ܥܲܠ ܓܡܝܼܪܘܼܬ ܕܘܼܒܵܪܹ̈ܐ ܥܲܠ ܓܡܝܼܪܘܼܬ ܕܘܼܒܵܪܹ̈ܐ ܥܲܠ ܓܡܝܼܪܘܼܬ ܕܘܼܒܵܪܹ̈ܐ pb. f.315v ܣܗ ܀ ܥܲܠ ܓܡܝܼܪܘܼܬ ܕܘܼܒܵܪܹ̈ܐ ܀ ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܹܫܬܼܝܢ ܘܚܲܡܫܵܐ . ܥܲܠ ܓܡܝܼܪܘܼܬ ܕܘܼܒܵܪ̈ܐ . pb. f.315v ܣܗ ܀ ܥܲܠ ܓܡܝܼܪܘܼܬ ܕܘܼܒܵܪܹ̈ܐ ܀ ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܹܫܬܼܝܢ ܘܚܲܡܫܵܐ . ܥܲܠ ܓܡܝܼܪܘܼܬ ܕܘܼܒܵܪ̈ܐ . 1 : ܚܹܕ ܙܵܟܝܵܐ ܙܟܵܗ̇ ܠܲܚܛܝܼܬܼܵܐ ܕܩܛܠܲܬ̤ ܐ̄ܢܵܫܵܐ 2 ܘܒܙܟܘܬܹܗ ܫܘܬܸܦ ܐ̄ܢܵܫ̈ܐ ܘܫܡܝܢܹ̈ܐ . 3 : ܚܲܕ ܓܲܢܵܒܪܵܐ ܢܦ̣ܩ ܠܲܩܪܵܒܼܵܐ ܠܘܼܩܒܼܵܠ ܒܝܼܫܵܐ 4 ܘܒܬܟܼܬܘܫܹܗ ܝܠܸܦܘ ܐܪ̈ܥܢܹܐ ܙܢܲܝ̈ ܬܟܬܘܼܫܵܐ . 5 : ܚܲܕ ܐܬܠܝܛܵܐ ܢܚܸܬ ܠܐܓܼܘܿܢܵܐ ܕܙܲܕܝܼܩܘܼܬܼܵܐ 6 ܘܒܲܠܒܝܼܒܘܼܬܹܗ ܩܢܵܘ ܡܝܘ̈ܬܐ ܣܲܒܼܪܵܐ ܛܵܒܼܵܐ . 7 : ܚܲܕ ܐܬܠܝܼܛܵܐ ܢܚܸܡ ܠܐܓܼܘܿܢܵܐ ܕܙܲܕܝܼܩܘܼܬܼܵܐ 8 ܘܒܲܠܒܝܼܒܘܼܬܹܗ ܩܢܵܘ ܡܝܼܘ̈ܬܐ ܣܲܒܼܪܵܐ ܛܵܒܼܵܐ . 9 : ܚܲܕ ܕܲܪܵܪܵܐ ܐܸܚܲܕ ܕܲܪܵܐ ܥܲܡ ܚܲܣܝܵܢܐ 10 ܘܒܼܚܘܡܣܢܹܗ ܚܲܨܘ ܥܦܪܢܹܐ ܪ̈ܥܝܢܲܝܗܘܿܢ . 11 : ܥܲܠ ܟܠ ܘܒܼܟܼܠ ܦܕܿܣ ܥܘܕܪܢܵܐ ܕܡ̣ܢ ܡܵܘܗܲܒܼܬܹܗ 12 ܘܛܸܒܹ̈ܐ ܘܒܝܼܫ̈ܐ ܙܡܢ ܘܩܪܐ ܠܡܫܬܘܼܬ ܚܘܼܒܹܗ . 13 : ܐܲܝܟ ܓܲܢܒܪܵܐ ܩܥ̣ܵܐ ܒܒܪܝܼܬܼܵܐ ܓܢ̄ܒܵܪ ܚܲܝܠܵܐ 14 ܕܗܐ ܙܟܐ ܥܠܡܵܐ ܢܩܘܿܡ ܟܠܒܲܪܢܵܫ ܢܕܘܫ ܥܲܠ ܪܸܫܹܗ . 15 : ܩܘܡܘ ܘܐܸܬܼܠܒܲܒܼܘ ܐܪ̈ܥܢܵܝܹܐ ܘܫܡܝܼܢܹ̈ܐ 16 ܘܣܒܼܘ ܙܟܘܬܵܐ ܒܝܲܕ ܙܟܘܬܼܵܐ ܕܗܘ̤ܬ ܒܐܝܼܕܝ̈ . 17 : ܬܵܘ ܢܘܚܘ ܒܲܠܡܹܐܝܢܝ ܠܐܝ̈ܐ ܕܠܐܝܼܘ ܒܥܲܡܵܐ ܕܟܢܫܹܐ 18 ܘܠܵܐ ܬܫܬܚܩܘܿܢ ܒܹܝܬܼ ܡܚܫܘܼܠܹܐ ܕܪ̈ܓܝܼܓܬܐ . 19 : ܬܵܘ ܣܒܼܘ ܝܪ̈ܬܹܐ ܡܲܪ̈ܗܛܝܟܘܿܢ ܕܒܙܝܼܙܝܼܢ ܗ̄ܘ̣ܵܘ 20 ܘܐܚܘܕܘ ܢܘ̈ܡܹܐ ܕܚܛܝܦܐ ܗ̄ܘ̣ܵܬ ܡ̣ܢ ܚܝ̈ܟܘܿܢ . 21 ܬܵܘ ܐܬܚܲܦܛܘ ܠܡܸܩܢܐ ܚ̈ܝܹܐ ܪ̈ܘܼܚܢܝܹܐ . 22 ܘܫܘܛܘ ܦܘܼܠܚܢܵܐ ܕܐܪ̈ܥܢܵܝܵܬܐ ܕܠܵܐ ܫܪܝܪ̈ܲܢ . 23 : ܬܵܘ ܐܬܥܝܲܕܘ ܒܗܪܓܵܐ ܕܛܘܼܒܹ̈ܐ ܕܟܼܣܝܹܢ ܒܲܩܢܘܿܡܝ 24 ܘܣܢܵܘ ܘܫܕܘ ܥܝܼܕ̈ܐ ܣܢ̈ܝܐ ܕܥܒܘܪ̈ܝܬܵܐ . 25 ܫܪܝܼܪ ܘܲܒܼܚܝܼܪ ܡܘܼܠܟܵܢ ܚܲܝܹ̈ܐ ܕܡܸܬܡܠܲܠ ܒܝܼ . 26 : ܘܲܕܠܵܐ ܦܘܼܠܵܓܼ ܝ̇ܗܒ ܐܓܼܪܵܬ ܠܕܡܗܝܡܢ ܒܝܼ 27 ܚܹܝܠ ܒܵܪܘܿܝܵܐ ܨܒܼܵܐ ܕܢܲܒܕܸܩ ܚܲܝܠܹܗ ܒܐܝܼܕܹ̈ܝ . 28 ܡܦܪܢܣ ܒܝܼ ܥܘܼܬܪܵܐ ܕܚܘܼܒܹܗ ܠܥ̇ܒܕ ܐܝܼܕܵܘ̈ܗܝ . 29 : ܚܘܒܲܬ ܚܘܼܒܵܐ ܚܝܒܝܼܢ ܠܹܗ ܥܒܵܕܐ ܕܥܒܕ 30 ܘܝܲܬܝܼܪܐܝܼܬ ܩܢܝ̈ܝ ܡܸܠܬܐ ܕܦܪܘܿܫܘܼܬܼܵܐ . 31 : ܬܵܘ ܡ̈ܠܠܹܐ ܦܪܘܥܘ ܬܘܼܕܝܼܬܼܵܐ ܕܚܝܸܒܝܼܢ ܐ̄ܢܬܘܢ 32 ܠܚܹܝܠ ܐܝܼܬܼܘܿܬܼܵܐ ܕܐܟܼܪܲܙ ܚܲܝܠܹܗ ܒܩܸܐܪܣܐ ܕܥܒܼܕܬ . 33 ܬܵܘ ܐܸܬܼܒܩܵܘ ܒܢܝܼܫܵܐ ܬܪܝܼܨܵܐ ܕܒܼܪܸܫ ܩܲܝܣܵܐ . 34 ܘܝܲܠܲܦܘ ܕܐܝܟܢ ܚܣܢܐ ܩܸܐܪܣܵܐ ܕܚܫܹ̈ܐ ܘܫܐܕ̈ܐ . 35 : ܚܲܫܹ̈ܐ ܠܙܝܼܢܹ̈ܐ ܐܣܢܝܼܘ ܫܘܼܦܪܵܐ ܕܪܸ̈ܥܝܢܝܟܘܿܢ 36 ܡܪܘܩܘ ܨܐܘܬܼܵܐ ܕܠܲܙܝܙܘܬܼܟܘܢ ܡ̣ܢ ܠܒܝ̈ܟܘܿܢ . 37 ܫܸܐܕܹ̈ܐ ܛܪ̈ܘܢܹܐ ܚܛܦܘ ܝܪܬܘܼܬܼܵܐ ܕܩܸܢܝܵܢܲܝ̈ܟܘܿܢ : pb. f.316r 38 ܐܩܪܸܒܼܘ ܥܲܡܗܘܿܢ ܘܐܲܚܘܕܘ ܢܘ̈ܡܹܐ ܕܚܲܝܹ̈ܐ ܚܲܕܬܹ̈ܐ . 39 : ܪܘܼܚܢܵܐܝܼܬ ܥܒܕܘ ܬܟܼܬܘܫܵܐ ܥܲܡ ܣܲܢܐܝ̈ܟܘܿܢ 40 ܒܼܗܘ̇ ܐܸܣܟܝܡܵܐ ܕܐܩܪܸܒܼܘ ܥܡܟܼܘܿܢ ܘܒܲܙܘ ܢܸܟܣܝ̈ܟܿܘܿܢ . 41 : ܠܦܘܼܬ ܩܲܫܝܘܼܬܼܵܐ ܕܚܫܹ̈ܐ ܩܫܝ̈ܐ ܠܒܸܫܘ ܚܘܼܡܣܢܵܐ 42 ܘܡܲܟܟܼܘ ܐܢܘܿܢ ܕܠܵܐ ܬܬܡܟܟܘܿܢ ܬܚܝܹܬ ܪܸ̈ܓܼܠܲܝܗܘܿܢ . 43 : ܐܲܝܟ ܚܪܥܘܼܬܼܵܐ ܕܫܸܐܪܹ̈ܐ ܨܢܥ̈ܐ ܩܢܹ̇ܘ ܒܘܼܝܢܵܐ 44 ܕܠܵܐ ܬܸܬ [...] ܒܼܘܢ ܡ̣ܢ ܦܲܘܪ̈ܣܲܝܗܘܿܢ ܐܲܝܟ ܕܒܩܲܕܼܡܵܐ . 45 : ܠܟܼܠܹܗ ܐ̄ܢܵܫܵܐ ܐܠܒܸܫ ܙܲܝܢܵܐ ܕܙܕܝܼܩܘܼܬܼܵܐ 46 ܕܠܵܐ ܢܸܒܼܪܝܨ ܒܹܗ ܓܹܐܪܵܐ ܫܢܝܼܢܵܐ ܕܐܵܟ̇ܠܩܪܨܵܐ . 47 ܦܓܼܪܵܐ ܘܢܲܦܫܵܐ ܢܸܐܚܕܘܢ ܕܵܪܵܐ ܥܲܡ ܚܘܼܬܚ̈ܬܹܐ . 48 ܘܲܚܠܝܼܨܐܝܼܬ ܢܸܚܢܘܿܢ ܠܢܝܼܫܵܐ ܕܡܘܼܠܟܵܢ ܚܲܝܹ̈ܐ . 49 : ܠܢܝܼܫܵܐ ܕܟܸܐܢܸ̈ܐ ܢܸܚܢܘܿܢ ܙܘܥܹ̈ܐ ܘܪܸܓܼܫܝ ܦܓܼܪܵܐ 50 ܕܢܫܘܘܢ ܐܟܿܚܕ ܠܡܣܒܼ ܐܲܓܼܪܵܐ ܕܠܹܗ ܡܬܚܒܲܠ . 51 : ܙܒܼܢܐ ܗ̄ܘ̣ ܡܟܝܹܠ ܠܡܚܘܝܼܘ ܠܩܪ̈ܒܼܬܢܹܐ 52 ܙܢܝ̈ ܬܟܬܘܼܫܵܐ ܡܠܝ̈ܝ ܩܐܪܣܵܐ ܕܠܘܼܩܒܼܵܠ ܚܲܫܹ̈ܐ . 53 : ܒܓܸܠܝܐ ܢܐܡܲܪ ܥܠܬܹܗ ܕܡܸܐܡܪܵܐ ܕܡܛܝܒܼ ܠܲܢ 54 ܩܕܵܡ ܫܡܘܥܹ̈ܐ ܕܪܚܡܝܼܢ ܫܡܥܵܐ ܕܪܵܘܚܢܝܵܬܐ . 55 : ܢܗܝܼܪܐܝܼܬ ܢܕܢܲܚ ܨܡܚܵܐ ܕܡܠܲܬܼ ܦܘܡܲܢ 56 ܠܥܝܼܢ ܪ̈ܘܚܢܹܐ ܕܚܵܙܝܢ ܫܦܝܼܪ ܣܘܼܟܵܠ ܡ̈ܠܐ . 57 : ܕܠܵܐ ܬܚܦܝܼܬܼܵܐ ܢܨܘܿܪ ܬܲܫܥܝܼܬܼܵܐ ܕܪ̈ܲܓܲܬ ܢܦܫܲܢ 58 ܒܕܦܵܐ ܕܗܘܢܵܐ ܕܝ̇ܕܥ ܠܡܚܵܪ ܒܥܬܝܼܕܥ̈ܬܐ . 59 : ܥܲܠ ܕܘܪܹ̈ܐ ܕܥܬܝܼܪ̈ܬܐ ܒܥ̇ܝܬ ܕܐܡܠܸܠ 60 ܘܥܲܠ ܬܘܩܢܵܐ ܕܠܐ ܡܸܬܚܒܲܠ ܨ̇ܒܝܬ ܕܐܬܢܹܐ . 61 : ܒܙܟܘܬܼ ܡܲܠܟܐ ܕܙܟܼܵܐ ܒܩܲܝܣܵܐ ܬܗܕܲܬ ܣܲܓܝܼ 62 ܘܪܓܬܢܝ ܕܐܓܼܠܐ ܥܲܠ ܙܟܘܬܹܗ ܠܥܝܼܢ ܦܲܠܚܵܘ̈ܗܝ . 63 : ܒܐܓܘܿܢ ܥܡ̈ܠܐ ܕܦܠܚ̈ܐ ܕܓܼܒܵܐ ܦܗܵܘ ܚܘܼܫܒܲܝ̈ 64 ܕܥܡܵܐ ܥܲܙܝܼܘ ܠܘܼܩܒܼܵܠ ܩܐܪ̈ܣܹܐ ܕܪ̈ܓܝܼܓܬܼܵܐ . 65 : ܐܘܪܚܵܐ ܕܝܼܠܹܗ ܘܕܒܢܲܝ̈ ܒܲܝܬܹܗ ܚܙܹܝܬ ܕܐܠܝܼܨܵܐ 66 ܘܐܡ̇ܪܬ ܕܐܸܪܕܹܐ ܐܦܸܢ ܒܡ̈ܠܹܐ ܠܘܵܬܼ ܗܲܠܟ̈ܬܐ . 67 : ܛܘܒܹ̈ܐ ܡܠܝܼܟܹ̈ܐ ܫܡܥܸ̇ܬ ܕܲܟܣܹܝܢ ܒܐܲܠܝܼܨܘܼܬܵܗ̇ 68 ܘܐܠܨܢܝ ܪܸܥܝܵܢܝ ܕܐܸܫܡܲܥ ܐܸܢܘܿܢ ܐܦܸܢ ܡܸܫܡܲܥ . 69 : ܡܫܡܲܥ ܫܡ̇ܥܬ ܕܛܒ̣ܐ ܐܘܪܚܵܐ ܕܗܵܕܹܐ ܠܘܝܵܬܼܵܐ 70 ܘܪܢ̇ܝܬ ܕܕܒܪ ܐܘܬܲܪ ܐ̄ܢܵܫܵܐ ܡ̣ܢ ܝܘܼܬܪܵܢܵܗ̇ . 71 : ܬܵܘ ܚܙܘܩܹ̈ܐ ܕܪܚܝܼܡܵܐ ܠܗܘܿܢ ܐܘܼܪܚܵܐ ܕܚ̈ܝܹܐ 72 ܚܙܘܩܘ ܥܲܡ ܫܪܒܲܢ ܣܘܒܼܘ ܣܘܼܟܝܵܐ ܕܚ̈ܝܹܐ ܚܲܕܹܬܹܐ . 73 : ܒܚܘܼܒܐ ܢܫܡܲܥ ܫܲܪܒܵܐ ܕܚ̈ܝܹܐ ܪ̈ܘܚܢܝܹܐ 74 ܘܒܣܘܟܠܵܐ ܢܨܘܬ ܣܘܼܟܠܵܐ ܕܣܬܝܼܪ̈ܬܵܐ . 75 : ܒܣܲܒܼܪܵܐ ܢܲܫܲܪ ܠܲܕܡܬܡ̈ܠܠܢ ܥܲܠ ܕܥܬܝ̈ܕܵܢ 76 ܕܐܦܸܢ ܟܣܝ̈ܢ ܠܹܗ ܫܲܪܝܲܪ̈ܢ ܛܵܒܼ ܡ̣ܢ ܫܸܡܫܵܐ . 77 : ܗܵܠܹܝܢ ܐܢܹܝܢ ܬܠܬܼ ܕܡܟܪ̈ܢ ܐܡ̣ܪ ܦܵܘܠܘܿܣ 78 ܡܵܕܹܝܢ ܫܲܪܝܼܪ ܕܗܢܹܝܢ ܡܨܝ̈ܢ ܒܚܹܝܠ ܟܠܡܸܕܹܡ . 79 : ܥܣܸܩ ܕܘܼܒܪܵܐ ܕܪ̈ܘܚܢܝܬܼܵܐ ܠܦܓܼܪ̈ܢܝܹܐ 80 ܘܐܲܝܟܵܐ ܕܗܢܹܝܢ ܚܠܝܼ̈ܛܵܢ ܥܲܡܹܗ ܕܠܝܼܠ ܘܡܛܟܣ . 81 : ܐܸܦ ܡܚܝܼܒܲܢ ܦܫܩ ܘܓܼܠܝܗܝ ܠܚܲܝܠܵܐ ܕܒܼܗܝܼܢ 82 ܕܡܨܚ̈ܢ ܚܣܢ̈ܢ ܩܸܐܪܣܵܐ ܕܢܲܦܫܵܐ ܘܕܗܕܡܹ̈ܐ . 83 : ܟܠ ܠܡ ܐܝܕܐ ܕܠܘܬ ܐ̄ܢܫܐ ܥܛܠܐ ܠܡܸܗܘܵܐ 84 ܠܘܵܬ ܐܠܗܵܐ ܡܨܝܵܐ ܠܡܸܗܘܵܐ ܒܗܲܝܡܢܘܬܼܵܐ . 85 : ܫܸܡܫܵܐ ܗ̄ܝ̣ ܕܲܬܪܝܼܢ ܗܲܝܡܢܘܼܬܵܐ ܠܥܝܢܲܝ̈ ܦܓܼܪܐ 86 ܬܵܘ ܢܚܙܹܐ ܒܗ̇ ܫܘܼܦܪܵܐ ܦܲܐܝܐ ܕܥܬܝܼ̈ܕܵܬܵܐ . 87 : ܛܵܒܼ ܡ̣ܢ ܫܸܡܫܵܐ ܢܲܗܝܼܪ ܕܠܸܩܵܗܿ ܠܕܚ̇ܐܪ ܒܵܗ̇ 88 ܘܟܲܕ ܥܲܠ ܐܪܥܵܐ ܗ̄ܘ̣ ܚ̇ܙܐ ܕܛܣܝ̈ܢ ܠܥܸܠ ܒܲܫܡܲܝܵܐ . pb. f.316v 89 : ܬܗܪܵܐ ܪܲܒܵܐ ܡܠܹܐ ܕܘܒܪܵܐ ܕܗܲܝܡܢܘܼܬܼܵܐ 90 : ܬܵܘ ܢܬܗܲܪ ܒܵܗ̇ ܘܢܹܐܠܲܦ ܛܲܟܼܣܵܐ ܕܡܸܬܡܠܲܠ ܒܵܗ̇ 91 : ܓܲܙ̈ܐ ܣܒܝܼ̈ܣܸܐ ܡܠܹܝܢ ܣܘܼܥܪ̈ܢܹܐ ܕܣܥܘܿܪܘܼܬܵܗ̇ 92 ܢܩܪܘܿܒܼ ܟܠܢܵܫ ܢܸܣܲܒܼ ܡܓܢ ܣܘܼܢܩܵܢ ܚܲܝܵܘ̈ܗܝ . 93 : ܠܲܬܪܲܥ ܒܝܬܗ̇ ܢܨܘܒܼܘܼܢ ܐܦ ܚܲܟܝܼܡܹ̈ܐ 94 ܘܗܵܐ ܡܬܡܠܝܢ ܣܘܼܢܩܢܲܝܗ̈ܘܿܢ ܕܠܵܐ ܫܘܼܚܵܪܵܐ . 95 : ܬܵܘ ܟܠ ܬܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ ܥܬܲܪܘ ܫܲܘܝܵܐܝܼܬ 96 ܡ̣ܢ ܒܹܝܬܼ ܓܲܙܵܐ ܕܗܝܡܢܘܼܬܼܵܐ ܕܠܵܐ ܡܸܣܬܝܲܟ . 97 : ܒܗܝܡܢܘܼܬܼܵܐ ܢܫܡܲܠ ܐܪ̈ܙܹܐ ܕܗܝܡܢܘܼܬܼܵܐ 98 ܘܲܒܼܬܘܟܼܠܢܵܗ̇ ܢܣܝܼܡ ܬܘܟܠܢܲܢ ܥܲܠ ܕܥ̣ܬܝܕ̈ܢ . 99 : ܒܢܘܼܗܪܵܗ̇ ܢܚܸܙܹܐ ܠܲܕܠܵܐ ܓܠܝ̈ܢ ܠܥܝܢܲܝ̈ ܒܸܣܪܵܐ 100 ܡܥܢܝ ܡܥܢܝܢܵܗ̇ ܢܥܝܪ ܢܦܫܲܢ ܒܫܒܝܼܚ̈ܬܵܐ . 101 : ܫܘܼܒܚܵܐ ܪܲܒܵܐ ܕܠ̇ܐ ܡܬܡܲܠܲܠ ܡܠܹܐ ܥܸܢܝܵܢܵܗ̇ 102 ܘܫܒܼܝܼܚܐܝܼܬ ܡܫܲܒܚܵܐ ܒܫܘܼܒܼܚܵܐ ܠܪ̈ܚܡܲܝ ܚܘܼܒܵܗ̇ . 103 : ܒܗ̇ ܐܫܬܲܒܲܚܘ ܢܒܼܝ̈ܐ ܒܐܪ̈ܙܹܐ ܕܥܬܝܕܬ̈ܐ 104 ܘܒܵܗ̇ ܐܬܢܨܲܝܘ ܫܠܝܼܚܹ̈ܐ ܒܚܲܝܠܵܐ ܕܓܒܪ̈ܘܼܬܼܵܐ . 105 : ܥܲܠ ܒܢܝܢܗ̇ ܒܢܵܘ ܥܡܠܲܝ̈ܗܘܿܢ ܟܐܢܹ̈ܐ ܘܢܲܟ̈ܦܹܐ 106 ܘܡܛܵܐ ܪܘܡܵܐ ܕܕܘܒܪ̈ܲܝܗܘܿܢ ܥܕܡܵܐ ܠܪܵܘܡܵܐ . 107 : ܗܢܘܿܢ ܫܪܝܼܘ ܠܡܒܼܢܵܐ ܫܪܵܪܵܐ ܒܥܠܡܵܐ ܪܲܦܝܵܐ 108 ܘܫܪܝܼܘ ܐ̄ܢܵܫ̈ܐ ܠܡܒܼܢܵܐ ܥܡ̈ܠܹܐ ܥܲܠ ܥܲܡܠܲܝ̈ܗܘܿܢ . 109 : ܥܲܠ ܫܬܐܣܬܵܗ̇ ܣܡ ܬܘܕܝܼܬܹܗ ܫܡܥܘܿܢ ܟܹܐܦܵܐ 110 ܘܢܣܲܒܼ ܐܓܼܪܵܐ ܟܠܝܼܠ̇ܐ ܕܛܘܼܒܹ̈ܐ ܕܠܵܐ ܡܸܬܚܒܲܠ . 111 : ܛܘܒܲܝܟ ܫܡܥܘܿܢ ܐܡ̣ܪ ܦܘܡܵܐ ܕܡܠܸܐ ܛܘܼܒܹ̈ܐ 112 ܕܫܘܼܝܬ ܕܬܐܠܦ ܐ̄ܪܙ ܟܣܝ̈ܬܐ ܡ̣ܢ ܦܘܼܡ ܟܣܝܵܐ . 113 : ܠܵܘ ܠܲܡ ܒܸܣܪܵܐ ܘܲܕܼܡܵܐ ܓܼܠܐ ܠܵܟ ܕܬܲܘܕܹܐ ܫܲܦܝܼܪ 114 ܐܸܠܵܐ ܐܒܼܵܐ ܕܐܝܼܬ ܠܹܗ ܝܲܠܕܵܐ ܕܕܡ̇ܐ ܠܝܘܼܩܢܹܗ . 115 : ܝܘܩܢܵܐ ܦܐܝ̇ܐ ܕܠܵܐ ܪܘܟܒܼܵܐ ܓܠ̣ܐ ܠܹܗ ܠܫܸܡܥܘܿܢ 116 : ܕܢܘܼܕܹܐ ܒܐܒܼܵܐ ܕܐܝܬܼ ܠܹܗ ܝܲܠܕܵܐ ܕܬܪܬܹܝܢ ܕܡ̈ܘܢ 117 : ܒܕܡܘܼܬ ܫܡܥܘܿܢ ܢܘܕܐ ܟܠܢܵܫ ܕܡܵܘܕܹܐ ܒܒܼܪܵܐ 118 ܘܠܵܐ ܢܬܦܠܓܼ ܕܐܝܟܵܢ ܡܠܬܐ ܘܦܓܼܪܵܐ ܐܟ̄ܚܕ . 119 : ܫܠܝܼܚܹ̈ܐ ܒܚܘܒܵܐ ܩܲܒܠܘ ܘܲܫܠܸܡܘ ܠܗ̇ܝ ܕܐܣܬܥܪܲܬ̤ 120 ܕܡܠܬܼܵܐ ܒܦܓܼܪܐ ܥܡ̣ܪ ܨܒܝܢܹܗ ܠܦܘܼܪܩܵܢ ܚܲܝܲܝ̈ܢ . 121 : ܡܛܠ ܚܲܝ̈ܢ ܥܡ̇ܪ ܨܒܝܢܹܗ ܒܦܓܼܪܐ ܕܡܫܲܢ 122 ܘܚܲܪܲܪ ܚܲܝܲܝ̈ܢ ܡ̣ܢ ܥܲܒܼܕܘܼܬܼܵܐ ܕܒܝܼܫܵܐ ܘܡܵܘܬܼܵܐ . 123 : ܒܚܫ̈ܐ ܓܡܪܗ̇ ܠܗ̇ܝ ܕܗܘ̤ܵܐ ܠܲܢ ܥܠܲܬܼ ܚܲܝܹ̈ܐ 124 ܒܚܲܫܹ̈ܐ ܡܕܝܹܢ ܒܓܼܡܘܿܪ ܪܗܛܵܐ ܕܕܘܒܵܪ ܚܲܝܹ̈ܢ . 125 : ܡܢܹܗ ܢܐܠܲܦ ܒܐܲܝܠܹܝܢ ܚܫܹ̈ܐ ܫܩ݂ܲܠ ܙܟܘܬܼܵܐ 126 ܘܐܝܟܵܢ ܐܩܠܝܼ ܥܲܠ ܚܘܬܚ̈ܬܹܐ ܕܪ̈ܓܝܼܓܼܵܬܼܵܐ . 127 : ܡ̣ܢ ܟܪ̈ܘܙܵܘܗܝ ܢܫܡܲܥ ܥܲܡܠܹܗ ܘܚܘܼܡܣܵܢ ܢܲܦܫܹܗ 128 ܕܐܲܝܠܹܝܢ ܥܡܠ̈ܐ ܨܵܪ ܒܩܢܘܿܡܹܗ ܩܕܲܡ ܥܡܠܲܝ̈ܗܘܿܢ . 129 : ܗܢܘܿܢ ܢܬܢܘܿܢ ܐܦ ܥܲܠ ܕܘܡܝܵܐ ܕܕܘܒܪ̈ܝܗܘܿܢ 130 ܕܐܝܟܵܢ ܥܲܙܝܼܘ ܠܘܩܒܼܵܠ ܚܫܹ̈ܐ ܒܲܩܢܘܡܲܝ̈ܗܘܿܢ . 131 ܒܦܕܼܪܐ ܐܩܪܸܒܼܘ ܥܲܡ ܚܘܬܚ̈ܬܹܐ ܕܪܓܲܬܼ ܒܸܣܪܵܐ . 132 ܘܒܪܥܝܢܵܐ ܐܚܲܕܘ ܕܲܪܵܐ ܥܲܡ ܙܘܿܥܹܝ̈ܗܘܿܢ . 133 : ܒܚܫܘܿܫܘ̈ܬܐ ܚܣܲܢܘ ܠܥܝܼܪ̈ܐ ܕܚܫܘܿܫܘܼܬܼܵܐ 134 ܘܒܪܝܼܗܘܼܬܼܵܐ ܐܩܢܝܼܘ ܚܲܝܠܵܐ ܠܡܝܘܬܘܼܬܼܵܐ . 135 : ܒܐܘܟܼܠܵܐ ܐܘܟܸܠܘ ܐܡ̣ܠܵܐ ܕܪܘܚܵܐ ܠܪܸܥܝܵܢܝܗܘܿܢ 136 ܘܒܝܲܕ ܫܢܬܐ ܪܕܦ̣ܘ ܩܘܛܥܵܐ ܡ̣ܢ ܡܲܕܥܲܝ̈ܗܘܿܢ . 137 : ܒܹܗ ܒܟܼܝܢܵܐ ܙܟܼܘ ܠܟܼܝܢܵܐ ܘܲܠܚܘܼܬܚܵܬܵܘ̈ 138 ܘܟܲܕ ܒܹܗ ܐܢܘܿܢ ܗܘ̤ܵܘ ܐܲܝܟ ܐ̄ܢܵܫ̈ܐ ܕܠܵܘ ܐܸܢܘܿܢ . pb. f.317r 139 : ܫܡ̣ܥܘ ܕܥܬܝܼܕܝܼܢ ܠܡܸܗܘܵܐ ܒܚ̈ܝܹܐ ܠܵܐ ܡܵܝܘ̈ܬܼܵܐ 140 ܘܐܫܝܼܛܘ ܐܸܢܘܿܢ ܠܚܲ̈ܝܹܐ ܕܙܒܼܢܵܐ ܐܲܝܟ ܠܵܐ ܚܲܝܹ̈ܐ . 141 : ܚ̣ܙܵܘ ܕܐܬܚܕܲܬܘ ܐ̄ܪܙܢܵܐܝܼܬ ܒܡܲܥܡܘܿܕܝܼܬܼܵܐ 142 ܘܲܠܒܸܫܘ ܕܘܡܝܵܐ ܕܪ̈ܘܚܢܝܵܬܐ ܥܲܠ ܪ̈ܓܫܲܝܗܘܿܢ . 143 : ܚܙ̣ܵܘ ܕܩܪܸܒܼ ܠܹܗ ܙܒܲܢ ܦܘܪܥܢܵܐ ܕܐܓܘܢܝ̈ܗܘܿܢ 144 ܘܩܕܡܘ ܨܪܘܼܗ̇ ܠܗ̇ܝ ܕܥܬܼܝܕܵܐ ܥܲܕܠܵܐ ܬܸܗܘܹܐ . 145 : ܥܠܡܵܐ ܕܥܬܝܼܕ ܨܵܪܘ ܫܪܝܼܪܹ̈ܐ ܒܕܘܼܒܵܪ̈ܲܝܗܘܿܢ 146 ܘܒܼܕܡܘܼܬ ܨܲܠܡܵܐ ܣܡܘܼܗܝ ܒܐܪܵܥܵܐ ܩܕܼܵܡ ܚܙ̈ܝܹܐ . 147 : ܐܲܝܟ ܣܡܡܢܹ̈ܐ ܡܕܟܼܘ ܥܲܡܠܹ̈ܐ ܕܟܼܠ ܐܸܣܟܹܝܡܝܼ̈ܢ 148 ܘܒܓܚ̈ܬܐ ܪܫܡܘ ܬܚܘܝܼܬܵܐ ܕܣܬܝܼܪ݁ܬܼܵܐ . 149 : ܒܨܘܡܵܐ ܚܵܘܝܼܘ ܕܕܠܵܐ ܐܘܼܟܼܠܵܐ ܚ̇ܝܐ ܦܓܼܪܵܐ 150 ܘܒܨܠܘ̈ܬܐ ܕܒܼܪܘܼܚ ܗܘ̇ܐ ܥܢܵܝܵܐ ܕܢܲܦܫܵܐ . 151 : ܒܫܲܗܪܵܐ ܐܠܸܦܘ ܕܠܵܐ ܬܘܼܒܼ ܕܡ̇ܟ ܟܝܵܢ ܡܵܝܘ̈ܬܐ 152 ܘܒܙܡܝܼܪ̈ܬܵܐ ܕܕܠܵܐ ܩܘܛܵܥ ܙܡ̇ܪ ܫܘܒܼܚܵܐ . 153 : ܒܫܝܛܘܼ ܢܟܣܹ̈ܐ ܒܕܸܩܘ ܥܘܼܬܪܵܐ ܕܟܼܣܹܐ ܒܪܘܡܵܐ 154 ܘܒܨܥܝܼܪ݁ܬܵܐ ܕܪܫ̣ܘ ܡܲܪܕܝܼܬܼܵܐ ܠܘܬܼ ܕܲܫܒܝܼ̈ܚܵܢ . 155 : ܨܡ̣ܘ ܡ̣ܢ ܠܲܚܡܵܐ ܠܵܘ ܕܣܢܹܐ ܗ̄ܘ̣ܵܐ ܐܘܟܼܠܵܐ ܕܡܸܢܹܗ 156 ܐܸܠܐ ܕܢܸܚܢܘܢ ܠܗ̇ܘ ܕܘܒܪܵܐ ܕܕܠܵܐ ܐܘܼܟܼܠܵܐ . 157 : ܫܒܲܩܘ ܙܘܘܓܹܐ ܠܵܘ ܕܛܡܐ ܗ̄ܘ̣ܵܐ ܢܩܦܐ ܕܥܡܹܗ 158 ܐܸܠܵܐ ܕܢܗܘܘܿܢ ܐܲܝܟ ܕܥܬܼܝܼܕܝܼܢ ܠܡܸܗܘܵܐ ܬܲܡ̇ܢ . 159 : ܫܛܘ ܠܥܢܝܢܵܐ ܠܵܘ ܟܕ ܪܡ̇ܝܢ ܡ̣ܢ ܣܘܼܢܩܵܢܵܐ 160 ܐܠܵܐ ܕܢܫܘܘܿܢ ܠܡܬܒܣܡܘܼ ܒܲܕܼ ܠܵܐ ܫܘܼܠܵܡ . 161 : ܟܒܸܫܘ ܚ̇ܫܵܐ ܒܥܪܝܼܪ̈ܝܹܐ ܕܦܓܪܵܐ ܘܢܲܦܫܵܐ 162 ܟܲܕ ܐܝܬܝܗܘܿܢ ܦܓܼܪ̈ܢܵܝܹܐ ܘܢܲܦܫܢܝܹ̈ܐ . 163 : ܣܢܵܘ ܥܸܢܝܵܢܵܐ ܕܐܪ̈ܥܢܝܵܬܐ ܟܲܕ ܐܲܪ̈ܥܵܢܝܵܢ 164 ܘܪܚܸܡܘ ܗܪ̈ܓܹܐ ܕܪ̈ܘܚܢܝܵܬܐ ܟܲܕ ܪܚܝܼܩܝܼܢ . 165 : ܥܒ̣ܕ ܬܟܬܘܫܵܐ ܥܲܡ ܟܠ ܚܫܝܼ̈ܢ ܕܟܣܹܝܢ ܘܓܼܠܹܝܢ 166 ܘܠܵܐ ܐܬܪܦܝܼܘ ܡ̣ܢ ܬܘܟܼܠܢܵܐ ܕܥܬܼܝܼܪ̈ܬܵܐ . 167 : ܫܝܢܘ ܚܡܬܐ ܡܟܟܘ ܚܘܬܪܐ ܣܚܦܘ ܠܚܣܡܵܐ 168 ܘܠܐ ܐܦܣܘ ܠܹܗ ܠܚܲܨܪܵܐ ܕܢܪܗܲܛ ܐܲܝܟ ܨܒܝܢܹܗ . 169 : ܦܓܘ̈ܕܐ ܢܟܦܹܐ ܐܪܡܝܼܘ ܢܟܦܹ̈ܐ ܒܪܓܲܬܼ ܦܓܼܪܵܐ 170 ܘܟܲܕ ܩܠܝܼܠܵܐ ܗ̄ܝ݂ ܥܲܒܼܕܘܗ̇ ܕܬܸܪܗܲܛ ܡܲܬܝܼܢܵܐܝܼܬ . 171 : ܡܝ̈ܐ ܟܢܝܼܪܹ̈ܐ ܪܣܘ ܥܲܠ ܢܘܼܪܵܐ ܕܒܗܕܵܡܹ̈ܐ 172 ܘܲܫܗܵܐ ܥܘܼܙܵܗ̇ ܘܠܵܐ ܐܬܟܬܫܲܬ̤ ܐܲܝܟ ܕܡܥܕܵܐ . 173 : ܐܲܝܟ ܕܥܲܠ ܪ̈ܟܼܫܐ ܪܟܸܒܘ ܙܘܥܲܝ̈ܗܘܿܢ ܥܲܠ ܪ̈ܓܫܲܝܗܘܿܢ 174 ܘܛܟܸܣܘ ܪܗܛܵܐ ܕܟܼܠܗ̇ ܐ̄ܢܵܫܐ ܕܠܵܐ ܢܸܬܕܘܕ . 175 : ܩܐܡܵܐ ܕܫܝܢܵܐ ܐܪܡܝܼܘ ܒܦܘܼܡܵܐ ܣܘܣܝܵܐ ܕܡ̈ܠܹܐ 176 ܘܪܸܟܫܲܬ̤ ܢܦܫܵܐ ܐܲܝܟ ܗܸܢܝܘܟܵܐ ܠܥܸܠ ܡ̣ܢ ܚܨܹܗ . 177 : ܠܥܝܢܹ̈ܐ ܒܛܟܼܣܵܐ ܝܗܒܼܘ ܕܢܚܘܪ̈ܢ ܒܲܕܡܬ ܚܙ̈ܝܢ 178 ܘܠܐܕܼܢܹ̈ܐ ܒܟܝܠܵܐ ܐܦܣܘ ܫܸܡܥܵܐ ܕܲܟܼܡܐ ܢܥܘܠ . 179 : ܠܐܝܼܕܐ ܐܠܦܘܼܗ̇ ܕܬܙܪܘܿܥ ܙܲܪ̈ܥܹܐ ܕܙܕܝܼܩܘܼܬܼܵܐ 180 ܘܬܟܢܸܫ ܠܗ̇ ܦܐܪܹ̈ܐ ܕܫܘܒܼܚܵܐ ܒܝܲܕܼ ܙܕܩ̈ܬܵܗ̇ . 181 : ܠܪܓܼܠܐ ܕܪܫܘܼܗ̇ ܕܬܪܕܹܐ ܒܐܘܼܪܚܵܐ ܕܠܘܵܬ ܐ̄ܢܵܫܵܐ 182 ܘܬܸܣܥܘܿܪ ܐܢܘܿܢ ܒܝܲܕܼ ܕܘܼܪ̈ܘܬܼܵܐ ܪ̈ܘܚܢܝܵܬܼܵܐ . 183 : ܠܟܠܹܗ ܦܓܹܪܐ ܕܟܢܘ ܐ̄ܢܵܫܝ̈ܐ ܒܦܘܼܠܚܵܢ ܚܲܝܹ̈ܐ 184 ܘܐܥܢܝܼܘ ܚܲܝܵܘ̈ܗܝ ܒܥܢܝܵܢ ܚܲܝܹ̈ܐ ܕܢܘܟܪ̈ܝܝܼܢ ܠܹܗ . 185 : ܠܟܼܠܹܗ ܟܝܢܵܐ ܥ̣ܨܘ ܕܢܕܡܹܐ ܒܕܠܵܐ ܟܝܢܹܗ 186 ܘܐܪܦܝܼ ܕܝܼܠܹܗ ܘܫܲܪܝܼ ܡܕܲܡܹܐ ܒܲܕܠܵܐ ܕܝܼܠܹܗ . 187 ܟܝܵܢܹܗ ܕܦܓܼܪܵܐ ܒܦܓܼܪ̈ܢܝܵܬܐ ܗ̇ܪܓ ܟܠܫܵܥ pb. f.317v 188 ܘܗܸܢܘܿܢ ܥܲܒܼܘܼܗܝ ܕܢܛܥܹܐ ܕܝܼܠܹܗ ܘܢܗܪܘܿܓܼ ܒܕܪܘܼܚ . 189 : ܟܝܢܵܐ ܕܢܲܦܫܵܐ ܟܝܢܝ̈ܬܐ ܡܥܕ ܡܬܪܥܹܐ 190 ܘܗܢܘܿܢ ܫܲܚܠܸܦܘ ܥܢܝܵܢ ܢܦܫܵܐ ܠܘܬ ܕܫܒܝܼܚܵܢ . 191 : ܬܗܪܵܐ ܪܲܒܵܐ ܚܘܝܼܘ ܒܐܪܥܵܐ ܐ̄ܢܵܫ̈ܐ ܠܐܢ̄ܫ̈ܐ 192 ܕܒܦܓܪ̈ܝܗܘܿܢ ܥܒܲܕܘ ܬܟܬܘܫܵܐ ܥܲܡ ܦܓܼܪ̈ܲܝܗܘܿܢ . 193 : ܐܘܪܚܵܐ ܚܲܕܬܼܵܐ ܕܪܫܘ ܒܲܒܼܪܝܼܬܼܵܐ ܒܢܲܝ̈ ܕܚܝܼܚܵܐ 194 ܕܐܚܲܕܘ ܕܲܪܐ ܥܲܡ ܩܘ̈ܠܥܹܐ ܕܗܕܡܲܝ̈ܗܘܿܢ . 195 : ܕܠܵܐ ܒܥܝܕܵܐ ܣܥ̣̇ܘ ܡܝܘ̈ܬܹܐ ܒܡܵܝܘܿܬܘܼܬܼܵܐ 196 ܕܨܪܘ ܚܘܕܬܵܐ ܟܲܕ ܐܣܝܼܪܝܢ ܒܚܒܠܲܝ̈ ܡܵܘܬܼܵܐ . 197 : ܡܢܘܼ ܡ̣ܢ ܡܬܘܡ ܚ̣ܙܵܐ ܗܕܡܹ̈ܐ ܡܸܬܚܒܠܢܹ̈ܐ 198 ܕܥܒܼܕܝܼܢ ܩܐܪܣܵܐ ܥܲܡ ܚܲܫܝ̈ܘܿܢ ܚܫܘܿܫܵܐܝܼܬ . 199 : ܡ̇ܢ ܐܬܒܩܝܼ ܒܙܘ̈ܥܹܐ ܢܣܝܼ̈ܣܹܐ ܘܡܨܛܠܝܢܹ̈ܐ 200 ܕܐܚܕܝܼܢ ܕܲܪܵܐ ܥܲܡ ܫܘܼܚܠܦܹ̈ܐ ܪ̈ܦܝܐ ܕܒܼܗܘܿܢ . 201 : ܠܡ̇ܢ ܐܬܝܼܗܒܲܬ̤ ܓܲܢܒܵܪܘܼܬܼܵܐ ܐܲܝܟ ܕܠܐ̄ܢܵܫܵܐ 202 ܕܟܲܕ ܚܲܝܵܒܝܹܢ ܫܩܲܠ̣ܘ ܙܟܘܼܬܐ ܕܠܵܐ ܡܙܕܟܝܵܐ . 203 : ܐ̄ܢܫܐ ܐ̄ܢܫܐ ܗ̄ܘ̣ ܟܡ̣ܵܐ ܐܸܢ ܙܟ̇ܐ ܒܲܕܠܵܐ ܕܝܼܠܹܗ 204 ܘܗܢܵܘ ܬܗܪܵܐ ܕܙܟ̇ܐ ܒܲܐܚ̄ܪܹܝܢ ܐܲܝܟ ܕܒܕܝܼܠܹܗ . 205 : ܚܕܬܵܐ ܓܕܫܬ̤ ܠܒܢܲܝ̈ ܐܵܕܵܡ ܐܕܡܬܼܵܐ ܕܐܪܥܵܐ 206 ܘܫܚܠܸܦܘ ܥܲܦܪܵܐ ܒܕܘܼܒܪ̈ܝܗܘܿܢ ܠܕܗܒܼܵܐ ܕܪܘܚܵܐ . 207 : ܐܕܡ ܐܵܕܹܡܵܬܐ ܓܒܝܠܲܬ̤ ܒܐܝܼܕܵܐ ܠܵܐ ܡܪܟܒܬܼܵܐ 208 ܡܢܘܼ ܥܒܕܵܟ ܕܬܛܥܹܐ ܟܝܵܢܵܟ ܒܕܠܵܐ ܟܝܢܵܟ . 209 : ܟܝܵܢܵܟ ܥܦܪܐ ܗ̄ܘ̣ ܘܣܗ̇ܕ ܥܲܦܪܟ ܕܥܲܦܪܵܟ ܥܲܦܪܵܐ ܗ̄ܘ̣ 210 : ܘܕܘܒܵܪ ܚ̈ܝܹܐ ܕܐܚܕܬ ܗܵܫ̇ܐ ܪܡ ܡ̣ܢ ܥܲܦܪܵܟ 211 ܘܐܝܟ ܕܠܟܸܬܐ ܗܦܝܼܟ ܚܫܹ̈ܐ ܠܚܫܘܿܫܘܼܬܹܗ . 212 : ܚܫܘܫܵܐ ܐܢܬ ܘܚܫ̈ܐ ܥܙܝܼܠܝܼܢ ܒܟܘܬܝܼܢ ܓܘܼܫܡܵܟ 213 ܘܡ̇ܢ ܠܵܐ ܢܬܗܲܪ ܒܚܫܘܫܘܼܬܵܟ ܕܚܫܢܬ̤ ܗܝ̣ ܠܗ̇ . 214 : ܬܵܘ ܚܫܘܫܹ̈ܐ ܬܗܲܪܘ ܘܐܬܕܡܲܪܘ ܒܐ̄ܚܢܲܝ̈ܟܘܿܢ 215 ܕܲܚܣܸܢܘ ܚܫܹ̈ܐ ܕܩܢܘܡܲܝ̈ܗܘܿܢ ܒܨܒܝܢܲܝ̈ܗܘܿܢ . 216 : ܬܵܘ ܡܝܘ̈ܬܐ ܚܙ̣ܵܘ ܡܝܘ̈ܬܐ ܟܡܵܐ ܐܬܓܢܒܲܪܘ 217 ܕܡܝܼܬܘ ܟܲܕ ܠܐ ܡܝܼܬܘ ܘܩܕܡܘ ܘܚܝܵܘ ܥܕܠܵܐ ܢܚܘܢ . 218 : ܬܵܘ ܐܪ̈ܥܢܹܐ ܚܘܪܘ ܒܐܪ̈ܥܢܹܐ ܟܡܵܐ ܐܬܚܟܲܡܘ 219 ܕܕܵܢܘ ܟܹܐܢܵܐܝܹܬ ܣܘܼܥܪܵܢܲܝܗܘܿܢ ܩܕܼܵܡ ܝܘܿܡ ܕܝܼܢܵܐ . 220 : ܕܝܢܵܐ ܟܹܐܢܵܐ ܣܡܘ ܐܲܝܟ ܢܝܼܫܵܐ ܩܕܼܵܡ ܥܲܝܢܲܝ̈ܗܘܿܢ 221 ܘܚܢ̣ܘ ܣܓܝܼ ܠܡܒܣܲܪ ܡܘܼܡܹ̈ܐ ܕܩܢܘ ܕܩܢܘܡܲܝ̈ܗܘܿܢ . 222 : ܩܕܲܡ ܒܘܚܪܢܵܐ ܥܲܠܘ ܠܒܨܵܬܼܵܐ ܕܚܘܼܫܒܲܝ̈ܗܘܿܢ 223 ܘܩܛܪܓܼܘ ܘܐܲܟܸܣܘ ܠܫܟܼܝܼܪ̈ܬܐ ܕܦܓܼܪܐ ܘܢܦܫܵܐ . 224 : ܠܚܨܪܵܐ ܕܒܼܗܘܿܢ ܥܒܲܕܘ ܕܝ̇ܢܐ ܒܹܝܬܼ ܛܵܒܼ ܘܲܠܒܝܼܫ 225 ܘܩܠܸܣܘ ܩܘܼܫܬܐ ܘܓܢܝܼܘ ܠܙܹܐܦܵܐ ܕܠܵܐ ܒܘܼܣܪܢܵܐ . 226 : ܕܠܐ ܒܘܣܪܢܵܐ ܕܢܘ ܫܲܪܝܼܪܹ̈ܐ ܐܝܕܵܐ ܕܟܹܐܢܵܐ 227 ܘܚܘܝܼܘ ܕܡܨܝܢ ܐ̄ܢܫܐ ܠܡܕܢ ܫܪ̣ܪܵܐ ܒܟܹܐܢܘܼ . 228 : ܠܲܝܬ ܟܹܝܬ ܥܸܠܬܼܵܐ ܠܪ̈ܚܡܲܝ ܥܠܠܹ̈ܐ ܠܡܸܬܥܠܠܘܼ 229 ܕܗܵܐ ܗܘ̤ܘ ܐ̄ܢܫܐ ܡ̣ܢ ܐ̄ܢܫܘܼܬܵܐ ܕܕܢܘ ܟܐܢܘܼܬܼܵܐ . 230 : ܠܲܝܬ ܠܵܟ ܐ̄ܢܫ̈ܐ ܡܦܬܲܚ ܦܘܡܵܐ ܥܲܠ ܣܘܼܥܪ̈ܢܲܝܟ 231 ܘܠܵܐ ܡܨܝܬ ܕܬܐܡܲܪ ܕܲܥܣܸܩ ܪܗܛܵܐ ܕܙܲܕܝܩܘܼܬܵܐ . 232 : ܦܫܝܼܩ ܠܵܟ ܣܓܝܼ ܐܸܢܗܘ̤ ܕܬܨܒܹܐ ܠܡܸܙܕܕܩܘܼ 233 ܐܲܝܟ ܕܐܙܕܕܲܩܘ ܟܐܢܹ̈ܐ ܐܚܝܢܲܝ̈ܟ ܒܕܪ̈ܝܢ ܕܪ̈ܝܼܢ . 234 : ܡܬܘܚ ܪܥܝܢܵܟ ܨܝܕ ܕܘܼܒܵܪܵܐ ܕܒܢܲܝ̈ ܓܸܢܣܟ 235 ܘܲܚܙܝܼ ܫܪܵܪܵܐ ܕܡܸܕܡ ܕܐܡ̇ܪܬ ܒܣܘܼܥܪ̈ܢܲܝܗܘܿܢ . 236 : ܚܙܘܩ ܒܠܘܼܝܬܵܐ ܕܣܦܪ̈ܲ ܪܘܼܚܵܐ ܒܪܸ̈ܓܼܠܹܐ ܕܗܵܘܢܵܐ 237 ܘܲܪܕܝܼ ܫܲܦܝܼܪ ܠܘܲܥܕܵܐ ܟܹܐܢܵܐ ܕܥܲܡ̈ܠܹܐ ܕܲܒܼܗܘܿܢ . pb. f.318r 238 : ܐܲܚܘܼܕ ܐܘܼܪܚܵܐ ܡ̣ܢ ܫܘܼܪܵܝܵܐ ܕܫܘܼܪܵܝ ܐ̄ܢܵܫ̈ܐ 239 ܘܣܝܼܡ ܐܵܬܘܿܬܼܵܐ ܒܒܹܝܬܼ ܐܵܘܵܢܹ̈ܐ ܕܕܘܼܒܵܪ̈ܲܝܗܘܿܢ . 240 : ܥܘܼܠ ܠܒܹܝܬܼ ܐܪ̈ܟܐ ܕܲܟܼܬܝܼ̈ܒܵܬܼܵܐ ܕܲܡܠܸܟ ܡܲܠܟܹ̈ܐ 241 ܘܲܩܪܝܼ ܒܫܲܪ̈ܒܹܐ ܕܡܠܝܼܢ ܡܸܐܹܐ ܕܢܸܨܚܵܢ ܐ̄ܢܵܫܵܐ . 242 : ܠܒܘܿܟ ܩܲܪܛܲܝܣܵܐ ܕܲܪܫܝܼܡܵܐ ܒܹܗ ܬܲܫܥܝܼܬ ܗܵܒܹܝܠ 243 ܘܚܘܪ ܟܲܕ ܕܵܒܲܚ ܐܸܡܪܵܬ ܕܲܟܼܝܵܐ ܘܕܲܟܼܝܘܼܬܼ ܢܦܲܫܵܐ . 244 : ܡܪܘܿܩ ܪܸܥܝܵܢܵܟ ܡ̣ܢ ܨܵܐܘܼܬܼܵܐ ܕܢܸܟܼܠܵܐ ܨܐܐ 245 ܘܩܲܪܸܒܼ ܕܸܒܼܚܵܐ ܕܕܲܟܼܝܼܘܼܬ ܢܲܦܫܵܐ ܕܕܵܡܹܐ ܠܕܝܼܠܸܗ . 246 : ܦܬܲܚ ܡܲܫܡܲܥܬܵܟ ܠܡܨܬ ܫܸܡܥܵܐ ܕܝܘܿܡ ܥܘܼܢܕܵܢܹܗ 247 ܘܨܘܼܬܼ ܒܲܪܬ ܩܵܠܵܐ ܕܬܲܒܼܥܵܐ ܥܝܵܪܬܵܐ ܕܛܠܝܼܡܘܼܬܹܗ . 248 : ܩܵܠܵܐ ܕܕܵܡܸ̇ܐ ܢܸܗܘܹܐ ܒܝܼܫܵܐ ܠܚܘܼܡܣܵܢ ܢܲܦܫܵܟ 249 ܘܠܵܐ ܬܸܟܼܪܹܐ ܠܵܟ ܡܵܐ ܕܡܬܥܠܒܬ ܥܵܘܼܠܵܐܝܼܬ . 250 : ܘܡܵܐ ܕܐܸܬܒܲܝܐܬ ܒܣܲܒܼܪܵܐ ܕܡܵܘܬܹܗ ܕܒܘܼܟܼܪܵܐ ܕܡܝܼ̈ܬܹܐ 251 ܐܲܗܦܸܟ ܕܲܦܵܐ ܘܲܚܙܝܼ ܩܪܸܫܹܗ ܚܢܘܿܟ ܕܐܸܫܬܲܢܝܼ . 252 : ܫܡܲܥ ܥܲܠ ܓܲܒܼܪܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹܐ 253 ܕܐܵܘܥܝܼ ܓܸܦܹ̈ܐ ܘܲܦܪܲܚ ܒܐܵܐܲܪ ܠܥܸܠ ܡ̣ܢ ܚܲܫܹ̈ܐ . 254 : ܚܙ̣ܵܝ ܬܸܕܡܘܼܪܬܵܐ ܚܲܕܬܵܐ ܕܲܗܘ̤ܬ ܨܝܹܕ ܒܲܪܢܵܫܵܐ 255 ܕܥܲܒܼܕܹܗ ܠܛܲܟܼܣܵܐ ܕܲܒܼܢܲܝ̈ܢܵܫܵܐ ܒܝܲܕ ܫܘܼܢܝܹܗ . 256 : ܒܵܬܲܪ ܫܲܪܒܹܗ ܩܪܝܼ ܒܦܵܣܘܿܩܵܐ ܕܲܪܫܝܼܡ ܒܹܗ ܢܘܼܚ 257 ܕܲܒܼܢܝܼܚܘܼܬܹܗ ܢܵܚ ܠܘܼܚܵܡܵܐ ܕܲܓܙܪ ܕܝܼܢܵܐ . 258 : ܥܒܼܪ ܦܘܼܩܕܵܢܵܐ ܓܙܪ ܥܲܠ ܐ̄ܢܵܫܵܐ ܟܸܐܒܹ̈ܐ ܘܚܲܫܹ̈ܐ 259 ܘܲܒܼܢܘܿܚ ܢܚܲܬ̤ ܥܲܙܝܼܙܘܼܬܼܵܐ ܕܢܸܓܼܕܵܗ̇ ܕܐܲܪܥܵܐ . 260 : ܐܵܘܠܹܟܝ ܢܲܦܫܵܐ ܡܲܠܝܲܬ̤ ܢܵܘܚܵܐ ܕܙܲܕܝܼܩܘܼܬܼܵܐ 261 ܕܢܵܚܘ ܒܹܟܼܝ ܐ̄ܢܵܫ̈ܐ ܡ̣ܢ ܛܘܼܪܵܦܵܐ ܕܚܲܝܹ̈ܐ ܥܡ̈ܝܼܠܹܐ . 262 : ܡ̣ܢ ܢܘܿܚ ܢܹܐܠܲܦ ܐܲܝܢܵܐ ܕܒܵܥܹܐ ܕܢܹܐܠܲܦ ܫܲܦܝܼܪ 263 ܕܡܨܹܐ ܗ̄ܘ̣ ܐ̄ܢܵܫܵܐ ܠܡܸܙܟܼܵܐ ܠܚܲܫ̈ܐ ܠܕܚܵܫܘܿܫܵܐ ܗ̄ܘ̣ . 264 : ܚܵܫܘܿܫܵܐ ܗ̄ܘ̣ܵܐ ܢܘܿܚ ܢܝܼܚ ܢܲܦܫܵܐ ܘܲܒܼܢܲܝ̈ ܕܲܪܹܗ 265 ܘܒܹܗ ܒܲܟܼܝܵܢܹܗ ܙܟܼܵܐ ܠܲܩܪܵܒܼܵܐ ܕܚܲܫܹ̈ܐ ܘܡܲܝ̈ܵܐ . 266 : ܘܐܵܦ ܫܝܹܡ ܒܘܼܘܼܪܹܗ ܠܢܝܼܫܵܐ ܕܝܼܠܹܗ ܚܢܵܐ ܕܲܟܼܝܵܐܝܼܬ 267 ܘܒܼܲܕܿܟܼܝܼܘܼܬܹܗ ܫܘܐ ܕܲܢܩܲܒܸܠ ܕܲܪܓܼܵܐ ܪܵܡܵܐ . 268 : ܒܝܲܕ ܒܘܼܪ̈ܟܵܬܹܗ ܒܛܠ ܠܵܘܛܵܬܐ ܕܓܙܵܪ ܕܝܼܢܵܐ 269 ܘܫܲܪܝܼܘ ܐ̄ܢܵܫ̈ܐ ܠܡܸܬܒܲܪܵܟܼܘܼ ܒܫܸܡ ܒܵܪܘܿܝܵܐ . 270 : ܘܥܲܡ ܝܲܠܕܵܬܹ̈ܗ ܪ̈ܕܲܝ ܒܘܼܪ̈ܟܵܬܐ ܕܝܲܗܒ̣ ܠܹܗ ܐܲܒܘܼܗܝ 271 ܥܕܲܡܵܐ ܕܡܛܝܼ ܨܹܝܕ ܐܲܒܼܪܵܗܵܡ ܐܲܒܼܵܐ ܕܥܲܡܡܹ̈ܐ . 272 : ܨܝܹܕ ܐܲܒܼܪܵܗܵܡ ܣܡܟ ܒܘܼܪ̈ܟܵܬܼܵܐ ܕܲܪ̈ܓܲܝ ܡ̣ܢ ܢܘܿܚ 273 ܘܒܹܗ ܐܸܫܬܵܘܬܲܦܘ ܥܲܡܡܹ̈ܐ ܥܘܼܪ̈ܠܹܐ ܒܒܘܼܪܟܲܬ ܟܹܐܢܵܐ . 274 : ܒܪܘܼܚ ܨܸܒܼܝܵܢܹܗ ܓ̣ܡܲܪ ܨܒܼܝܵܢܹܗ ܡܲܬܩܸܢ ܟܠܵܐ 275 ܘܫܵܘܬܹܦ ܐ̄ܢܵܫܵܐ ܒܥܘܼܬܼܪܵܐ ܪܲܒܵܐ ܕܒܲܣܝܼܡܘܼܬܹܗ . 276 : ܥܘܼܬܼܪܵܐ ܕܲܪ̈ܚܡܵܘܗܝ ܝܲܗ̣ܒ ܪܲܚܡܵܢܵܐ ܒܝܲܕ ܐܲܒܼܪܵܗܵܡ 277 ܘܐܲܩܸܨ ܥܘܼܬܪܵܐ ܕܪܲܒܘܼܬܼ ܚܘܼܒܹܗ ܥܲܠ ܒܲܪ ܒܲܝܬܹܗ . 278 : ܥܸܠܬܼܵܢܵܐܝܼܬ ܣܟܲܪ ܨܒܼܝܵܢܹܗ ܨܝܕ ܬܘܩܵܢܹܗ 279 ܕܢܛܢ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܕܗܲܝܡܵܢܘܼܬܹܗ . 280 : ܛܢܵܢܵܐ ܐܲܪܡܝܼ ܐ̄ܢܵܫܵܐ ܒܐ̄ܢ̇ܫܵܐ ܪܵܚܸܡܢܵܫܵܐ 281 ܕܢܹܐܣܘܿܪ ܐܸܢܘܿܢ ܒܚܘܼܒܵܐ ܕܲܫܡܹܗ ܕܠܐ ܢܛܥܘܼܢܵܘܗܝ . 282 : ܡ̣ܢ ܐܲܒܼܪܵܗ̇ܡ ܚܙܲܩ ܨܒܝܵܢܹܗ ܘܲܫܪܵܐ ܒܐܝܼܣܚܲܩ 283 ܘܬܲܪܓܸܡ ܥܲܡܹܗ ܩܵܠܹ̈ܐ ܕܚܘܼܒܵܐ ܘܲܕܬܿܥܘܼܬܼܵܐ . 284 : ܐܝܼܣܚܲܩ ܡܪܝܼ ܒܨܒܝܢ ܐܲܒܼܘܼܗܝ ܕܲܠܘܵܬ ܡܵܪܹܗ 285 ܘܲܗܘ̤ܵܐ ܝܵܪܬܵܐ ܕܡܘܼܠܟܵܢ ܚܲܝܹ̈ܐ ܕܠܵܐ ܡܸܬܕܲܓܲܠ . 286 ܒܗܲܝܡܵܢܘܼܬܼܵܐ ܫܠܸܡ ܙܲܕܝܼܩܵܐ ܠܩܵܠ ܡܘܼܠܟܵܢܵܐ : pb. f.318v 287 ܘܕܲܚܙܵܐ ܕܫܲܪܝܼܪ ܝܲܗܒܹܗ ܠܝܲܥܩܘܿܒܼ ܕܢܸܬܼܦܲܪܢܲܣ ܒܹܗ . 288 : ܝܲܥܩܘܿܒܼ ܐܲܩܠܝܼ ܥܲܠ ܟܠ ܩ̈ܠܝܼ̈ܢ ܕܩ̣ܫܝܘܼܬܼ ܚܲܫܹ̈ܐ 289 ܘܲܚܦܝܼܛܵܐܝܼܬ ܚܒܲܨ ܥܲܠ ܕܲܪܓܼܵܐ ܕܒܹܝܬܼ ܐܲܒܼܪܵܗܵܡ . 290 : ܫܲܪܝܼܪ ܗ̄ܘ̣ܵܐ ܠܹܗ ܩ̇ܠܵܐ ܕܩܵܪܹܐ ܐܲܒܼܪܵܡ ܐܲܒܼܪܵܡ 291 ܘܪܲܟܸܒܼ ܥܸܠܠܹ̈ܐ ܕܢܸܗܘܹܐ ܚܲܒܼܪܵܐ ܠܗ̇ܝ ܒܲܪܬܿ ܩܵܠܵܐ . 292 : ܟܠ ܐܘܼܠܨܵܢܝܼ̈ܢ ܣܲܝܒܲܪ ܘܲܣܒܲܠ ܡܠܹܐ ܚܵܘܣܵܢܵܐ 293 ܕܠܵܐ ܢܼܬܢܲܟܼܪܹܐ ܡ̣ܢ ܡܘܼܠܟܵܢܵܐ ܕܒܹܝܬܼ ܐܲܒܼܵܗܵܘ̈ܗܝ . 294 : ܫ̈ܢܲܝܵܐ ܥܸܣܪ̈ܝܼܢ ܦܠܲܚ ܬܲܡܝܼܡܵܐ ܒܲܐ̄ܓܼܪܵܐ ܕܢܸܫܹ̈ܐ 295 ܕܲܒܼܝܲܕ ܢܸܫܹ̈ܐ ܢܸܫܬܘܸܐ ܠܐܲܓܼܪܵܐ ܕܡ̣ܢ ܐܲܠܵܗܵܐ . 296 : ܐܲܓܼܪܵܐ ܛܵܒܼܵܐ ܩܨ ܒܵܪܘܿܝܵܐ ܠܲܟܼܝܵܢ ܐ̄ܢܵܫܵܐ 297 ܘܛܢܘ ܫܲܪܝܼܪܹ݁ܐ ܕܲܢܝܲܒܠܘܼܢܸܝܗܝ ܡ̣ܢ ܚܲܕ ܠܲܐ̄ܚܪܹܝܢ . 298 : ܫܲܪܝܼܪ ܗ̄ܘ̣ܵܐ ܠܗܘܿܢ ܩܵܠ ܡܘܼܠܟܵܢܵܐ ܟܲܕ ܛܵܒܼ ܪܲܚܝܼܩ 299 ܘܐܲܝܟ ܩܲܪܝܼܒܼܵܐ ܡܸܬܒܲܩܝܼܢ ܒܵܗ̇ ܒܪܲܚܝܼܩܘܼܬܹܗ . 300 : ܒܝܲܕ ܥܲܡܠܲܝ̈ܗܘܿܢ ܒܲܕܩܸܘ ܚܘܼܒܵܐ ܕܪܸ̈ܥܝܵܢܲܝܗܘܿܢ 301 ܕܲܟܼܡܵܐ ܪܲܚܡܘܼܗܝ ܠܫܸܡ ܒܵܪܘܿܝܵܐ ܕܝܲܩܲܪ ܐܸܢܘܿܢ . 302 : ܥܲܡܠܹܗ ܕܝܵܘܣܸܦ ܣܵܗܕܵܐ ܗ̄ܘ̣ ܓܲܠܝܵܐ ܕܩܘܼܫܬܼܵܐ ܓܲܠܝܵܐ 303 ܕܲܗܘ̤ܵܐ ܥܲܒܼܕܵܐ ܘܠܵܐ ܐܸܫܬܿܥܒܲܕ ܠܲܪ̈ܓܼܝܼܓܼܵܬܐ . 304 : ܙܲܒܼܢܹܗ ܚܣܵܡܵܐ ܡ̣ܢ ܡܵܪܘܼܬܵܐ ܠܘܵܬܼ ܥܲܒܼܕܘܼܬܼܵܐ 305 ܘܠܵܐ ܐܸܬܼܥܲܣܲܩ ܕܐܲܝܟܲܢ ܘܥܲܠ ܡ̇ܢ ܥܵܘܠܵܐܝܼܬܼ . 306 :: ܗ̄ : ܢܘܼܟܼܪܵܝܵܐ 307 : ܒܹܝܬܼ ܢܘܼܟܼܪ̈ܵܝܹܐ ܦܠܲܚ ܒܲܪ ܒܲܝܬܼܵܐ ܕܗܲܝܡܵܢܘܼܬܼܵܐ 308 ܘܟܲܕ ܥܘܼ̇ܕܚܵܐ ܗ̄ܘ̣ ܢܣܲܒܼ ܫܘܼܠܛܵܢܵܐ ܕܡܵܪ̈ܲܝ ܐܲܬܼܪܵܐ . 309 : ܝܵܘܣܸܦ ܢܸܗܘܸܐ ܚܘܪܵܐ ܦܲܐܝܵܐ ܠܲܕܡܵܫܬܲܚܩܝܼܢ 310 ܕܲܟܼܡܵܐ ܫܲܚܩܘܼܗܝ ܚܲܫܹ̈ܐ ܘܐ̄ܢܫ̈ܐ ܘܠܵܐ ܚܵܒܼ ܘܐܲܫܦܸܠ . 311 : ܩܪܵܒܹܐ ܕܢܸܫܹ̈ܐ ܘܲܕܣܵܩܘܿܪ̈ܵܘܗܝ ܙܟܼܵܐ ܒܲܪ ܝܲܥܩܘܿܒܼ 312 ܘܒܲܕܸܩ ܘܲܓܼܠܵܐ ܕܫܲܠܝܼܛ ܐ̄ܢܵܫܵܐ ܥܲܠ ܚܹܐܪܘܼܬܹܗ . 313 : ܐܲܝܟ ܫܝܼܦܘܿܪܵܐ ܩܵܥܹ̇ܐ ܥܲܡܠܹܗ ܒܟܼܠܗܘܿܢ ܕܵܪܹ̈ܐ 314 ܕܲܫܡܲܥ ܐ̄ܢܵܫܵܐ ܙܵܟܘܼܬܼ ܐ̄ܢܵܫܵܐ ܕܲܒܼܒܲܪܢܵܫܵܐ . 315 : ܩܸܐܪܣܵܐ ܕܚܲܫܹ̈ܐ ܙܟܼܵܐ ܐܵܦ ܡܘܼܫܹܐ ܚܲܒܼܪܹܗ ܕܝܵܘܣܸܦ 316 ܘܲܗܘ̤ܵܐ ܪܕܝܼܦܵܐ ܘܣܲܝܒܲܪ ܚܲܫܹ̈ܐ ܕܥܸܕܚܵܘܼܬܼܵܐ . 317 ܠܦܵܠܚܲܝ̈ ܫܸܐܕܹ̈ܐ ܐܵܘܓܲܪ ܢܲܦܫܹܗ ܦܵܠܚܵܐ ܕܩܘܼܫܬܵܐ . 318 ܘܠܵܐ ܐܸܬܼܟܲܬܡܲܬ̤ ܕܲܟܼܝܘܼܬ ܢܲܦܫܹܗ ܒܥܘܼܡܪܵܐ ܛܲܡܐܵܐ . 319 : ܫܲܪܝܼܪܵܐܝܼܬ ܦܠܲܚ ܫܲܪܝܼܪܵܐ ܒܒܹܝܬ ܕܲܓܵܠܹ̈ܐ 320 ܘܠܵܐ ܐܸܬܪܦܝܼ ܒܕܲܓܵܠܘܼܬܼܵܐ ܕܕܸܚܠܲܬܼ ܫܸܐܕܹ̈ܐ . 321 : ܒܵܬܲܪ ܥܲܡܠܹܗ ܚܙܵܐ ܠܲܚܙܬܵܐ ܘܲܫܡܲܥ ܩܵܠܵܐ 322 ܕܲܡܬܲܪܓܼܡ ܗ̄ܘܵܐ ܩܠܹ̈ܐ ܚܲܕ̈ܬܹܐ ܒܹܝܬܼ ܐܲܪ̈ܥܵܢܹܐ . 323 : ܩܵܠܵܐ ܕܲܩܪܵܐ ܒܪܵܫܝܼܬ̇ ܒ̇ܪܝܼܬܼܵܐ ܩܪܵܝܗܝ ܠܲܬܼܪܝܼܨܵܐ 324 ܕܢܟܼܪܸܙ ܒܐܝܼܕܹܗ ܪܲܒܘܼܬ ܚܲܝܠܵܐ ܕܥܒܲܕ ܐܝܼܕܵܘ̈ܗܝ . 325 : ܐܲܝܟ ܨܲܝܵܪܵܐ ܨܵܪܹܗ ܠܥܵܠܡܵܐ ܒܝܲܕ ܒܲܪܬ ܩܵܠܹܗ 326 ܘܐܲܠܸܠ ܣܵܡܹܗ ܩܕܵܡ ܡܲܠܵܠܹ̈ܐ ܕܢܸܬܒܲܩܘܿܢ ܒܹܗ . 327 : ܩܲܢܝܵܬ ܬܪܝܼܨܵܐ ܗܘ̤ܵܐ ܠܸܫܵܢܹܗ ܠܐܝܼܕܵܐ ܕܪܘܼܚ̇ܐ 328 ܘܨܵܪ ܒܸܪ̈ܝܬܼܵܐ ܒܛܘܼܦܣܵܐ ܕܲܗܘ̤̈ܝ ܡ̣ܢ ܫܘܼܪܵܝܵܐ . 329 : ܣܸܦܪܵܐ ܕܪܘܼܚܵܐ ܟܬܲܒܼ ܠܲܡܠܝܼ̈ܠܹܐ ܠܥܸܠ ܠܸܫܢܵܐ 330 ܘܐܲܗܓܝܼ ܐܸܢܘܿܢ ܒܲܗܘܵܝ ܬܸܒܹܝܠ ܕܐܲܝܟܵܢ ܬܩܢܲܬ̤ . 331 : ܐܲܝܟ ܣܘܦܣܛܵܐ ܬܲܪܓܸܡ ܦܹܐܩܵܐ ܒܐܸܕܢܲܝ̈ ܐ̄ܢܵܫ̈ܐ 332 ܘܐܲܫܡܲܥ ܐܸܢܘܿܢ ܫܸܡ ܒܪ̈ܵܘܿܝܵܐ ܕܥܒܲܕ ܐ̄ܢܵܫܵܐ . 333 : ܐܣܩܛܐ ܕܪܘܼܚܵܐ ܠܒܲܟ ܡܲܠܦ̇ܢܵܐ ܕܕܸܚܲܠܬܼ ܩܘܼܫܬܵܐ 334 ܘܫܲܪܝܼ ܕܢܸܕܪܹܐ ܫܲܒܼܪܘܼܬܼ ܐ̄ܢܵܫ̈ܐ ܒܕܸܚܠܲܬܼ ܩܘܼܫܬܵܐ . 335 : ܥܲܠ ܡܸܨܪ̈ܵܝܹܐ ܐܲܪܝܼܡ ܐܝܼܕܹܗ ܪܲܒܵܐ ܡܗܝܼܪܵܐ 336 ܘܲܒܼܡܲܪܕܝܼܬܗܘܿܢ ܐܲܪܡܝܼ ܕܸܚܠܵܐ ܟܠ ܥܲܡܡܝ̈ܢ . pb. f.319r 337 : ܢܸܓܼܪܹ̈ܐ ܩܫܲܝܵܐ ܐܲܣܪܲܚ ܦܘܼܡܹܗ ܕܦܘܼܡܵܐ ܕܪܘܼܚܵܐ 338 ܕܢܣܓܹܐ ܢܫܲܪܲܪ ܦܓܼܪ̈ܵܢܵܝܹܐ ܒܪ̈ܘܼܚܵܢܝܵܬܼܵܐ . 339 : ܒܲܕܡܘܼܬ ܐܵܣܝܵܐ ܗܘ̤ܬ ܒܲܪܬ ܩܵܠܹܗ ܒܹܝܬܼ ܡܵܝܘ̈ܬܹܐ 340 ܘܥܨܒܹܗ ܠܥܲܡܵܠܹܐ ܕܲܡܒܲܣܒܲܣ ܗ̄ܘ̣ܵܐ ܒܟܸܐܒܹ̈ܐ ܕܛܘܥܝܲܝ . 341 : ܡ̇ܢ ܠܵܐ ܢܬܗܲܪ ܒܚܹܝܠ ܥܘܼܕܵܪܢܵܐ ܐܲܠܵܗܵܝܵܐ 342 ܕܒܼܐܝܼܕܵܐ ܕܐ̄ܢܵܫܵܐ ܐܲܣܝܼ ܠܐ̄ܢܵܫܵܐ ܡܹܢ ܟܹܐܒܲܝ̈ܗܘܿܢ . 343 : ܒܡܘܼܫܹܐ ܐܲܣܝܼ ܠܟܘܼܪܗܵܢ ܥܵܘ̣ܠܵܐ ܕܲܒܼܢܲܝ̈ ܥܲܡܹܗ 344 ܘܚܵܘܝܼ ܕܡܵܨܐ ܕܢܲܐܣܹܐ ܐ̄ܢܵܫܵܐ ܠܲܒܼܢܲܝ̈ܢܵܫܵܐ . 345 : ܐܵܣܘ̈ܬܐ ܗܘ̤ܵܘ ܙܕܝܼܩܹ̈ܐ ܒܕܵܪ̈ܝܼܢ ܕܵܪ̈ܝܼܢ 346 ܘܦܸܬܓܼܵܡܲܝ̈ܗܘܿܢ ܐܲܝܟ ܣܲܡܡܵܢܹ̈ܐ ܠܫܘܼܚ̈ܢܹܐ ܕܥܵܘ̣ܠܵܐ . 347 : ܡܘܼܫܹܐ ܐܲܫܠܸܡ ܐܘܼܡܵܢܘܼܬܹܗ ܠܝܼܫܘܿܥ ܒܲܪܢܘܿܢ 348 ܕܢܲܐܣܸܐ ܟܸܐܒܸ̈ܐ ܕܝܣܲܪ̈ܠܵܝܹܐ ܒܣܲܡܵܐ ܕܡܸܠܘ̈ܗܝ . 349 : ܦܲܪܙܠܵܐ ܕܪܘܼܚܵܐ ܠܒܼܵܟ ܬܲܠܡܝܼܕܵܐ ܕܪܒܵܐ ܡܗܝܼܕܵܐ 350 ܘܓܲܙܪܹܗ ܠܥܲܡܵܐ ܡ̣ܢ ܥܘܼܪܠܘܼܬܼܵܐ ܕܦܲܓܼܪܵܐ ܘܢܲܦܫܵܐ . 351 : ܛܢܵܢܵܐ ܩܲܫܝܵܐ ܠܒܸܫ ܚܲܡܝܼܡܵܐ ܠܘܼܩܒܼܵܠ ܥܵܘ̣ܠܵܐ 352 ܘܚܲܪܲܪ ܦܲܣܩܹܗ ܡ̣ܢ ܗܲܕܵܡܹ̈ܐ ܘܡ̣ܢ ܪܸܥܝܵܢ̇ܐ . 353 : ܗܵܐ ܣܘܼܥܪ̈ܵܢܹܐ ܕܐ̄ܢܫ̈ܐ ܟܸܐܢܸ̈ܐ ܕܲܗܘ̤ܵܘ ܒܓܸܢܣܲܢ 354 ܢܩܘܿܡ ܢܸܬܼܕܲܡܹܐ ܒܕܘܼܡܝܵܐ ܛܵܒܼܵܐ ܕܚܵܘܝܼܘ ܒܐܲܪܥܵܐ . 355 : ܒܪܲܗܛܐ ܛܵܒܼܵܐ ܕܕܘܼܒܵܪ̈ܲܝܗܘܿܢ ܢܚܘܿܪ ܬܲܩܢܵܐܝܼܬ 356 ܘܐܲܝܟ ܗܲܠܟܼܵܬܼܗܘܿܢ ܢܗܲܠܸܟ ܒܲܐܪܥܵܐ ܕܬܵܘܬܵܒܼܘܿܬܲܢ . 357 : ܥܘܼܡܪܵܐ ܕܙܲܒܼܢܵܐ ܚܲܫܒܼܘܗܝ ܠܥܘܼܡܪܵܐ ܐܲܪܥܵܢܵܝܵܐ 358 ܒܲܕܡܘܼܬ ܐܲܪ̈ܚܹܐ ܒܬܼܵܘ ܒܲܒܼܪܝܼܬܼܵܐ ܘܩܕܡܘ ܫܲܢܝܼܘ . 359 : ܐܝܼܘܿܒܼ ܩܵܥܹ̇ܐ ܕܠܵܐ ܫܲܪܝܼܪܝܼܢ ܛܘܼܒܹ̈ܐ ܕܙܲܒܼܢܵܐ 360 ܘܚܲܬܸܡ ܘܐܸܡܲܪ ܕܥܲܪܛܸܠ ܐܸܬܹܝܬܼ ܘܥܲܪܛܸܠ ܐܹܙܲܠ . 361 : ܥܲܪܛܸܠܵܐܝܼܬܼ ܩܵܡܘ ܙܲܕܝܼ̈ܩܹܐ ܕܠܵܐ ܬܲܟܼܣܝܼܬܼܵܐ 362 ܘܚܵܘܝܼܘ ܠܟܼܠ ܐ̄ܢܵܫ ܕܠܲܝܬ ܗܸܢܝܵܢܐ ܒܲܕܡܸܬܚܲܙ̈ܝܢ . 363 : ܫܸܡ ܒܵܪܘܿܝܵܐ ܐܲܚܸܒܘ ܘܲܪܚܸܡܘ ܡ̣ܢ ܟܠ ܡܸܕܸܡ 364 ܘܠܵܐ ܣܲܡ̣ܵܘ ܡܸܕܸܡ ܡܸܬܚܲܙܝܵܢܵܐ ܥܲܡ ܟܲܣܝܘܼܬܹܗ . 365 : ܐܲܝܟ ܕܲܒܓܸܠܝܵܐ ܡܸܬܼܒܲܩܹܐ ܗ̄ܘ̣ܵܐ ܒܲܕܠܵܐ ܓܲܠܝܵܢ 366 ܘܲܒܓܠܝܵܬܼܵܐ ܐܲܝܟ ܠܵܐ ܓܲܠܝ̈ܢ ܡܸܬܼܚܲܫܲܝ ܗ̄ܘ̣ܵܐ . 367 : ܐܵܘ ܐܲܪܥܵܢܵܐ ܕܲܫܒܲܩ ܐܲܪܥܵܐ ܟܲܕ ܐܲܪܥܵܢܵܐ ܗ̄ܘ̣ 368 ܘܪܓܼ ܠܲܫܡܲܝܵܐ ܟܲܕ ܠܵܐ ܚܙܹܐ ܠܹܗ ܥܘܼܡܪܵܐ ܕܲܠܥܸܠ . 369 : ܐܘ ܠܒܲܪ ܐ̄ܢܵܫܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹ̈ܐ 370 ܕܥܒܼܕ ܓܘܼܫܡܹܗ ܐܲܝܟ ܐܵܕܵܡܘܿܣ ܩܕܼܵܡ ܢܸܣܝܘܿܢܹ̈ܐ . 371 : ܒܲܪ ܐ̄ܢܵܫܵܐ ܗ̄ܘ̣ܵܐ ܐܝܼܘܿܒܼ ܐ̄ܢܵܫܵܐ ܐܘ ܐ̄ܢܵܫܝܼ̈ܐ 372 ܘܟܲܕ ܐ̄ܢܵܫܵܝܵܐ ܗ̄ܘ̣ ܙܟܼܵܐ ܬܲܟܼܬܘܼ̈ܫܹܐ ܕܚܲܫܹ̈ܐ ܫܓܼܝܼ̈ܫܹܐ . 373 : ܒܕܲܡܘܼܬ ܓܲܠܠܹ̈ܐ ܫܓܲܫܘ ܢܸܣܝܘܿܢܹ̈ܐ ܠܦܲܓܼܪܹܗ ܘܢܲܦܫܹܗ 374 ܘܠܵܐ ܐܸܬܛܲܒܲܥ ܒܒܹܝܬܼ ܡܲܚܫܘ̈ܠܹܐ ܕܲܦܣܵܩ ܣܲܒܼܪܵܐ . 375 : ܣܲܒܼܪܵܐ ܛܵܒܼܵܐ ܠܒܲܟ ܠܲܝܟ ܠܹܐܩܵܐ ܒܐܝܼܕܼܵܐ ܕܙܵܘܥܘ̈ܗܝ 376 ܘܲܕܩܲܪ ܢܲܦܫܹܗ ܠܲܠܡܹܐܝܢ ܫܲܝܢܵܐ ܕܡܸܠܲܬܼ ܡܵܪܹܗ . 377 : ܐܲܝܟ ܕܲܒܼܝܲܡܵܐ ܕܪܵܘ ܢܲܨܝܼܚܹ̈ܐ ܒܡܸܨܥܲܬ̤ ܚܲܫܹ̈ܐ 378 ܘܲܕܠܵܐ ܩܸܢܛܵܐ ܕܲܒܲܪܘ ܐܸܠܦܹ̈ܐ ܕܪܸ̈ܥܝܵܢܲܝܗܘܿܢ . 379 : ܠܘܲܥܕܵܐ ܕܫܲܝܢܵܐ ܚܵܪܵܘ ܡܲܠܵܚܹ̈ܐ ܕܗܲܝܡܵܢܘܼܬܼܵܐ 380 ܘܗܲܝܼܡܸܢܘ ܘܐܲܫܲܪܘ ܕܠܵܐ ܡܸܬܛܲܠܡܝܼܢ ܦܘܼܪ̈ܥܵܢܲܝܗܘܿܢ . 381 : ܒܗܲܝܡܵܢܘܼܬܵܐ ܣܒܲܠܘ ܟܠ ܚܲܫܲܝܼܢ ܕܲܟܼܣܹܝܢ ܘܲܓܼܠܹܝܢ 382 ܘܐܲܪܦܝܼܘ ܛܘܼܦܣܵܐ ܕܕܘܼܒܵܪ̈ܝܗܘܿܢ ܠܲܕܒܵܬܲܪܗܘܿܢ . 383 : ܚܲܕ ܒܵܬܲܪ ܚܲܕ ܚܙܲܩܘ ܒܲܫܒܝܼ̈ܠܹܐ ܕܥܲܡܹ̈ܐ ܥܡܝܼ̈ܠܹܐ 384 ܘܡܲܢܲܥܘ ܘܲܡܛܵܘ ܠܘܵܬܼ ܐܵܘܵܢܵܐ ܕܲܡܠܹܐ ܛܘܼܒܹ̈ܐ . 385 ܒܡܘܼܫܸܐ ܘܝܼܫܘܿܥ ܕܲܡܝܼ ܒܵܪܲܡ ܘܡܲܪܝܼ ܓܸܕܥܘܿܢ : pb. f.319v 386 ܘܲܒܼܦܲܠܚܘܼܬܼܗܘܿܢ ܐܲܦܠܲܚ ܢܲܦܬܲܚ ܘܫܸܡܫܘܿܢ ܪܲܒܵܐ . 387 : ܫܡܘܼܐܹܝܠ ܐܲܪܝܼܡ ܓܸܦܵܐ ܕܪܲܗܛܹܗ ܘܲܥܒܲܪ ܐܸܢܘܿܢ 388 ܘܲܢܣܲܒܼ ܕܪܓܼܵܐ ܕܲܢܒܼܝܘܼܬܵܐ ܘܲܕܟܼܵܗܢܘܼܬܼܵܐ . 389 : ܡ̣ܢ ܛܲܠܝܘܼܬܹܗ ܫܲܪܝܼ ܒܪܲܗܛܵܐ ܕܙܲܕܝܼܩܘܼܬܵܐ 390 ܘܥܲܡ ܡܸܢܝܵܢܵܐ ܕܲܫܢܲܝ̈ ܚܲܝܵܘ̈ܗܝ ܡܬܲܚ ܚܘܼܡܵܣܵܢܹܗ . 391 : ܣܵܗܕܘܼܬ ܩܘܼܫܬܵܐ ܣܗܸܕ ܥܲܠ ܢܲܦܫܹܗ ܩܕܼܵܡ ܐܲܠܵܗܵܐ 392 ܕܠܵܐ ܐܸܬܼܟܲܬܡܲܬ̤ ܦܵܪܘܿܫܘܼܬܹܗ ܒܡܣܒܼ ܒܲܐܦܹ̈ܐ . 393 : ܫܒܼܝܠ ܦܘܼܠܚܵܢܹܗ ܚܙܵܐ ܐܵܦ ܕܵܘܝܼܕ ܕܟܹܐ ܪܸܥܝܵܢܵܐ 394 ܘܥܲܬܸܕ ܢܲܦܫܹܗ ܠܡܸܪܕܵܐ ܒܥܲܡܹ̈ܠܹܐ ܪ̈ܘܼܚܵܢܵܝܹܐ . 395 : ܪܘܼܚܵܢܐܼܬܼ ܓܒܼܵܐ ܠܹܗ ܕܢܸܦܐܘܿܝܝ ܦܵܠܚܵܐ ܕܪܘܼܚܵܐ 396 ܘܥܲܡ ܪ̈ܘܼܚܵܢܹܐ ܪܓܼܝܼܓܼ ܗ̄ܘ̣ܵܐ ܠܡܸܦܪܲܝܝ ܠܐܲܦܝ̈ ܪܵܘܡܵܐ . 397 : ܐܲܝܟ ܨܒܼܝܵܢܵܐ ܕܗ̇ܘ ܕܲܨܒܼܵܐ ܒܹܗ ܡܢܚ ܗ̄ܘ̣ܵܐ ܕܢܚܵܐ 398 ܘܐܸܠܘܼ ܩܲܠܝܼܠ ܠܵܐ ܢܡ ܘܲܕܡܸܟ ܓܡܝܼܪ ܗ̄ܘ̣ܵܐ ܒܚܘܼܒܹܗ . 399 : ܚܛܝܼܬܵܐ ܙܟܬܹܗ ܒܲܕܡܘܼܬ ܫܸܢܬܵܐ ܠܥܝܼܪ ܪܸܥܝܵܢܵܐ 400 ܘܟܲܕ ܛܵܒܼ ܐܲܣܟܸܠ ܦܢܵܐ ܘܐܸܬܥܪܡ ܕܠܵܐ ܬܘܼܒܼ ܢܲܣܟܸܠ . 401 : ܦܘܼܪ̈ܣܸܐ ܨܢܝܼ̈ܥܹܐ ܝܠܦ ܒܲܚܛܝܼܬܹܗ ܥܠܹܝܗ̇ ܕܲܚܛܝܼܬܵܐ 402 ܘܠܵܐ ܬܘܼܒܼ ܝܲܗ̣ܒ ܠܵܗ̇ ܐܲܬܼܪܵܐ ܕܬܸܥܘ̇ܠ ܨܝܕ ܚܘܼܫܵܒܼܵܘ̈ܗܝ . 403 : ܥܸܠܬܵܐ ܛܒܼܬܵܐ ܗܘ̤ܵܬ ܠܹܗ ܒܝܼܫܬܵܐ ܟܡܵܐ ܐܸܢ ܒܝܼܫܵܐ 404 ܘܐܲܥܝܼܪ ܢܲܦܫܹܗ ܕܠܵܐ ܬܘܼܒܼ ܢܸܕܡܲܟ ܘܬܒܙܲܚ ܒܹܗ . 405 : ܪܲܒܵܐ ܡܗܝܼܪܵܐ ܗܘ̤ܵܐ ܢܸܣܝܵܢܵܐ ܠܲܡܗܝܼܪ ܗܵܘܢܵܐ 406 ܘܢܛܲܪ ܓܲܙܹܗ ܕܠܵܐ ܢܸܬܼܚܲܝܠܲܟ ܡ̣ܢ ܢܸܟܼܝܵܢܹ̈ܐ . 407 : ܬܵܘ ܟܠ ܬܸܓܼܡܝܼ̈ܢ ܕܟܸܐܢܹ̈ܐ ܘܟܲܟܼ̈ܦܹܐ ܘܲܕܚܲܛܝܹ̈ܐ 408 ܘܚܘܼܪܘ ܒܲܬܼܪܝܼܨܵܐ ܟܡܵܐ ܐܸܬܓܲܢ̄ܒܹܿܪ ܥܲܠ ܣܘܼܪܚܵܢܹܗ . 409 : ܬܵܘ ܨܘܼܬܼܘ ܩܵܠܹܗ ܟܲܕ ܡܸܬܬܲܢܲܚ ܥܲܠ ܡܲܦܘܼܠܬܹܗ 410 ܘܡܒܟܐ ܠܹܗ ܠܥܵܘ̣ܠܹܗ ܒܩܵܠܵܐ ܪܵܥܘܡܵܐܝܼܬ . 411 : ܩܵܠܹܐ ܚܢܲܝ̈ܓܹܐ ܪܲܟܸܒ ܟܸܐܢܵܐ ܒܢܒܼܝܘܼܬܵܐ 412 ܘܲܚܢܝܼܵܓܼܐܝܼܬ ܐܲܝܠܸܠ ܘܲܒܟܼܵܐ ܥܲܠ ܣܘܼܪܚܵܢܹܗ . 413 : ܐܲܠܵܗܝ ܐܲܠܵܗܝ ܠܡܵܢܵܐ ܫܒܲܩܬܵܢܝ ܠܡܵܪܹܗ ܐܸܡܲܪ 414 ܘܐܲܪܚܸܩܬܝܗܝ ܡܸܢܝ ܠܦܘܼܪܩܵܢ ܚܲܝܹ̈ܐ ܡܛܠ ܣܲܟܼܠܘܼܬܝ . 415 : ܐܵܘ ܠܹܟܼܝ ܢܦܲܫܵܐ ܝܲܕܥܬ̤ ܦܘܼܪ̈ܣܹܐ ܕܲܬܼܘܵܬܼ ܢܲܦܫܵܐ 416 ܟܡܵܐ ܐܬܦܪܣܬܝ ܠܡܸܥܨܲܒܼ ܟܸܐܒܹ̈ܐ ܕܚܲܝܵܒܘܼܬܹܟܼܝ . 417 : ܐܘ ܠܵܟ ܓܲܒܼܪܵܐ ܓܲܢ̄ܒܵܪ ܚܲܝܠܐ ܕܚܵܒܼ ܒܚܛܝܼܬܵܐ 418 ܟܡܵܐ ܐܬܓܢ̄ܒܪܬ ܕܬܣܲܒܼ ܡܸܢܵܟ ܫܸܡ ܚܲܝܵܒܹ̈ܐ . 419 : ܐܘ ܠܵܟ ܕܵܘܝܼܕ ܪܚܸܡ ܕܝܼܢܵܐ ܕܙܲܕܝܼܩܘܼܬܵܐ 420 ܟܡܵܐ ܥܲܩܸܒܼܬܵܝܗܝ ܠܕܝܼܢܵܐ ܕܢܲܦܫܵܟ ܚܲܬܝܼܬܵܐܝܼܬ . 421 : ܠܵܐ ܐ̄ܢܵܫ ܝܵܕܼܥ ܕܲܢܕܘܢ ܗܵܟܼܵܢ ܥܲܠ ܣܘܼܪ̈ܚܵܢܵܘܗܝ 422 ܐܲܝܟ ܡܵܐ ܕܕܵܘܝܼܕ ܕܪܵܠ ܠܲܩܢܘܿܡܹܗ ܒܐܲܝܠܹܝܢ ܕܲܚܛܐ . 423 : ܚܛܵܐ ܘܐܬܟܬܡ ܢܲܚܬܐ ܕܢܲܦܫܹܗ ܒܲܕܡܵܐ ܛܠܝܼܡܵܐ 424 ܘܩܵܡ ܘܐܲܫܝܼܓܹܗ ܒܡ̈ܝܵܐ ܕܕܸܡ̈ܥܹܐ ܪ݁ܵܥܘܿܡܵܬܵܐ . 425 : ܚܕܵܐ ܙܒܲܢ ܐܲܣܟܸܿܠ ܟܲܕܼ ܠܵܐ ܪܥܹܐ ܗ̄ܘ̣ܵܐ ܕܢܸܣܟܲܠ ܡܸܡܬܘܿܡ 426 ܘܲܕܠܐ ܡܸܢܝܵܢ ܥܵܦ ܬܸܢܚ̈ܬܐ ܕܲܬܸܘܵܬ ܢܲܦܫܵܐ . 427 : ܬܵܒܼ ܘܐܸܬܼܟܲܫܲܦ ܘܲܒܼܥܵܐ ܘܐܲܦܝܼܣ ܥܲܠ ܣܘܼܪܚܵܢܹܗ 428 ܘܲܦܫܵܐ ܠܕܲܪܓܹܗ ܘܬܲܪܓܸܡ ܩܵܠܹܐ ܕܲܢܒܼܝܼܘܼܬܵܐ . 429 : ܒܦܘܼܡܹܗ ܐܲܟܼܪܸܙ ܪܘܼܚ ܓܸܠܝܢܵܐ ܥܲܠ ܪܘܼܡܪܵܡܹܗ 430 ܕܗܘ̤ ܠܹܗ ܐܲܫܡܲܥ ܥܲܠ ܡܘܼܠܟܵܢܵܐ ܕܲܠܘܵܬ ܙܲܪܥܹܗ 431 ܒܙܲܪܥܹܗ ܩܲܒܸܠ ܡܘܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ : pb. f.320r 432 ܘܗܲܝܡܸܢ ܘܐܲܫܲܪ ܕܗܘܝܵܐ ܘܗܘ̤ܬ ܐܲܝܟ ܕܐܸܬܢܲܒܝܼ . 433 : ܗܘ̤ܵܬ ܒܲܥܒܵܕܵܐ ܡܸܠܬܐ ܕܠܸܥܙܲܬ̤ ܒܙܵܘܥܲܝ̈ ܢܦܲܫܹܗ 434 ܘܩܵܡ ܡ̣ܢ ܙܪܲܥܹܗ ܓܲܒܼܪܵܐ ܕܝܵܗܸܒ̣ ܚܲܝܹ̈ܐ ܠܐ̄ܢܵܫܵܐ . 435 : ܙܪܲܥܹܗ ܐܝܼܬܼܵܘܗܝ ܗܘ̇ ܕܲܗܘ̤ܵܐ ܠܲܢ ܥܠܲܬܼ ܚܲܝܹ̈ܐ 436 ܘܣܵܗܸܕ ܙܪܲܥܹܗ ܕܚܲܝ̣ܵܐ ܘܐܲܚܝܼ ܠܲܕܗܲܝܡܢ ܒܹܗ . 437 : ܐܝܼܬܼ ܟܲܝ ܕܲܪܓܝܼܫ ܒܗܵܢ ܦܘܪܩܵܢܵܐ ܕܡ̣ܢ ܒܹܝܬܼ ܕܵܘܝܼܕ 438 ܘܝܵܕܲܥ ܕܲܢܚܘܿܪ ܒܕܘܼܒܵܪ ܟܸܐܢܹ̈ܐ ܕܨܵܪܘ ܕܸܡܘܵܬܹ̈ܗ . 439 : ܐܝܼܬܼ ܟܲܝ ܕܡܦܣ ܒܪܘܼܚ ܓܸܠܝܵܢܵܐ ܕܲܢܒܼܝܼܘܬܵܐ 440 ܘܥܝܼܪ ܪܸܥܝܵܢܹܗ ܠܡܸܣܬܲܟܵܠܘܼ ܒܦܘܼܫܵܩ ܐ̄ܪܵܙܹܗ . 441 : ܐܝܼܬ ܟܲܝ ܕܲܚܠܝܼܡ ܡ̣ܢ ܟܘܼܪܗܵܢܵܐ ܕܠܵܐ ܝܼܕܲܥܬܵܐ 442 ܘܫܲܪܝܼܪ ܠܸܒܹܗ ܠܡܸܣܲܒ ܐܘܼܟܼܠܵܐ ܕܗܲܝܡܵܢܘܼܬܵܐ . 443 : ܒܗܲܝܡܵܢܘܼܬܵܐ ܚܵܪܘ ܩܲܕܡܵܝܹ̈ܐ ܒܕܲܩܕܵܡܲܝ̈ܗܘܿܢ 444 ܘܛܢܘ ܘܐܸܬܕܲܡܝܼܘ ܒܕܘܼܡܝܵܐ ܕܩܲܒܸܠܘ ܚܲܕ ܡ̣ܢ ܚܲܒܼܪܹܗ . 445 : ܕܘܼܡܝܵܐ ܕܕܵܘܝܼܕ ܚܙ̣ܵܐ ܚܙܩܝܵܐ ܒܲܟܼܬܝܼܒܼܵܬܹܗ 446 ܘܲܫܩܲܠ ܨܵܪܹܗ ܥܲܠ ܗܲܕܵܡܵܘ̈ܗܝ ܘܥܲܠ ܪܸܥܝܵܢܹܗ . 447 : ܚܲܬܝܼܬܵܐܝܼܬ ܨܵܪ ܕܸܡ̈ܘܬܵܐ ܕܲܨܠܸܡ ܥܲܡܠܘ̈ܗܝ 448 ܘܛܵܟ ܥܒܼܪܸܗ ܗ̄ܘ̣ܵܐ ܕܲܓܼܡܝܼ̇ܪܘܼܬܵܐ ܒܐܘܼܡܵܢܘܬܵܐ . 449 : ܐܵܦ ܝܘܿܫܝܼܵܐ ܛܵܒܼ ܐܸܬܓܢ̄ܒܼܪ ܥܲܠ ܕܲܟܸܬܝܼ̈ܒܵܢ 450 ܘܡ̣ܢ ܨܒܼܝܵܢܹܗ ܪܓܼܝܼܓܼ ܗ̄ܘ̣ܵܐ ܕܟܼܠܢܵܫ ܠܹܗ ܢܸܬܕܲܡܹܐ . 451 : ܕܲܓܬܵܐ ܛܵܒܼܬܵܐ ܕܪܸܚܡܲܬܼ ܩܘܼܫܬܵܐ ܡܠܹܝܢ ܗ̄ܘ̣ܵܘ ܟܸܐܢܸ̈ܐ 452 ܘܡܸܬܼܬܼܝܲܐܒܝܼܢ ܗ̄ܘ̣ܵܘ ܕܲܢܲܨܘܼܪܘܼܢܵܗ̇ ܒܪܸܥܝܵܢ ܐ̄ܢܵܫܵܐ . 453 : ܡܠܘܿܐ̇ܐ ܛܵܒܼܵܐ ܕܕܘܼܒܵܪ̈ܝܗܘܿܢ ܫܒܲܩܘ ܒܲܒܼܪܝܼܬܵܐ 454 ܕܢܸܬܬܲܓܪܘܢ ܒܹܗ ܨܪ̈ܝܼܟܲܝ ܥܘܼܡܪܵܐ ܘܢܸܩܢܘܿܢ ܚܲܝܹ̈ܐ . 455 : ܗܸܢܘܿܢ ܚܵܘܝܼܘ ܙܢܲܝ̈ ܬܹܐܓܼܘܿܪܬܵܐ ܪܘܼܚܵܢܝܵܬܵܐ 456 ܘܝܼܠܸܦ ܐ̄ܢܵܫ̈ܐ ܠܡܸܬܬܲܓܵܪܘܼ ܪܘܼܚܵܢܵܐܝܼܬ . 457 : ܐܸܠܦܸ̈ܐ ܕܚܘܼܒܵܐ ܪܼ̈ܟܸܒܼܘ ܘܲܩܛܲܪܘ ܒܪܸ̈ܥܝܵܢܲܝܗܘܿܢ 458 ܘܫܲܡܲܪܘ ܐܸܢܹܝܢ ܒܝܲܡܵܐ ܫܓܼܝܼܫܵܐ ܕܚܲܫܲܝ̈ ܦܲܓܼܪܵܐ . 459 : ܐܘܼܡܵܢܘܼܬܵܐ ܚܲܕܬܵܐ ܐܲܦܸܩܘ ܒܒܹܝܬܼ ܐܲܪ̈ܥܵܢܹܐ 460 ܕܢܸܗܘܘܿܢ ܐ̄ܢܵܫ̈ܐ ܦܠܚ̈ܝ ܒܲܐܪܥܵܐ ܫܡܲܝܵܢܵܝ̈ܬܐ . 461 : ܐܸܠܦܪܘܼܬܵܐ ܕܝܲܡܵܐ ܕܗܵܘܢܵܐ ܥܒܲܕܘ ܟܲܫܝܼܪܹ݁ܐ 462 ܕܠܵܐ ܩܲܝ̈ܣܹܐ ܐܲܪܡܝܼܘ ܠܸܩܹ̈ܐ ܡܨܥܲܬ̤ ܚܲܫܹ̈ܐ . 463 : ܐܲܝܟ ܐܪܡܢܘܿܢ ܩܛܲܪܘ ܙܵܘܥܲܝܗܘܿܢ ܥܲܡ ܪܸ̈ܫܲܝܼܗܘܿܢ 464 ܕܢܸܗܘܘܿܢ ܩܒܝܐ ܕܚܲܝܠܵܐ ܠܪܲܗܛܵܐ ܕܪܘܼܚܵܐ . 465 : ܠܘܲܥܕܵܐ ܕܠܗܠ ܬܪܲܨܘ ܡܲܪܕܝܼܬܵܐ ܕܣܘܼܥܵܪ݁ܢܲܝܼܗܘܿܢ 466 ܘܐܲܝܟ ܕܲܒܼܟܼܵܘܟܒܼܵܐ ܚܵܪܘ ܘܐܸܬܼܒܲܩܝܼܘ ܒܲܥܬܝܼ̈ܕܵܬܵܐ . 467 : ܒܪܵܘܡܵܐ ܐܲܣܪܘܼܗ̇ ܠܗܲܝܡܵܢܘܼܗܘܿܢ ܐܲܝܟ ܐܘܩܝܢܵܐ 468 ܕܠܵܐ ܬܸܙܕܲܥܙܲܥ ܡ̣ܢ ܢܸܟܼܝܵܢܹ̈ܐ ܕܪ̈ܘܼܚܲܝ ܚܲܫܹ̈ܐ . 469 : ܥܲܣܩܘܼܬ ܚܲܫܹ̈ܐ ܚܙܵܘ ܚܵܫܘܿܫܹ̈ܐ ܕܲܟܼܡܵܐ ܥܲܣܩܵܐ 470 : ܘܐܲܣܓܝܼܘ ܪܲܟܒܘ ܦܘܼܪ̈ܣܹܐ ܕܥܵܗܢܝܼܢ ܠܡܸܙܟܵܐ ܠܚܲܫܹ̈ܐ 471 : ܐܘܼܡܵܢܵܐܝܼܬ ܥܲܠܘ ܠܲܩܪܵܒܼܵܐ ܥܲܡ ܚܲܫܲܝ̈ܗܘܿܢ 472 ܘܲܒܼܢܝܼܚܘܼܬܼܵܐ ܡܲܟܸܟܼܘ ܪܵܘܡܵܐ ܕܚܘܼܬܚܵܬܲܝ̈ܗܘܿܢ . 473 : ܐܲܝܟ ܐܲܬܼܠܹܝܛ̈ܐ ܣܠܸܩܘ ܡ̣ܢ ܥܵܠܡܵܐ ܡܠܹܐ ܬܲܟܼܬܼܘܼ̈ܫܹܐ 474 ܘܢܵܚܘ ܒܲܠܡܹܐܢܵܐ ܕܣܲܒܼܪܵܐ ܛܵܒܼܵܐ ܕܡܘܼܠܟܵܢܲܝ̈ܗܘܿܢ . 475 : ܒܣܲܒܼܪܵܐ ܣܲܝܟܘܼܗܝ ܠܪܲܗܛܵܐ ܠܲܐܝܵܐ ܕܐܵܓܼܘܿܢܲܝ̈ܗܘܿܢ 476 ܐܵܦ ܗܘ̤ ܣܲܒܼܪܵܐ ܫܲܪܲܪ ܐܸܢܘܿܢ ܣܲܒܼܪܵܐ ܕܲܥܠܵܘܗܝ . 477 : ܒܐܝܼܕܵܘ̈ܗܝ ܐܲܓܼܥܸܠܘ ܓܘܼܥܵܠܢܲܝ̈ܗܘܿܢ ܐܲܝܟ ܫܲܪܝܼܪܹ̈ܐ 478 ܕܢܲܛܲܪ ܐܸܢܘܿܢ ܠܝܘܿܡ ܦܘܼܪܥܵܢܵܐ ܕܲܒܼܫܘܼܠܵܡܵܐ . 479 : ܬܵܘ ܟܹܝܬܼ ܐ̄ܢܵܫ̈ܐ ܒܲܓܼܥܸܠ ܚܲܝܲܝ̈ܢ ܠܣܲܒܼܪܵܐ ܛܵܒܼܵܐ 480 ܕܠܵܐ ܢܸܬܚܲܠܨܘܢ ܡ̣ܢ ܓܲܢܒܹ̈ܐ ܐ̄ܢܵܫ̈ܐ ܨܢܝܼ̈ܥܹܐ . pb. f.320v 481 : ܒܐܲܬܼܪܵܐ ܕܲܠܥܸܠ ܢܣܝܼܡ ܣܝܼ̈ܡܵܬܵܐ ܕܦܘܼܠܚܵܢ ܢܲܦܫܲܢ 482 ܐܲܝܟܵܐ ܕܠܵܐ ܐܝܼܬܼ ܚܵܫܘܿܫܘܼܬܵܐ ܣܵܣܵܐ ܕܬܸܪܹܝܢ . 483 : ܒܲܕܡܘܼܬ ܣܵܣܵܐ ܡܚܲܒܠܝܼܢ ܚܲܫܹ̈ܐ ܠܢܚ̈ܬܝ ܢܲܦܫܲܢ 484 ܢܢܲܦܸܨ ܐܸܢܘܿܢ ܒܫܸܡܥܵܐ ܕܚܲܝܹ̈ܐ ܠܵܐ ܚܵܫܘܵܫܹ̈ܐ . 485 : ܥܘܼܡܪܵܐ ܗ̄ܝ̣ ܨܵܐܬܼܵܐ ܦܲܓܼܪܵܢܘܼܬܵܐ ܘܚܲܝܝܢ ܪܚܝܗ̇ 486 : ܢܸܫܝܼܓܼܝܼܗ̇ ܒܡܲܝ̈ܐ ܕܡܸܠܲܬܼ ܩܘܼܫܬܵܐ ܢܸܒܼܥܵܐ ܚܲܠܝܵܐ 487 : ܚܨܦܵܐ ܗ̄ܘ̣ ܦܲܓܼܪܲܢ ܘܲܙܓܘܿܓܼܝܼܬܵܐ ܡܲܠܝܲܬ̤ ܥܸܠܠܹ̈ܐ 488 ܠܵܐ ܢܩܪܸܒܼ ܠܵܗ̇ ܥܝܵܕܹ̈ܐ ܒܝܼܫܹ̈ܐ ܕܠܵܐ ܬܬܒܲܪ . 489 : ܥܸܠܬܐ ܗ̄ܘ̣ ܒܵܥܹܝܢ ܡܵܐܢܲܝ̈ ܪܸ̈ܓܼܫܲܝܢ ܩܪ̈ܘܣܬܢܹܐ 490 : ܘܐܲܝܟ ܕܲܠܚܸܨܦܵܐ ܡܥܕܝܢ ܚܲܫ̈ܐ ܕܢܲܟܘܢ ܐܸܢܘܿܢ 491 : ܟܹܐܦܲܝ̈ ܚܲܫܹ̈ܐ ܢܵܩܫܝܼܢ ܟܠܫܵܥ ܥܲܠ ܗܲܕܸܡܲܝ̈ܢ 492 ܘܐܸܠܘܼ ܒܪܘܼܚܵܐ ܠܵܐ ܫܓܼܝܪܝܼܢ ܗ̄ܘ̣ܵܘ ܐܲܒܕܝܼܢܝܼܢ ܗ̄ܘ̣ܵܘ . 493 : ܒܚܲܝܠܵܐ ܕܪܘܼܚܵܐ ܢܛܝܼܪ ܫܪܟܵܢܵܐ ܕܫܝܼܛܘܼܬܼ ܡܸܕܪܲܢ 494 ܘܲܒܼܥܘܼܕܪ̈ܵܢܵܘܗܝ ܒܥܸܢܵܐ ܚܲܝܹ̈ܐ ܠܓܼܘ ܡ̣ܢ ܚܸܨܦܵܘ̈ܗܝ . 495 : ܠܲܝܬܵܘܗܝ ܡܸܕܸܡ ܒܸܠܥܵܕ ܚܲܝܠܵܐ ܕܲܡܚܲܝܠܵܢܹܗ 496 ܘܐܸܢ ܫܵܒܸܩ ܠܹܗ ܐܵܘܦܝܼ ܘܛܵܠܸܩ ܡ̣ܢ ܚܲܝܘܼܬܵܐ . 497 : ܒܚܲܝܘܼܬܼ ܚܲܝܹ̈ܐ ܠܵܐ ܡܵܝܘ̈ܬܹܐ ܚܲܝ ܘܲܡܗܲܠܸܟ 498 ܘܐܸܢ ܡܲܪܦܝܼܢ ܠܹܗ ܗܵܦܸܟ ܠܐܲܪܥܹܗ ܘܗܵܘܹܐ ܡܸܕܪܵܐ . 499 : ܡܸܕܪܵܐ ܗ̄ܘ̣ ܡܸܕܿܪܢ ܘܲܒܼܡܲܝ̈ ܚܲܫܹ̈ܐ ܓܒܝܼܠ ܬܘܼܩܵܢܲܢ 500 ܠܵܐ ܢܲܣܓܹܐ ܒܹܗ ܡܲܝܵ̈ܐ ܕܚܲܫܹ̈ܐ ܕܠܵܐ ܢܲܬܼܪܘܼܢܵܝܗܝ . 501 : ܚܹܝܠ ܕܘܼܒܵܪܵܐ ܢܸܗܘܸܐ ܥܵܠܸܒܼ ܠܡܵܝܘܿܬܘܼܬܵܐ 502 ܕܠܵܐ ܬܹܐܒܲܕ ܠܵܗ̇ ܡ̣ܢ ܪܲܦܝܘܼܬܵܐ ܕܡܵܝܘܿܬܘܼܬܵܗ̇ . 503 : ܒܗܲܝܡܵܢܘܼܬܼܵܐ ܢܚܘܿܨ ܪܲܦܝܼܘܬܹܗ ܕܛܝܼܢܲܢ ܪ̈ܲܦܝܵܐ 504 ܘܠܵܐ ܢܬܪܦܹܐ ܘܢܸܗܘܸܐ ܡܲܝܵ̈ܐ ܡܸܬܼܐܫܕܵܢܹ̈ܐ . 505 : ܒܚܘܼܒܵܐ ܢܟܲܦܲܪ ܕܘܥܬܵܐ ܣܢܝܼܬܵܐ ܕܚܵܫܘܿܫܘܼܬܲܢ 506 ܕܠܵܐ ܢܥܬܩ ܒܲܢ ܪܹܚܵܐ ܕܥܵܘ̣ܠܵܐ ܡܣܢܐ ܕܦܲܐ̄ܝܵܢ . 507 : ܒܣܲܒܼܪܵܐ ܢܚܙܹܩ ܒܸܢܝܵܢ ܢܲܦܫܲܢ ܐܲܝܟ ܕܒܥܪ̈ܩܹܐ 508 ܕܠܵܐ ܢܟܼܘܼܢܵܝܗܝ ܡܲܫܒܹ̈ܐ ܕܚܲܫܹ̈ܐ ܒܲܥܪܝܼܵܪ̈ܝܹܐ . 509 : ܫܪܵܪܵܐ ܢܸܒܼܢܸܐ ܥܲܠ ܫܲܬܸܐܣܬܵܐ ܕܣܵܡܘ ܩܲܕܡܵܝܹ̈ܐ 510 ܘܐܲܝܟ ܥܲܡܠܲܝ̈ܗܘܿܢ ܢܛܟܸܣ ܪܲܗܛܵܐ ܕܡܸܠܲܬܼ ܦܘܼܡܲܢ . 511 : ܒܗܘܿܢ ܢܸܬܼܕܲܡܹܐ ܒܦܘܼܠܚܵܢ ܚܲܝܹ̈ܐ ܪ̈ܘܼܚܵܢܝܼܐ 512 ܘܨܠܡ ܨܲܠܡܵܐ ܕܕܘܼܒܵܪ݁ܲܝܗܘܿܢ ܢܨܘܪ ܒܲܩܢܘܿܡܲܢ . 1 : ܚܹܕ ܙܵܟܝܵܐ ܙܟܵܗ̇ ܠܲܚܛܝܼܬܼܵܐ ܕܩܛܠܲܬ̤ ܐ̄ܢܵܫܵܐ 2 ܘܒܙܟܘܬܹܗ ܫܘܬܸܦ ܐ̄ܢܵܫ̈ܐ ܘܫܡܝܢܹ̈ܐ . 3 : ܚܲܕ ܓܲܢܵܒܪܵܐ ܢܦ̣ܩ ܠܲܩܪܵܒܼܵܐ ܠܘܼܩܒܼܵܠ ܒܝܼܫܵܐ 4 ܘܒܬܟܼܬܘܫܹܗ ܝܠܸܦܘ ܐܪ̈ܥܢܹܐ ܙܢܲܝ̈ ܬܟܬܘܼܫܵܐ . 5 : ܚܲܕ ܐܬܠܝܛܵܐ ܢܚܸܬ ܠܐܓܼܘܿܢܵܐ ܕܙܲܕܝܼܩܘܼܬܼܵܐ 6 ܘܒܲܠܒܝܼܒܘܼܬܹܗ ܩܢܵܘ ܡܝܘ̈ܬܐ ܣܲܒܼܪܵܐ ܛܵܒܼܵܐ . 7 : ܚܲܕ ܐܬܠܝܼܛܵܐ ܢܚܸܡ ܠܐܓܼܘܿܢܵܐ ܕܙܲܕܝܼܩܘܼܬܼܵܐ 8 ܘܒܲܠܒܝܼܒܘܼܬܹܗ ܩܢܵܘ ܡܝܼܘ̈ܬܐ ܣܲܒܼܪܵܐ ܛܵܒܼܵܐ . 9 : ܚܲܕ ܕܲܪܵܪܵܐ ܐܸܚܲܕ ܕܲܪܵܐ ܥܲܡ ܚܲܣܝܵܢܐ 10 ܘܒܼܚܘܡܣܢܹܗ ܚܲܨܘ ܥܦܪܢܹܐ ܪ̈ܥܝܢܲܝܗܘܿܢ . 11 : ܥܲܠ ܟܠ ܘܒܼܟܼܠ ܦܕܿܣ ܥܘܕܪܢܵܐ ܕܡ̣ܢ ܡܵܘܗܲܒܼܬܹܗ 12 ܘܛܸܒܹ̈ܐ ܘܒܝܼܫ̈ܐ ܙܡܢ ܘܩܪܐ ܠܡܫܬܘܼܬ ܚܘܼܒܹܗ . 13 : ܐܲܝܟ ܓܲܢܒܪܵܐ ܩܥ̣ܵܐ ܒܒܪܝܼܬܼܵܐ ܓܢ̄ܒܵܪ ܚܲܝܠܵܐ 14 ܕܗܐ ܙܟܐ ܥܠܡܵܐ ܢܩܘܿܡ ܟܠܒܲܪܢܵܫ ܢܕܘܫ ܥܲܠ ܪܸܫܹܗ . 15 : ܩܘܡܘ ܘܐܸܬܼܠܒܲܒܼܘ ܐܪ̈ܥܢܵܝܹܐ ܘܫܡܝܼܢܹ̈ܐ 16 ܘܣܒܼܘ ܙܟܘܬܵܐ ܒܝܲܕ ܙܟܘܬܼܵܐ ܕܗܘ̤ܬ ܒܐܝܼܕܝ̈ . 17 : ܬܵܘ ܢܘܚܘ ܒܲܠܡܹܐܝܢܝ ܠܐܝ̈ܐ ܕܠܐܝܼܘ ܒܥܲܡܵܐ ܕܟܢܫܹܐ 18 ܘܠܵܐ ܬܫܬܚܩܘܿܢ ܒܹܝܬܼ ܡܚܫܘܼܠܹܐ ܕܪ̈ܓܝܼܓܬܐ . 19 : ܬܵܘ ܣܒܼܘ ܝܪ̈ܬܹܐ ܡܲܪ̈ܗܛܝܟܘܿܢ ܕܒܙܝܼܙܝܼܢ ܗ̄ܘ̣ܵܘ 20 ܘܐܚܘܕܘ ܢܘ̈ܡܹܐ ܕܚܛܝܦܐ ܗ̄ܘ̣ܵܬ ܡ̣ܢ ܚܝ̈ܟܘܿܢ . 21 ܬܵܘ ܐܬܚܲܦܛܘ ܠܡܸܩܢܐ ܚ̈ܝܹܐ ܪ̈ܘܼܚܢܝܹܐ . 22 ܘܫܘܛܘ ܦܘܼܠܚܢܵܐ ܕܐܪ̈ܥܢܵܝܵܬܐ ܕܠܵܐ ܫܪܝܪ̈ܲܢ . 23 : ܬܵܘ ܐܬܥܝܲܕܘ ܒܗܪܓܵܐ ܕܛܘܼܒܹ̈ܐ ܕܟܼܣܝܹܢ ܒܲܩܢܘܿܡܝ 24 ܘܣܢܵܘ ܘܫܕܘ ܥܝܼܕ̈ܐ ܣܢ̈ܝܐ ܕܥܒܘܪ̈ܝܬܵܐ . 25 ܫܪܝܼܪ ܘܲܒܼܚܝܼܪ ܡܘܼܠܟܵܢ ܚܲܝܹ̈ܐ ܕܡܸܬܡܠܲܠ ܒܝܼ . 26 : ܘܲܕܠܵܐ ܦܘܼܠܵܓܼ ܝ̇ܗܒ ܐܓܼܪܵܬ ܠܕܡܗܝܡܢ ܒܝܼ 27 ܚܹܝܠ ܒܵܪܘܿܝܵܐ ܨܒܼܵܐ ܕܢܲܒܕܸܩ ܚܲܝܠܹܗ ܒܐܝܼܕܹ̈ܝ . 28 ܡܦܪܢܣ ܒܝܼ ܥܘܼܬܪܵܐ ܕܚܘܼܒܹܗ ܠܥ̇ܒܕ ܐܝܼܕܵܘ̈ܗܝ . 29 : ܚܘܒܲܬ ܚܘܼܒܵܐ ܚܝܒܝܼܢ ܠܹܗ ܥܒܵܕܐ ܕܥܒܕ 30 ܘܝܲܬܝܼܪܐܝܼܬ ܩܢܝ̈ܝ ܡܸܠܬܐ ܕܦܪܘܿܫܘܼܬܼܵܐ . 31 : ܬܵܘ ܡ̈ܠܠܹܐ ܦܪܘܥܘ ܬܘܼܕܝܼܬܼܵܐ ܕܚܝܸܒܝܼܢ ܐ̄ܢܬܘܢ 32 ܠܚܹܝܠ ܐܝܼܬܼܘܿܬܼܵܐ ܕܐܟܼܪܲܙ ܚܲܝܠܹܗ ܒܩܸܐܪܣܐ ܕܥܒܼܕܬ . 33 ܬܵܘ ܐܸܬܼܒܩܵܘ ܒܢܝܼܫܵܐ ܬܪܝܼܨܵܐ ܕܒܼܪܸܫ ܩܲܝܣܵܐ . 34 ܘܝܲܠܲܦܘ ܕܐܝܟܢ ܚܣܢܐ ܩܸܐܪܣܵܐ ܕܚܫܹ̈ܐ ܘܫܐܕ̈ܐ . 35 : ܚܲܫܹ̈ܐ ܠܙܝܼܢܹ̈ܐ ܐܣܢܝܼܘ ܫܘܼܦܪܵܐ ܕܪܸ̈ܥܝܢܝܟܘܿܢ 36 ܡܪܘܩܘ ܨܐܘܬܼܵܐ ܕܠܲܙܝܙܘܬܼܟܘܢ ܡ̣ܢ ܠܒܝ̈ܟܘܿܢ . 37 ܫܸܐܕܹ̈ܐ ܛܪ̈ܘܢܹܐ ܚܛܦܘ ܝܪܬܘܼܬܼܵܐ ܕܩܸܢܝܵܢܲܝ̈ܟܘܿܢ : pb. f.316r 38 ܐܩܪܸܒܼܘ ܥܲܡܗܘܿܢ ܘܐܲܚܘܕܘ ܢܘ̈ܡܹܐ ܕܚܲܝܹ̈ܐ ܚܲܕܬܹ̈ܐ . 39 : ܪܘܼܚܢܵܐܝܼܬ ܥܒܕܘ ܬܟܼܬܘܫܵܐ ܥܲܡ ܣܲܢܐܝ̈ܟܘܿܢ 40 ܒܼܗܘ̇ ܐܸܣܟܝܡܵܐ ܕܐܩܪܸܒܼܘ ܥܡܟܼܘܿܢ ܘܒܲܙܘ ܢܸܟܣܝ̈ܟܿܘܿܢ . 41 : ܠܦܘܼܬ ܩܲܫܝܘܼܬܼܵܐ ܕܚܫܹ̈ܐ ܩܫܝ̈ܐ ܠܒܸܫܘ ܚܘܼܡܣܢܵܐ 42 ܘܡܲܟܟܼܘ ܐܢܘܿܢ ܕܠܵܐ ܬܬܡܟܟܘܿܢ ܬܚܝܹܬ ܪܸ̈ܓܼܠܲܝܗܘܿܢ . 43 : ܐܲܝܟ ܚܪܥܘܼܬܼܵܐ ܕܫܸܐܪܹ̈ܐ ܨܢܥ̈ܐ ܩܢܹ̇ܘ ܒܘܼܝܢܵܐ 44 ܕܠܵܐ ܬܸܬ [...] ܒܼܘܢ ܡ̣ܢ ܦܲܘܪ̈ܣܲܝܗܘܿܢ ܐܲܝܟ ܕܒܩܲܕܼܡܵܐ . 45 : ܠܟܼܠܹܗ ܐ̄ܢܵܫܵܐ ܐܠܒܸܫ ܙܲܝܢܵܐ ܕܙܕܝܼܩܘܼܬܼܵܐ 46 ܕܠܵܐ ܢܸܒܼܪܝܨ ܒܹܗ ܓܹܐܪܵܐ ܫܢܝܼܢܵܐ ܕܐܵܟ̇ܠܩܪܨܵܐ . 47 ܦܓܼܪܵܐ ܘܢܲܦܫܵܐ ܢܸܐܚܕܘܢ ܕܵܪܵܐ ܥܲܡ ܚܘܼܬܚ̈ܬܹܐ . 48 ܘܲܚܠܝܼܨܐܝܼܬ ܢܸܚܢܘܿܢ ܠܢܝܼܫܵܐ ܕܡܘܼܠܟܵܢ ܚܲܝܹ̈ܐ . 49 : ܠܢܝܼܫܵܐ ܕܟܸܐܢܸ̈ܐ ܢܸܚܢܘܿܢ ܙܘܥܹ̈ܐ ܘܪܸܓܼܫܝ ܦܓܼܪܵܐ 50 ܕܢܫܘܘܢ ܐܟܿܚܕ ܠܡܣܒܼ ܐܲܓܼܪܵܐ ܕܠܹܗ ܡܬܚܒܲܠ . 51 : ܙܒܼܢܐ ܗ̄ܘ̣ ܡܟܝܹܠ ܠܡܚܘܝܼܘ ܠܩܪ̈ܒܼܬܢܹܐ 52 ܙܢܝ̈ ܬܟܬܘܼܫܵܐ ܡܠܝ̈ܝ ܩܐܪܣܵܐ ܕܠܘܼܩܒܼܵܠ ܚܲܫܹ̈ܐ . 53 : ܒܓܸܠܝܐ ܢܐܡܲܪ ܥܠܬܹܗ ܕܡܸܐܡܪܵܐ ܕܡܛܝܒܼ ܠܲܢ 54 ܩܕܵܡ ܫܡܘܥܹ̈ܐ ܕܪܚܡܝܼܢ ܫܡܥܵܐ ܕܪܵܘܚܢܝܵܬܐ . 55 : ܢܗܝܼܪܐܝܼܬ ܢܕܢܲܚ ܨܡܚܵܐ ܕܡܠܲܬܼ ܦܘܡܲܢ 56 ܠܥܝܼܢ ܪ̈ܘܚܢܹܐ ܕܚܵܙܝܢ ܫܦܝܼܪ ܣܘܼܟܵܠ ܡ̈ܠܐ . 57 : ܕܠܵܐ ܬܚܦܝܼܬܼܵܐ ܢܨܘܿܪ ܬܲܫܥܝܼܬܼܵܐ ܕܪ̈ܲܓܲܬ ܢܦܫܲܢ 58 ܒܕܦܵܐ ܕܗܘܢܵܐ ܕܝ̇ܕܥ ܠܡܚܵܪ ܒܥܬܝܼܕܥ̈ܬܐ . 59 : ܥܲܠ ܕܘܪܹ̈ܐ ܕܥܬܝܼܪ̈ܬܐ ܒܥ̇ܝܬ ܕܐܡܠܸܠ 60 ܘܥܲܠ ܬܘܩܢܵܐ ܕܠܐ ܡܸܬܚܒܲܠ ܨ̇ܒܝܬ ܕܐܬܢܹܐ . 61 : ܒܙܟܘܬܼ ܡܲܠܟܐ ܕܙܟܼܵܐ ܒܩܲܝܣܵܐ ܬܗܕܲܬ ܣܲܓܝܼ 62 ܘܪܓܬܢܝ ܕܐܓܼܠܐ ܥܲܠ ܙܟܘܬܹܗ ܠܥܝܼܢ ܦܲܠܚܵܘ̈ܗܝ . 63 : ܒܐܓܘܿܢ ܥܡ̈ܠܐ ܕܦܠܚ̈ܐ ܕܓܼܒܵܐ ܦܗܵܘ ܚܘܼܫܒܲܝ̈ 64 ܕܥܡܵܐ ܥܲܙܝܼܘ ܠܘܼܩܒܼܵܠ ܩܐܪ̈ܣܹܐ ܕܪ̈ܓܝܼܓܬܼܵܐ . 65 : ܐܘܪܚܵܐ ܕܝܼܠܹܗ ܘܕܒܢܲܝ̈ ܒܲܝܬܹܗ ܚܙܹܝܬ ܕܐܠܝܼܨܵܐ 66 ܘܐܡ̇ܪܬ ܕܐܸܪܕܹܐ ܐܦܸܢ ܒܡ̈ܠܹܐ ܠܘܵܬܼ ܗܲܠܟ̈ܬܐ . 67 : ܛܘܒܹ̈ܐ ܡܠܝܼܟܹ̈ܐ ܫܡܥܸ̇ܬ ܕܲܟܣܹܝܢ ܒܐܲܠܝܼܨܘܼܬܵܗ̇ 68 ܘܐܠܨܢܝ ܪܸܥܝܵܢܝ ܕܐܸܫܡܲܥ ܐܸܢܘܿܢ ܐܦܸܢ ܡܸܫܡܲܥ . 69 : ܡܫܡܲܥ ܫܡ̇ܥܬ ܕܛܒ̣ܐ ܐܘܪܚܵܐ ܕܗܵܕܹܐ ܠܘܝܵܬܼܵܐ 70 ܘܪܢ̇ܝܬ ܕܕܒܪ ܐܘܬܲܪ ܐ̄ܢܵܫܵܐ ܡ̣ܢ ܝܘܼܬܪܵܢܵܗ̇ . 71 : ܬܵܘ ܚܙܘܩܹ̈ܐ ܕܪܚܝܼܡܵܐ ܠܗܘܿܢ ܐܘܼܪܚܵܐ ܕܚ̈ܝܹܐ 72 ܚܙܘܩܘ ܥܲܡ ܫܪܒܲܢ ܣܘܒܼܘ ܣܘܼܟܝܵܐ ܕܚ̈ܝܹܐ ܚܲܕܹܬܹܐ . 73 : ܒܚܘܼܒܐ ܢܫܡܲܥ ܫܲܪܒܵܐ ܕܚ̈ܝܹܐ ܪ̈ܘܚܢܝܹܐ 74 ܘܒܣܘܟܠܵܐ ܢܨܘܬ ܣܘܼܟܠܵܐ ܕܣܬܝܼܪ̈ܬܵܐ . 75 : ܒܣܲܒܼܪܵܐ ܢܲܫܲܪ ܠܲܕܡܬܡ̈ܠܠܢ ܥܲܠ ܕܥܬܝ̈ܕܵܢ 76 ܕܐܦܸܢ ܟܣܝ̈ܢ ܠܹܗ ܫܲܪܝܲܪ̈ܢ ܛܵܒܼ ܡ̣ܢ ܫܸܡܫܵܐ . 77 : ܗܵܠܹܝܢ ܐܢܹܝܢ ܬܠܬܼ ܕܡܟܪ̈ܢ ܐܡ̣ܪ ܦܵܘܠܘܿܣ 78 ܡܵܕܹܝܢ ܫܲܪܝܼܪ ܕܗܢܹܝܢ ܡܨܝ̈ܢ ܒܚܹܝܠ ܟܠܡܸܕܹܡ . 79 : ܥܣܸܩ ܕܘܼܒܪܵܐ ܕܪ̈ܘܚܢܝܬܼܵܐ ܠܦܓܼܪ̈ܢܝܹܐ 80 ܘܐܲܝܟܵܐ ܕܗܢܹܝܢ ܚܠܝܼ̈ܛܵܢ ܥܲܡܹܗ ܕܠܝܼܠ ܘܡܛܟܣ . 81 : ܐܸܦ ܡܚܝܼܒܲܢ ܦܫܩ ܘܓܼܠܝܗܝ ܠܚܲܝܠܵܐ ܕܒܼܗܝܼܢ 82 ܕܡܨܚ̈ܢ ܚܣܢ̈ܢ ܩܸܐܪܣܵܐ ܕܢܲܦܫܵܐ ܘܕܗܕܡܹ̈ܐ . 83 : ܟܠ ܠܡ ܐܝܕܐ ܕܠܘܬ ܐ̄ܢܫܐ ܥܛܠܐ ܠܡܸܗܘܵܐ 84 ܠܘܵܬ ܐܠܗܵܐ ܡܨܝܵܐ ܠܡܸܗܘܵܐ ܒܗܲܝܡܢܘܬܼܵܐ . 85 : ܫܸܡܫܵܐ ܗ̄ܝ̣ ܕܲܬܪܝܼܢ ܗܲܝܡܢܘܼܬܵܐ ܠܥܝܢܲܝ̈ ܦܓܼܪܐ 86 ܬܵܘ ܢܚܙܹܐ ܒܗ̇ ܫܘܼܦܪܵܐ ܦܲܐܝܐ ܕܥܬܝܼ̈ܕܵܬܵܐ . 87 : ܛܵܒܼ ܡ̣ܢ ܫܸܡܫܵܐ ܢܲܗܝܼܪ ܕܠܸܩܵܗܿ ܠܕܚ̇ܐܪ ܒܵܗ̇ 88 ܘܟܲܕ ܥܲܠ ܐܪܥܵܐ ܗ̄ܘ̣ ܚ̇ܙܐ ܕܛܣܝ̈ܢ ܠܥܸܠ ܒܲܫܡܲܝܵܐ . pb. f.316v 89 : ܬܗܪܵܐ ܪܲܒܵܐ ܡܠܹܐ ܕܘܒܪܵܐ ܕܗܲܝܡܢܘܼܬܼܵܐ 90 : ܬܵܘ ܢܬܗܲܪ ܒܵܗ̇ ܘܢܹܐܠܲܦ ܛܲܟܼܣܵܐ ܕܡܸܬܡܠܲܠ ܒܵܗ̇ 91 : ܓܲܙ̈ܐ ܣܒܝܼ̈ܣܸܐ ܡܠܹܝܢ ܣܘܼܥܪ̈ܢܹܐ ܕܣܥܘܿܪܘܼܬܵܗ̇ 92 ܢܩܪܘܿܒܼ ܟܠܢܵܫ ܢܸܣܲܒܼ ܡܓܢ ܣܘܼܢܩܵܢ ܚܲܝܵܘ̈ܗܝ . 93 : ܠܲܬܪܲܥ ܒܝܬܗ̇ ܢܨܘܒܼܘܼܢ ܐܦ ܚܲܟܝܼܡܹ̈ܐ 94 ܘܗܵܐ ܡܬܡܠܝܢ ܣܘܼܢܩܢܲܝܗ̈ܘܿܢ ܕܠܵܐ ܫܘܼܚܵܪܵܐ . 95 : ܬܵܘ ܟܠ ܬܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ ܥܬܲܪܘ ܫܲܘܝܵܐܝܼܬ 96 ܡ̣ܢ ܒܹܝܬܼ ܓܲܙܵܐ ܕܗܝܡܢܘܼܬܼܵܐ ܕܠܵܐ ܡܸܣܬܝܲܟ . 97 : ܒܗܝܡܢܘܼܬܼܵܐ ܢܫܡܲܠ ܐܪ̈ܙܹܐ ܕܗܝܡܢܘܼܬܼܵܐ 98 ܘܲܒܼܬܘܟܼܠܢܵܗ̇ ܢܣܝܼܡ ܬܘܟܠܢܲܢ ܥܲܠ ܕܥ̣ܬܝܕ̈ܢ . 99 : ܒܢܘܼܗܪܵܗ̇ ܢܚܸܙܹܐ ܠܲܕܠܵܐ ܓܠܝ̈ܢ ܠܥܝܢܲܝ̈ ܒܸܣܪܵܐ 100 ܡܥܢܝ ܡܥܢܝܢܵܗ̇ ܢܥܝܪ ܢܦܫܲܢ ܒܫܒܝܼܚ̈ܬܵܐ . 101 : ܫܘܼܒܚܵܐ ܪܲܒܵܐ ܕܠ̇ܐ ܡܬܡܲܠܲܠ ܡܠܹܐ ܥܸܢܝܵܢܵܗ̇ 102 ܘܫܒܼܝܼܚܐܝܼܬ ܡܫܲܒܚܵܐ ܒܫܘܼܒܼܚܵܐ ܠܪ̈ܚܡܲܝ ܚܘܼܒܵܗ̇ . 103 : ܒܗ̇ ܐܫܬܲܒܲܚܘ ܢܒܼܝ̈ܐ ܒܐܪ̈ܙܹܐ ܕܥܬܝܕܬ̈ܐ 104 ܘܒܵܗ̇ ܐܬܢܨܲܝܘ ܫܠܝܼܚܹ̈ܐ ܒܚܲܝܠܵܐ ܕܓܒܪ̈ܘܼܬܼܵܐ . 105 : ܥܲܠ ܒܢܝܢܗ̇ ܒܢܵܘ ܥܡܠܲܝ̈ܗܘܿܢ ܟܐܢܹ̈ܐ ܘܢܲܟ̈ܦܹܐ 106 ܘܡܛܵܐ ܪܘܡܵܐ ܕܕܘܒܪ̈ܲܝܗܘܿܢ ܥܕܡܵܐ ܠܪܵܘܡܵܐ . 107 : ܗܢܘܿܢ ܫܪܝܼܘ ܠܡܒܼܢܵܐ ܫܪܵܪܵܐ ܒܥܠܡܵܐ ܪܲܦܝܵܐ 108 ܘܫܪܝܼܘ ܐ̄ܢܵܫ̈ܐ ܠܡܒܼܢܵܐ ܥܡ̈ܠܹܐ ܥܲܠ ܥܲܡܠܲܝ̈ܗܘܿܢ . 109 : ܥܲܠ ܫܬܐܣܬܵܗ̇ ܣܡ ܬܘܕܝܼܬܹܗ ܫܡܥܘܿܢ ܟܹܐܦܵܐ 110 ܘܢܣܲܒܼ ܐܓܼܪܵܐ ܟܠܝܼܠ̇ܐ ܕܛܘܼܒܹ̈ܐ ܕܠܵܐ ܡܸܬܚܒܲܠ . 111 : ܛܘܒܲܝܟ ܫܡܥܘܿܢ ܐܡ̣ܪ ܦܘܡܵܐ ܕܡܠܸܐ ܛܘܼܒܹ̈ܐ 112 ܕܫܘܼܝܬ ܕܬܐܠܦ ܐ̄ܪܙ ܟܣܝ̈ܬܐ ܡ̣ܢ ܦܘܼܡ ܟܣܝܵܐ . 113 : ܠܵܘ ܠܲܡ ܒܸܣܪܵܐ ܘܲܕܼܡܵܐ ܓܼܠܐ ܠܵܟ ܕܬܲܘܕܹܐ ܫܲܦܝܼܪ 114 ܐܸܠܵܐ ܐܒܼܵܐ ܕܐܝܼܬ ܠܹܗ ܝܲܠܕܵܐ ܕܕܡ̇ܐ ܠܝܘܼܩܢܹܗ . 115 : ܝܘܩܢܵܐ ܦܐܝ̇ܐ ܕܠܵܐ ܪܘܟܒܼܵܐ ܓܠ̣ܐ ܠܹܗ ܠܫܸܡܥܘܿܢ 116 : ܕܢܘܼܕܹܐ ܒܐܒܼܵܐ ܕܐܝܬܼ ܠܹܗ ܝܲܠܕܵܐ ܕܬܪܬܹܝܢ ܕܡ̈ܘܢ 117 : ܒܕܡܘܼܬ ܫܡܥܘܿܢ ܢܘܕܐ ܟܠܢܵܫ ܕܡܵܘܕܹܐ ܒܒܼܪܵܐ 118 ܘܠܵܐ ܢܬܦܠܓܼ ܕܐܝܟܵܢ ܡܠܬܐ ܘܦܓܼܪܵܐ ܐܟ̄ܚܕ . 119 : ܫܠܝܼܚܹ̈ܐ ܒܚܘܒܵܐ ܩܲܒܠܘ ܘܲܫܠܸܡܘ ܠܗ̇ܝ ܕܐܣܬܥܪܲܬ̤ 120 ܕܡܠܬܼܵܐ ܒܦܓܼܪܐ ܥܡ̣ܪ ܨܒܝܢܹܗ ܠܦܘܼܪܩܵܢ ܚܲܝܲܝ̈ܢ . 121 : ܡܛܠ ܚܲܝ̈ܢ ܥܡ̇ܪ ܨܒܝܢܹܗ ܒܦܓܼܪܐ ܕܡܫܲܢ 122 ܘܚܲܪܲܪ ܚܲܝܲܝ̈ܢ ܡ̣ܢ ܥܲܒܼܕܘܼܬܼܵܐ ܕܒܝܼܫܵܐ ܘܡܵܘܬܼܵܐ . 123 : ܒܚܫ̈ܐ ܓܡܪܗ̇ ܠܗ̇ܝ ܕܗܘ̤ܵܐ ܠܲܢ ܥܠܲܬܼ ܚܲܝܹ̈ܐ 124 ܒܚܲܫܹ̈ܐ ܡܕܝܹܢ ܒܓܼܡܘܿܪ ܪܗܛܵܐ ܕܕܘܒܵܪ ܚܲܝܹ̈ܢ . 125 : ܡܢܹܗ ܢܐܠܲܦ ܒܐܲܝܠܹܝܢ ܚܫܹ̈ܐ ܫܩ݂ܲܠ ܙܟܘܬܼܵܐ 126 ܘܐܝܟܵܢ ܐܩܠܝܼ ܥܲܠ ܚܘܬܚ̈ܬܹܐ ܕܪ̈ܓܝܼܓܼܵܬܼܵܐ . 127 : ܡ̣ܢ ܟܪ̈ܘܙܵܘܗܝ ܢܫܡܲܥ ܥܲܡܠܹܗ ܘܚܘܼܡܣܵܢ ܢܲܦܫܹܗ 128 ܕܐܲܝܠܹܝܢ ܥܡܠ̈ܐ ܨܵܪ ܒܩܢܘܿܡܹܗ ܩܕܲܡ ܥܡܠܲܝ̈ܗܘܿܢ . 129 : ܗܢܘܿܢ ܢܬܢܘܿܢ ܐܦ ܥܲܠ ܕܘܡܝܵܐ ܕܕܘܒܪ̈ܝܗܘܿܢ 130 ܕܐܝܟܵܢ ܥܲܙܝܼܘ ܠܘܩܒܼܵܠ ܚܫܹ̈ܐ ܒܲܩܢܘܡܲܝ̈ܗܘܿܢ . 131 ܒܦܕܼܪܐ ܐܩܪܸܒܼܘ ܥܲܡ ܚܘܬܚ̈ܬܹܐ ܕܪܓܲܬܼ ܒܸܣܪܵܐ . 132 ܘܒܪܥܝܢܵܐ ܐܚܲܕܘ ܕܲܪܵܐ ܥܲܡ ܙܘܿܥܹܝ̈ܗܘܿܢ . 133 : ܒܚܫܘܿܫܘ̈ܬܐ ܚܣܲܢܘ ܠܥܝܼܪ̈ܐ ܕܚܫܘܿܫܘܼܬܼܵܐ 134 ܘܒܪܝܼܗܘܼܬܼܵܐ ܐܩܢܝܼܘ ܚܲܝܠܵܐ ܠܡܝܘܬܘܼܬܼܵܐ . 135 : ܒܐܘܟܼܠܵܐ ܐܘܟܸܠܘ ܐܡ̣ܠܵܐ ܕܪܘܚܵܐ ܠܪܸܥܝܵܢܝܗܘܿܢ 136 ܘܒܝܲܕ ܫܢܬܐ ܪܕܦ̣ܘ ܩܘܛܥܵܐ ܡ̣ܢ ܡܲܕܥܲܝ̈ܗܘܿܢ . 137 : ܒܹܗ ܒܟܼܝܢܵܐ ܙܟܼܘ ܠܟܼܝܢܵܐ ܘܲܠܚܘܼܬܚܵܬܵܘ̈ 138 ܘܟܲܕ ܒܹܗ ܐܢܘܿܢ ܗܘ̤ܵܘ ܐܲܝܟ ܐ̄ܢܵܫ̈ܐ ܕܠܵܘ ܐܸܢܘܿܢ . pb. f.317r 139 : ܫܡ̣ܥܘ ܕܥܬܝܼܕܝܼܢ ܠܡܸܗܘܵܐ ܒܚ̈ܝܹܐ ܠܵܐ ܡܵܝܘ̈ܬܼܵܐ 140 ܘܐܫܝܼܛܘ ܐܸܢܘܿܢ ܠܚܲ̈ܝܹܐ ܕܙܒܼܢܵܐ ܐܲܝܟ ܠܵܐ ܚܲܝܹ̈ܐ . 141 : ܚ̣ܙܵܘ ܕܐܬܚܕܲܬܘ ܐ̄ܪܙܢܵܐܝܼܬ ܒܡܲܥܡܘܿܕܝܼܬܼܵܐ 142 ܘܲܠܒܸܫܘ ܕܘܡܝܵܐ ܕܪ̈ܘܚܢܝܵܬܐ ܥܲܠ ܪ̈ܓܫܲܝܗܘܿܢ . 143 : ܚܙ̣ܵܘ ܕܩܪܸܒܼ ܠܹܗ ܙܒܲܢ ܦܘܪܥܢܵܐ ܕܐܓܘܢܝ̈ܗܘܿܢ 144 ܘܩܕܡܘ ܨܪܘܼܗ̇ ܠܗ̇ܝ ܕܥܬܼܝܕܵܐ ܥܲܕܠܵܐ ܬܸܗܘܹܐ . 145 : ܥܠܡܵܐ ܕܥܬܝܼܕ ܨܵܪܘ ܫܪܝܼܪܹ̈ܐ ܒܕܘܼܒܵܪ̈ܲܝܗܘܿܢ 146 ܘܒܼܕܡܘܼܬ ܨܲܠܡܵܐ ܣܡܘܼܗܝ ܒܐܪܵܥܵܐ ܩܕܼܵܡ ܚܙ̈ܝܹܐ . 147 : ܐܲܝܟ ܣܡܡܢܹ̈ܐ ܡܕܟܼܘ ܥܲܡܠܹ̈ܐ ܕܟܼܠ ܐܸܣܟܹܝܡܝܼ̈ܢ 148 ܘܒܓܚ̈ܬܐ ܪܫܡܘ ܬܚܘܝܼܬܵܐ ܕܣܬܝܼܪ݁ܬܼܵܐ . 149 : ܒܨܘܡܵܐ ܚܵܘܝܼܘ ܕܕܠܵܐ ܐܘܼܟܼܠܵܐ ܚ̇ܝܐ ܦܓܼܪܵܐ 150 ܘܒܨܠܘ̈ܬܐ ܕܒܼܪܘܼܚ ܗܘ̇ܐ ܥܢܵܝܵܐ ܕܢܲܦܫܵܐ . 151 : ܒܫܲܗܪܵܐ ܐܠܸܦܘ ܕܠܵܐ ܬܘܼܒܼ ܕܡ̇ܟ ܟܝܵܢ ܡܵܝܘ̈ܬܐ 152 ܘܒܙܡܝܼܪ̈ܬܵܐ ܕܕܠܵܐ ܩܘܛܵܥ ܙܡ̇ܪ ܫܘܒܼܚܵܐ . 153 : ܒܫܝܛܘܼ ܢܟܣܹ̈ܐ ܒܕܸܩܘ ܥܘܼܬܪܵܐ ܕܟܼܣܹܐ ܒܪܘܡܵܐ 154 ܘܒܨܥܝܼܪ݁ܬܵܐ ܕܪܫ̣ܘ ܡܲܪܕܝܼܬܼܵܐ ܠܘܬܼ ܕܲܫܒܝܼ̈ܚܵܢ . 155 : ܨܡ̣ܘ ܡ̣ܢ ܠܲܚܡܵܐ ܠܵܘ ܕܣܢܹܐ ܗ̄ܘ̣ܵܐ ܐܘܟܼܠܵܐ ܕܡܸܢܹܗ 156 ܐܸܠܐ ܕܢܸܚܢܘܢ ܠܗ̇ܘ ܕܘܒܪܵܐ ܕܕܠܵܐ ܐܘܼܟܼܠܵܐ . 157 : ܫܒܲܩܘ ܙܘܘܓܹܐ ܠܵܘ ܕܛܡܐ ܗ̄ܘ̣ܵܐ ܢܩܦܐ ܕܥܡܹܗ 158 ܐܸܠܵܐ ܕܢܗܘܘܿܢ ܐܲܝܟ ܕܥܬܼܝܼܕܝܼܢ ܠܡܸܗܘܵܐ ܬܲܡ̇ܢ . 159 : ܫܛܘ ܠܥܢܝܢܵܐ ܠܵܘ ܟܕ ܪܡ̇ܝܢ ܡ̣ܢ ܣܘܼܢܩܵܢܵܐ 160 ܐܠܵܐ ܕܢܫܘܘܿܢ ܠܡܬܒܣܡܘܼ ܒܲܕܼ ܠܵܐ ܫܘܼܠܵܡ . 161 : ܟܒܸܫܘ ܚ̇ܫܵܐ ܒܥܪܝܼܪ̈ܝܹܐ ܕܦܓܪܵܐ ܘܢܲܦܫܵܐ 162 ܟܲܕ ܐܝܬܝܗܘܿܢ ܦܓܼܪ̈ܢܵܝܹܐ ܘܢܲܦܫܢܝܹ̈ܐ . 163 : ܣܢܵܘ ܥܸܢܝܵܢܵܐ ܕܐܪ̈ܥܢܝܵܬܐ ܟܲܕ ܐܲܪ̈ܥܵܢܝܵܢ 164 ܘܪܚܸܡܘ ܗܪ̈ܓܹܐ ܕܪ̈ܘܚܢܝܵܬܐ ܟܲܕ ܪܚܝܼܩܝܼܢ . 165 : ܥܒ̣ܕ ܬܟܬܘܫܵܐ ܥܲܡ ܟܠ ܚܫܝܼ̈ܢ ܕܟܣܹܝܢ ܘܓܼܠܹܝܢ 166 ܘܠܵܐ ܐܬܪܦܝܼܘ ܡ̣ܢ ܬܘܟܼܠܢܵܐ ܕܥܬܼܝܼܪ̈ܬܵܐ . 167 : ܫܝܢܘ ܚܡܬܐ ܡܟܟܘ ܚܘܬܪܐ ܣܚܦܘ ܠܚܣܡܵܐ 168 ܘܠܐ ܐܦܣܘ ܠܹܗ ܠܚܲܨܪܵܐ ܕܢܪܗܲܛ ܐܲܝܟ ܨܒܝܢܹܗ . 169 : ܦܓܘ̈ܕܐ ܢܟܦܹܐ ܐܪܡܝܼܘ ܢܟܦܹ̈ܐ ܒܪܓܲܬܼ ܦܓܼܪܵܐ 170 ܘܟܲܕ ܩܠܝܼܠܵܐ ܗ̄ܝ݂ ܥܲܒܼܕܘܗ̇ ܕܬܸܪܗܲܛ ܡܲܬܝܼܢܵܐܝܼܬ . 171 : ܡܝ̈ܐ ܟܢܝܼܪܹ̈ܐ ܪܣܘ ܥܲܠ ܢܘܼܪܵܐ ܕܒܗܕܵܡܹ̈ܐ 172 ܘܲܫܗܵܐ ܥܘܼܙܵܗ̇ ܘܠܵܐ ܐܬܟܬܫܲܬ̤ ܐܲܝܟ ܕܡܥܕܵܐ . 173 : ܐܲܝܟ ܕܥܲܠ ܪ̈ܟܼܫܐ ܪܟܸܒܘ ܙܘܥܲܝ̈ܗܘܿܢ ܥܲܠ ܪ̈ܓܫܲܝܗܘܿܢ 174 ܘܛܟܸܣܘ ܪܗܛܵܐ ܕܟܼܠܗ̇ ܐ̄ܢܵܫܐ ܕܠܵܐ ܢܸܬܕܘܕ . 175 : ܩܐܡܵܐ ܕܫܝܢܵܐ ܐܪܡܝܼܘ ܒܦܘܼܡܵܐ ܣܘܣܝܵܐ ܕܡ̈ܠܹܐ 176 ܘܪܸܟܫܲܬ̤ ܢܦܫܵܐ ܐܲܝܟ ܗܸܢܝܘܟܵܐ ܠܥܸܠ ܡ̣ܢ ܚܨܹܗ . 177 : ܠܥܝܢܹ̈ܐ ܒܛܟܼܣܵܐ ܝܗܒܼܘ ܕܢܚܘܪ̈ܢ ܒܲܕܡܬ ܚܙ̈ܝܢ 178 ܘܠܐܕܼܢܹ̈ܐ ܒܟܝܠܵܐ ܐܦܣܘ ܫܸܡܥܵܐ ܕܲܟܼܡܐ ܢܥܘܠ . 179 : ܠܐܝܼܕܐ ܐܠܦܘܼܗ̇ ܕܬܙܪܘܿܥ ܙܲܪ̈ܥܹܐ ܕܙܕܝܼܩܘܼܬܼܵܐ 180 ܘܬܟܢܸܫ ܠܗ̇ ܦܐܪܹ̈ܐ ܕܫܘܒܼܚܵܐ ܒܝܲܕܼ ܙܕܩ̈ܬܵܗ̇ . 181 : ܠܪܓܼܠܐ ܕܪܫܘܼܗ̇ ܕܬܪܕܹܐ ܒܐܘܼܪܚܵܐ ܕܠܘܵܬ ܐ̄ܢܵܫܵܐ 182 ܘܬܸܣܥܘܿܪ ܐܢܘܿܢ ܒܝܲܕܼ ܕܘܼܪ̈ܘܬܼܵܐ ܪ̈ܘܚܢܝܵܬܼܵܐ . 183 : ܠܟܠܹܗ ܦܓܹܪܐ ܕܟܢܘ ܐ̄ܢܵܫܝ̈ܐ ܒܦܘܼܠܚܵܢ ܚܲܝܹ̈ܐ 184 ܘܐܥܢܝܼܘ ܚܲܝܵܘ̈ܗܝ ܒܥܢܝܵܢ ܚܲܝܹ̈ܐ ܕܢܘܟܪ̈ܝܝܼܢ ܠܹܗ . 185 : ܠܟܼܠܹܗ ܟܝܢܵܐ ܥ̣ܨܘ ܕܢܕܡܹܐ ܒܕܠܵܐ ܟܝܢܹܗ 186 ܘܐܪܦܝܼ ܕܝܼܠܹܗ ܘܫܲܪܝܼ ܡܕܲܡܹܐ ܒܲܕܠܵܐ ܕܝܼܠܹܗ . 187 ܟܝܵܢܹܗ ܕܦܓܼܪܵܐ ܒܦܓܼܪ̈ܢܝܵܬܐ ܗ̇ܪܓ ܟܠܫܵܥ pb. f.317v 188 ܘܗܸܢܘܿܢ ܥܲܒܼܘܼܗܝ ܕܢܛܥܹܐ ܕܝܼܠܹܗ ܘܢܗܪܘܿܓܼ ܒܕܪܘܼܚ . 189 : ܟܝܢܵܐ ܕܢܲܦܫܵܐ ܟܝܢܝ̈ܬܐ ܡܥܕ ܡܬܪܥܹܐ 190 ܘܗܢܘܿܢ ܫܲܚܠܸܦܘ ܥܢܝܵܢ ܢܦܫܵܐ ܠܘܬ ܕܫܒܝܼܚܵܢ . 191 : ܬܗܪܵܐ ܪܲܒܵܐ ܚܘܝܼܘ ܒܐܪܥܵܐ ܐ̄ܢܵܫ̈ܐ ܠܐܢ̄ܫ̈ܐ 192 ܕܒܦܓܪ̈ܝܗܘܿܢ ܥܒܲܕܘ ܬܟܬܘܫܵܐ ܥܲܡ ܦܓܼܪ̈ܲܝܗܘܿܢ . 193 : ܐܘܪܚܵܐ ܚܲܕܬܼܵܐ ܕܪܫܘ ܒܲܒܼܪܝܼܬܼܵܐ ܒܢܲܝ̈ ܕܚܝܼܚܵܐ 194 ܕܐܚܲܕܘ ܕܲܪܐ ܥܲܡ ܩܘ̈ܠܥܹܐ ܕܗܕܡܲܝ̈ܗܘܿܢ . 195 : ܕܠܵܐ ܒܥܝܕܵܐ ܣܥ̣̇ܘ ܡܝܘ̈ܬܹܐ ܒܡܵܝܘܿܬܘܼܬܼܵܐ 196 ܕܨܪܘ ܚܘܕܬܵܐ ܟܲܕ ܐܣܝܼܪܝܢ ܒܚܒܠܲܝ̈ ܡܵܘܬܼܵܐ . 197 : ܡܢܘܼ ܡ̣ܢ ܡܬܘܡ ܚ̣ܙܵܐ ܗܕܡܹ̈ܐ ܡܸܬܚܒܠܢܹ̈ܐ 198 ܕܥܒܼܕܝܼܢ ܩܐܪܣܵܐ ܥܲܡ ܚܲܫܝ̈ܘܿܢ ܚܫܘܿܫܵܐܝܼܬ . 199 : ܡ̇ܢ ܐܬܒܩܝܼ ܒܙܘ̈ܥܹܐ ܢܣܝܼ̈ܣܹܐ ܘܡܨܛܠܝܢܹ̈ܐ 200 ܕܐܚܕܝܼܢ ܕܲܪܵܐ ܥܲܡ ܫܘܼܚܠܦܹ̈ܐ ܪ̈ܦܝܐ ܕܒܼܗܘܿܢ . 201 : ܠܡ̇ܢ ܐܬܝܼܗܒܲܬ̤ ܓܲܢܒܵܪܘܼܬܼܵܐ ܐܲܝܟ ܕܠܐ̄ܢܵܫܵܐ 202 ܕܟܲܕ ܚܲܝܵܒܝܹܢ ܫܩܲܠ̣ܘ ܙܟܘܼܬܐ ܕܠܵܐ ܡܙܕܟܝܵܐ . 203 : ܐ̄ܢܫܐ ܐ̄ܢܫܐ ܗ̄ܘ̣ ܟܡ̣ܵܐ ܐܸܢ ܙܟ̇ܐ ܒܲܕܠܵܐ ܕܝܼܠܹܗ 204 ܘܗܢܵܘ ܬܗܪܵܐ ܕܙܟ̇ܐ ܒܲܐܚ̄ܪܹܝܢ ܐܲܝܟ ܕܒܕܝܼܠܹܗ . 205 : ܚܕܬܵܐ ܓܕܫܬ̤ ܠܒܢܲܝ̈ ܐܵܕܵܡ ܐܕܡܬܼܵܐ ܕܐܪܥܵܐ 206 ܘܫܚܠܸܦܘ ܥܲܦܪܵܐ ܒܕܘܼܒܪ̈ܝܗܘܿܢ ܠܕܗܒܼܵܐ ܕܪܘܚܵܐ . 207 : ܐܕܡ ܐܵܕܹܡܵܬܐ ܓܒܝܠܲܬ̤ ܒܐܝܼܕܵܐ ܠܵܐ ܡܪܟܒܬܼܵܐ 208 ܡܢܘܼ ܥܒܕܵܟ ܕܬܛܥܹܐ ܟܝܵܢܵܟ ܒܕܠܵܐ ܟܝܢܵܟ . 209 : ܟܝܵܢܵܟ ܥܦܪܐ ܗ̄ܘ̣ ܘܣܗ̇ܕ ܥܲܦܪܟ ܕܥܲܦܪܵܟ ܥܲܦܪܵܐ ܗ̄ܘ̣ 210 : ܘܕܘܒܵܪ ܚ̈ܝܹܐ ܕܐܚܕܬ ܗܵܫ̇ܐ ܪܡ ܡ̣ܢ ܥܲܦܪܵܟ 211 ܘܐܝܟ ܕܠܟܸܬܐ ܗܦܝܼܟ ܚܫܹ̈ܐ ܠܚܫܘܿܫܘܼܬܹܗ . 212 : ܚܫܘܫܵܐ ܐܢܬ ܘܚܫ̈ܐ ܥܙܝܼܠܝܼܢ ܒܟܘܬܝܼܢ ܓܘܼܫܡܵܟ 213 ܘܡ̇ܢ ܠܵܐ ܢܬܗܲܪ ܒܚܫܘܫܘܼܬܵܟ ܕܚܫܢܬ̤ ܗܝ̣ ܠܗ̇ . 214 : ܬܵܘ ܚܫܘܫܹ̈ܐ ܬܗܲܪܘ ܘܐܬܕܡܲܪܘ ܒܐ̄ܚܢܲܝ̈ܟܘܿܢ 215 ܕܲܚܣܸܢܘ ܚܫܹ̈ܐ ܕܩܢܘܡܲܝ̈ܗܘܿܢ ܒܨܒܝܢܲܝ̈ܗܘܿܢ . 216 : ܬܵܘ ܡܝܘ̈ܬܐ ܚܙ̣ܵܘ ܡܝܘ̈ܬܐ ܟܡܵܐ ܐܬܓܢܒܲܪܘ 217 ܕܡܝܼܬܘ ܟܲܕ ܠܐ ܡܝܼܬܘ ܘܩܕܡܘ ܘܚܝܵܘ ܥܕܠܵܐ ܢܚܘܢ . 218 : ܬܵܘ ܐܪ̈ܥܢܹܐ ܚܘܪܘ ܒܐܪ̈ܥܢܹܐ ܟܡܵܐ ܐܬܚܟܲܡܘ 219 ܕܕܵܢܘ ܟܹܐܢܵܐܝܹܬ ܣܘܼܥܪܵܢܲܝܗܘܿܢ ܩܕܼܵܡ ܝܘܿܡ ܕܝܼܢܵܐ . 220 : ܕܝܢܵܐ ܟܹܐܢܵܐ ܣܡܘ ܐܲܝܟ ܢܝܼܫܵܐ ܩܕܼܵܡ ܥܲܝܢܲܝ̈ܗܘܿܢ 221 ܘܚܢ̣ܘ ܣܓܝܼ ܠܡܒܣܲܪ ܡܘܼܡܹ̈ܐ ܕܩܢܘ ܕܩܢܘܡܲܝ̈ܗܘܿܢ . 222 : ܩܕܲܡ ܒܘܚܪܢܵܐ ܥܲܠܘ ܠܒܨܵܬܼܵܐ ܕܚܘܼܫܒܲܝ̈ܗܘܿܢ 223 ܘܩܛܪܓܼܘ ܘܐܲܟܸܣܘ ܠܫܟܼܝܼܪ̈ܬܐ ܕܦܓܼܪܐ ܘܢܦܫܵܐ . 224 : ܠܚܨܪܵܐ ܕܒܼܗܘܿܢ ܥܒܲܕܘ ܕܝ̇ܢܐ ܒܹܝܬܼ ܛܵܒܼ ܘܲܠܒܝܼܫ 225 ܘܩܠܸܣܘ ܩܘܼܫܬܐ ܘܓܢܝܼܘ ܠܙܹܐܦܵܐ ܕܠܵܐ ܒܘܼܣܪܢܵܐ . 226 : ܕܠܐ ܒܘܣܪܢܵܐ ܕܢܘ ܫܲܪܝܼܪܹ̈ܐ ܐܝܕܵܐ ܕܟܹܐܢܵܐ 227 ܘܚܘܝܼܘ ܕܡܨܝܢ ܐ̄ܢܫܐ ܠܡܕܢ ܫܪ̣ܪܵܐ ܒܟܹܐܢܘܼ . 228 : ܠܲܝܬ ܟܹܝܬ ܥܸܠܬܼܵܐ ܠܪ̈ܚܡܲܝ ܥܠܠܹ̈ܐ ܠܡܸܬܥܠܠܘܼ 229 ܕܗܵܐ ܗܘ̤ܘ ܐ̄ܢܫܐ ܡ̣ܢ ܐ̄ܢܫܘܼܬܵܐ ܕܕܢܘ ܟܐܢܘܼܬܼܵܐ . 230 : ܠܲܝܬ ܠܵܟ ܐ̄ܢܫ̈ܐ ܡܦܬܲܚ ܦܘܡܵܐ ܥܲܠ ܣܘܼܥܪ̈ܢܲܝܟ 231 ܘܠܵܐ ܡܨܝܬ ܕܬܐܡܲܪ ܕܲܥܣܸܩ ܪܗܛܵܐ ܕܙܲܕܝܩܘܼܬܵܐ . 232 : ܦܫܝܼܩ ܠܵܟ ܣܓܝܼ ܐܸܢܗܘ̤ ܕܬܨܒܹܐ ܠܡܸܙܕܕܩܘܼ 233 ܐܲܝܟ ܕܐܙܕܕܲܩܘ ܟܐܢܹ̈ܐ ܐܚܝܢܲܝ̈ܟ ܒܕܪ̈ܝܢ ܕܪ̈ܝܼܢ . 234 : ܡܬܘܚ ܪܥܝܢܵܟ ܨܝܕ ܕܘܼܒܵܪܵܐ ܕܒܢܲܝ̈ ܓܸܢܣܟ 235 ܘܲܚܙܝܼ ܫܪܵܪܵܐ ܕܡܸܕܡ ܕܐܡ̇ܪܬ ܒܣܘܼܥܪ̈ܢܲܝܗܘܿܢ . 236 : ܚܙܘܩ ܒܠܘܼܝܬܵܐ ܕܣܦܪ̈ܲ ܪܘܼܚܵܐ ܒܪܸ̈ܓܼܠܹܐ ܕܗܵܘܢܵܐ 237 ܘܲܪܕܝܼ ܫܲܦܝܼܪ ܠܘܲܥܕܵܐ ܟܹܐܢܵܐ ܕܥܲܡ̈ܠܹܐ ܕܲܒܼܗܘܿܢ . pb. f.318r 238 : ܐܲܚܘܼܕ ܐܘܼܪܚܵܐ ܡ̣ܢ ܫܘܼܪܵܝܵܐ ܕܫܘܼܪܵܝ ܐ̄ܢܵܫ̈ܐ 239 ܘܣܝܼܡ ܐܵܬܘܿܬܼܵܐ ܒܒܹܝܬܼ ܐܵܘܵܢܹ̈ܐ ܕܕܘܼܒܵܪ̈ܲܝܗܘܿܢ . 240 : ܥܘܼܠ ܠܒܹܝܬܼ ܐܪ̈ܟܐ ܕܲܟܼܬܝܼ̈ܒܵܬܼܵܐ ܕܲܡܠܸܟ ܡܲܠܟܹ̈ܐ 241 ܘܲܩܪܝܼ ܒܫܲܪ̈ܒܹܐ ܕܡܠܝܼܢ ܡܸܐܹܐ ܕܢܸܨܚܵܢ ܐ̄ܢܵܫܵܐ . 242 : ܠܒܘܿܟ ܩܲܪܛܲܝܣܵܐ ܕܲܪܫܝܼܡܵܐ ܒܹܗ ܬܲܫܥܝܼܬ ܗܵܒܹܝܠ 243 ܘܚܘܪ ܟܲܕ ܕܵܒܲܚ ܐܸܡܪܵܬ ܕܲܟܼܝܵܐ ܘܕܲܟܼܝܘܼܬܼ ܢܦܲܫܵܐ . 244 : ܡܪܘܿܩ ܪܸܥܝܵܢܵܟ ܡ̣ܢ ܨܵܐܘܼܬܼܵܐ ܕܢܸܟܼܠܵܐ ܨܐܐ 245 ܘܩܲܪܸܒܼ ܕܸܒܼܚܵܐ ܕܕܲܟܼܝܼܘܼܬ ܢܲܦܫܵܐ ܕܕܵܡܹܐ ܠܕܝܼܠܸܗ . 246 : ܦܬܲܚ ܡܲܫܡܲܥܬܵܟ ܠܡܨܬ ܫܸܡܥܵܐ ܕܝܘܿܡ ܥܘܼܢܕܵܢܹܗ 247 ܘܨܘܼܬܼ ܒܲܪܬ ܩܵܠܵܐ ܕܬܲܒܼܥܵܐ ܥܝܵܪܬܵܐ ܕܛܠܝܼܡܘܼܬܹܗ . 248 : ܩܵܠܵܐ ܕܕܵܡܸ̇ܐ ܢܸܗܘܹܐ ܒܝܼܫܵܐ ܠܚܘܼܡܣܵܢ ܢܲܦܫܵܟ 249 ܘܠܵܐ ܬܸܟܼܪܹܐ ܠܵܟ ܡܵܐ ܕܡܬܥܠܒܬ ܥܵܘܼܠܵܐܝܼܬ . 250 : ܘܡܵܐ ܕܐܸܬܒܲܝܐܬ ܒܣܲܒܼܪܵܐ ܕܡܵܘܬܹܗ ܕܒܘܼܟܼܪܵܐ ܕܡܝܼ̈ܬܹܐ 251 ܐܲܗܦܸܟ ܕܲܦܵܐ ܘܲܚܙܝܼ ܩܪܸܫܹܗ ܚܢܘܿܟ ܕܐܸܫܬܲܢܝܼ . 252 : ܫܡܲܥ ܥܲܠ ܓܲܒܼܪܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹܐ 253 ܕܐܵܘܥܝܼ ܓܸܦܹ̈ܐ ܘܲܦܪܲܚ ܒܐܵܐܲܪ ܠܥܸܠ ܡ̣ܢ ܚܲܫܹ̈ܐ . 254 : ܚܙ̣ܵܝ ܬܸܕܡܘܼܪܬܵܐ ܚܲܕܬܵܐ ܕܲܗܘ̤ܬ ܨܝܹܕ ܒܲܪܢܵܫܵܐ 255 ܕܥܲܒܼܕܹܗ ܠܛܲܟܼܣܵܐ ܕܲܒܼܢܲܝ̈ܢܵܫܵܐ ܒܝܲܕ ܫܘܼܢܝܹܗ . 256 : ܒܵܬܲܪ ܫܲܪܒܹܗ ܩܪܝܼ ܒܦܵܣܘܿܩܵܐ ܕܲܪܫܝܼܡ ܒܹܗ ܢܘܼܚ 257 ܕܲܒܼܢܝܼܚܘܼܬܹܗ ܢܵܚ ܠܘܼܚܵܡܵܐ ܕܲܓܙܪ ܕܝܼܢܵܐ . 258 : ܥܒܼܪ ܦܘܼܩܕܵܢܵܐ ܓܙܪ ܥܲܠ ܐ̄ܢܵܫܵܐ ܟܸܐܒܹ̈ܐ ܘܚܲܫܹ̈ܐ 259 ܘܲܒܼܢܘܿܚ ܢܚܲܬ̤ ܥܲܙܝܼܙܘܼܬܼܵܐ ܕܢܸܓܼܕܵܗ̇ ܕܐܲܪܥܵܐ . 260 : ܐܵܘܠܹܟܝ ܢܲܦܫܵܐ ܡܲܠܝܲܬ̤ ܢܵܘܚܵܐ ܕܙܲܕܝܼܩܘܼܬܼܵܐ 261 ܕܢܵܚܘ ܒܹܟܼܝ ܐ̄ܢܵܫ̈ܐ ܡ̣ܢ ܛܘܼܪܵܦܵܐ ܕܚܲܝܹ̈ܐ ܥܡ̈ܝܼܠܹܐ . 262 : ܡ̣ܢ ܢܘܿܚ ܢܹܐܠܲܦ ܐܲܝܢܵܐ ܕܒܵܥܹܐ ܕܢܹܐܠܲܦ ܫܲܦܝܼܪ 263 ܕܡܨܹܐ ܗ̄ܘ̣ ܐ̄ܢܵܫܵܐ ܠܡܸܙܟܼܵܐ ܠܚܲܫ̈ܐ ܠܕܚܵܫܘܿܫܵܐ ܗ̄ܘ̣ . 264 : ܚܵܫܘܿܫܵܐ ܗ̄ܘ̣ܵܐ ܢܘܿܚ ܢܝܼܚ ܢܲܦܫܵܐ ܘܲܒܼܢܲܝ̈ ܕܲܪܹܗ 265 ܘܒܹܗ ܒܲܟܼܝܵܢܹܗ ܙܟܼܵܐ ܠܲܩܪܵܒܼܵܐ ܕܚܲܫܹ̈ܐ ܘܡܲܝ̈ܵܐ . 266 : ܘܐܵܦ ܫܝܹܡ ܒܘܼܘܼܪܹܗ ܠܢܝܼܫܵܐ ܕܝܼܠܹܗ ܚܢܵܐ ܕܲܟܼܝܵܐܝܼܬ 267 ܘܒܼܲܕܿܟܼܝܼܘܼܬܹܗ ܫܘܐ ܕܲܢܩܲܒܸܠ ܕܲܪܓܼܵܐ ܪܵܡܵܐ . 268 : ܒܝܲܕ ܒܘܼܪ̈ܟܵܬܹܗ ܒܛܠ ܠܵܘܛܵܬܐ ܕܓܙܵܪ ܕܝܼܢܵܐ 269 ܘܫܲܪܝܼܘ ܐ̄ܢܵܫ̈ܐ ܠܡܸܬܒܲܪܵܟܼܘܼ ܒܫܸܡ ܒܵܪܘܿܝܵܐ . 270 : ܘܥܲܡ ܝܲܠܕܵܬܹ̈ܗ ܪ̈ܕܲܝ ܒܘܼܪ̈ܟܵܬܐ ܕܝܲܗܒ̣ ܠܹܗ ܐܲܒܘܼܗܝ 271 ܥܕܲܡܵܐ ܕܡܛܝܼ ܨܹܝܕ ܐܲܒܼܪܵܗܵܡ ܐܲܒܼܵܐ ܕܥܲܡܡܹ̈ܐ . 272 : ܨܝܹܕ ܐܲܒܼܪܵܗܵܡ ܣܡܟ ܒܘܼܪ̈ܟܵܬܼܵܐ ܕܲܪ̈ܓܲܝ ܡ̣ܢ ܢܘܿܚ 273 ܘܒܹܗ ܐܸܫܬܵܘܬܲܦܘ ܥܲܡܡܹ̈ܐ ܥܘܼܪ̈ܠܹܐ ܒܒܘܼܪܟܲܬ ܟܹܐܢܵܐ . 274 : ܒܪܘܼܚ ܨܸܒܼܝܵܢܹܗ ܓ̣ܡܲܪ ܨܒܼܝܵܢܹܗ ܡܲܬܩܸܢ ܟܠܵܐ 275 ܘܫܵܘܬܹܦ ܐ̄ܢܵܫܵܐ ܒܥܘܼܬܼܪܵܐ ܪܲܒܵܐ ܕܒܲܣܝܼܡܘܼܬܹܗ . 276 : ܥܘܼܬܼܪܵܐ ܕܲܪ̈ܚܡܵܘܗܝ ܝܲܗ̣ܒ ܪܲܚܡܵܢܵܐ ܒܝܲܕ ܐܲܒܼܪܵܗܵܡ 277 ܘܐܲܩܸܨ ܥܘܼܬܪܵܐ ܕܪܲܒܘܼܬܼ ܚܘܼܒܹܗ ܥܲܠ ܒܲܪ ܒܲܝܬܹܗ . 278 : ܥܸܠܬܼܵܢܵܐܝܼܬ ܣܟܲܪ ܨܒܼܝܵܢܹܗ ܨܝܕ ܬܘܩܵܢܹܗ 279 ܕܢܛܢ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܕܗܲܝܡܵܢܘܼܬܹܗ . 280 : ܛܢܵܢܵܐ ܐܲܪܡܝܼ ܐ̄ܢܵܫܵܐ ܒܐ̄ܢ̇ܫܵܐ ܪܵܚܸܡܢܵܫܵܐ 281 ܕܢܹܐܣܘܿܪ ܐܸܢܘܿܢ ܒܚܘܼܒܵܐ ܕܲܫܡܹܗ ܕܠܐ ܢܛܥܘܼܢܵܘܗܝ . 282 : ܡ̣ܢ ܐܲܒܼܪܵܗ̇ܡ ܚܙܲܩ ܨܒܝܵܢܹܗ ܘܲܫܪܵܐ ܒܐܝܼܣܚܲܩ 283 ܘܬܲܪܓܸܡ ܥܲܡܹܗ ܩܵܠܹ̈ܐ ܕܚܘܼܒܵܐ ܘܲܕܬܿܥܘܼܬܼܵܐ . 284 : ܐܝܼܣܚܲܩ ܡܪܝܼ ܒܨܒܝܢ ܐܲܒܼܘܼܗܝ ܕܲܠܘܵܬ ܡܵܪܹܗ 285 ܘܲܗܘ̤ܵܐ ܝܵܪܬܵܐ ܕܡܘܼܠܟܵܢ ܚܲܝܹ̈ܐ ܕܠܵܐ ܡܸܬܕܲܓܲܠ . 286 ܒܗܲܝܡܵܢܘܼܬܼܵܐ ܫܠܸܡ ܙܲܕܝܼܩܵܐ ܠܩܵܠ ܡܘܼܠܟܵܢܵܐ : pb. f.318v 287 ܘܕܲܚܙܵܐ ܕܫܲܪܝܼܪ ܝܲܗܒܹܗ ܠܝܲܥܩܘܿܒܼ ܕܢܸܬܼܦܲܪܢܲܣ ܒܹܗ . 288 : ܝܲܥܩܘܿܒܼ ܐܲܩܠܝܼ ܥܲܠ ܟܠ ܩ̈ܠܝܼ̈ܢ ܕܩ̣ܫܝܘܼܬܼ ܚܲܫܹ̈ܐ 289 ܘܲܚܦܝܼܛܵܐܝܼܬ ܚܒܲܨ ܥܲܠ ܕܲܪܓܼܵܐ ܕܒܹܝܬܼ ܐܲܒܼܪܵܗܵܡ . 290 : ܫܲܪܝܼܪ ܗ̄ܘ̣ܵܐ ܠܹܗ ܩ̇ܠܵܐ ܕܩܵܪܹܐ ܐܲܒܼܪܵܡ ܐܲܒܼܪܵܡ 291 ܘܪܲܟܸܒܼ ܥܸܠܠܹ̈ܐ ܕܢܸܗܘܹܐ ܚܲܒܼܪܵܐ ܠܗ̇ܝ ܒܲܪܬܿ ܩܵܠܵܐ . 292 : ܟܠ ܐܘܼܠܨܵܢܝܼ̈ܢ ܣܲܝܒܲܪ ܘܲܣܒܲܠ ܡܠܹܐ ܚܵܘܣܵܢܵܐ 293 ܕܠܵܐ ܢܼܬܢܲܟܼܪܹܐ ܡ̣ܢ ܡܘܼܠܟܵܢܵܐ ܕܒܹܝܬܼ ܐܲܒܼܵܗܵܘ̈ܗܝ . 294 : ܫ̈ܢܲܝܵܐ ܥܸܣܪ̈ܝܼܢ ܦܠܲܚ ܬܲܡܝܼܡܵܐ ܒܲܐ̄ܓܼܪܵܐ ܕܢܸܫܹ̈ܐ 295 ܕܲܒܼܝܲܕ ܢܸܫܹ̈ܐ ܢܸܫܬܘܸܐ ܠܐܲܓܼܪܵܐ ܕܡ̣ܢ ܐܲܠܵܗܵܐ . 296 : ܐܲܓܼܪܵܐ ܛܵܒܼܵܐ ܩܨ ܒܵܪܘܿܝܵܐ ܠܲܟܼܝܵܢ ܐ̄ܢܵܫܵܐ 297 ܘܛܢܘ ܫܲܪܝܼܪܹ݁ܐ ܕܲܢܝܲܒܠܘܼܢܸܝܗܝ ܡ̣ܢ ܚܲܕ ܠܲܐ̄ܚܪܹܝܢ . 298 : ܫܲܪܝܼܪ ܗ̄ܘ̣ܵܐ ܠܗܘܿܢ ܩܵܠ ܡܘܼܠܟܵܢܵܐ ܟܲܕ ܛܵܒܼ ܪܲܚܝܼܩ 299 ܘܐܲܝܟ ܩܲܪܝܼܒܼܵܐ ܡܸܬܒܲܩܝܼܢ ܒܵܗ̇ ܒܪܲܚܝܼܩܘܼܬܹܗ . 300 : ܒܝܲܕ ܥܲܡܠܲܝ̈ܗܘܿܢ ܒܲܕܩܸܘ ܚܘܼܒܵܐ ܕܪܸ̈ܥܝܵܢܲܝܗܘܿܢ 301 ܕܲܟܼܡܵܐ ܪܲܚܡܘܼܗܝ ܠܫܸܡ ܒܵܪܘܿܝܵܐ ܕܝܲܩܲܪ ܐܸܢܘܿܢ . 302 : ܥܲܡܠܹܗ ܕܝܵܘܣܸܦ ܣܵܗܕܵܐ ܗ̄ܘ̣ ܓܲܠܝܵܐ ܕܩܘܼܫܬܼܵܐ ܓܲܠܝܵܐ 303 ܕܲܗܘ̤ܵܐ ܥܲܒܼܕܵܐ ܘܠܵܐ ܐܸܫܬܿܥܒܲܕ ܠܲܪ̈ܓܼܝܼܓܼܵܬܐ . 304 : ܙܲܒܼܢܹܗ ܚܣܵܡܵܐ ܡ̣ܢ ܡܵܪܘܼܬܵܐ ܠܘܵܬܼ ܥܲܒܼܕܘܼܬܼܵܐ 305 ܘܠܵܐ ܐܸܬܼܥܲܣܲܩ ܕܐܲܝܟܲܢ ܘܥܲܠ ܡ̇ܢ ܥܵܘܠܵܐܝܼܬܼ . 306 :: ܗ̄ : ܢܘܼܟܼܪܵܝܵܐ 307 : ܒܹܝܬܼ ܢܘܼܟܼܪ̈ܵܝܹܐ ܦܠܲܚ ܒܲܪ ܒܲܝܬܼܵܐ ܕܗܲܝܡܵܢܘܼܬܼܵܐ 308 ܘܟܲܕ ܥܘܼ̇ܕܚܵܐ ܗ̄ܘ̣ ܢܣܲܒܼ ܫܘܼܠܛܵܢܵܐ ܕܡܵܪ̈ܲܝ ܐܲܬܼܪܵܐ . 309 : ܝܵܘܣܸܦ ܢܸܗܘܸܐ ܚܘܪܵܐ ܦܲܐܝܵܐ ܠܲܕܡܵܫܬܲܚܩܝܼܢ 310 ܕܲܟܼܡܵܐ ܫܲܚܩܘܼܗܝ ܚܲܫܹ̈ܐ ܘܐ̄ܢܫ̈ܐ ܘܠܵܐ ܚܵܒܼ ܘܐܲܫܦܸܠ . 311 : ܩܪܵܒܹܐ ܕܢܸܫܹ̈ܐ ܘܲܕܣܵܩܘܿܪ̈ܵܘܗܝ ܙܟܼܵܐ ܒܲܪ ܝܲܥܩܘܿܒܼ 312 ܘܒܲܕܸܩ ܘܲܓܼܠܵܐ ܕܫܲܠܝܼܛ ܐ̄ܢܵܫܵܐ ܥܲܠ ܚܹܐܪܘܼܬܹܗ . 313 : ܐܲܝܟ ܫܝܼܦܘܿܪܵܐ ܩܵܥܹ̇ܐ ܥܲܡܠܹܗ ܒܟܼܠܗܘܿܢ ܕܵܪܹ̈ܐ 314 ܕܲܫܡܲܥ ܐ̄ܢܵܫܵܐ ܙܵܟܘܼܬܼ ܐ̄ܢܵܫܵܐ ܕܲܒܼܒܲܪܢܵܫܵܐ . 315 : ܩܸܐܪܣܵܐ ܕܚܲܫܹ̈ܐ ܙܟܼܵܐ ܐܵܦ ܡܘܼܫܹܐ ܚܲܒܼܪܹܗ ܕܝܵܘܣܸܦ 316 ܘܲܗܘ̤ܵܐ ܪܕܝܼܦܵܐ ܘܣܲܝܒܲܪ ܚܲܫܹ̈ܐ ܕܥܸܕܚܵܘܼܬܼܵܐ . 317 ܠܦܵܠܚܲܝ̈ ܫܸܐܕܹ̈ܐ ܐܵܘܓܲܪ ܢܲܦܫܹܗ ܦܵܠܚܵܐ ܕܩܘܼܫܬܵܐ . 318 ܘܠܵܐ ܐܸܬܼܟܲܬܡܲܬ̤ ܕܲܟܼܝܘܼܬ ܢܲܦܫܹܗ ܒܥܘܼܡܪܵܐ ܛܲܡܐܵܐ . 319 : ܫܲܪܝܼܪܵܐܝܼܬ ܦܠܲܚ ܫܲܪܝܼܪܵܐ ܒܒܹܝܬ ܕܲܓܵܠܹ̈ܐ 320 ܘܠܵܐ ܐܸܬܪܦܝܼ ܒܕܲܓܵܠܘܼܬܼܵܐ ܕܕܸܚܠܲܬܼ ܫܸܐܕܹ̈ܐ . 321 : ܒܵܬܲܪ ܥܲܡܠܹܗ ܚܙܵܐ ܠܲܚܙܬܵܐ ܘܲܫܡܲܥ ܩܵܠܵܐ 322 ܕܲܡܬܲܪܓܼܡ ܗ̄ܘܵܐ ܩܠܹ̈ܐ ܚܲܕ̈ܬܹܐ ܒܹܝܬܼ ܐܲܪ̈ܥܵܢܹܐ . 323 : ܩܵܠܵܐ ܕܲܩܪܵܐ ܒܪܵܫܝܼܬ̇ ܒ̇ܪܝܼܬܼܵܐ ܩܪܵܝܗܝ ܠܲܬܼܪܝܼܨܵܐ 324 ܕܢܟܼܪܸܙ ܒܐܝܼܕܹܗ ܪܲܒܘܼܬ ܚܲܝܠܵܐ ܕܥܒܲܕ ܐܝܼܕܵܘ̈ܗܝ . 325 : ܐܲܝܟ ܨܲܝܵܪܵܐ ܨܵܪܹܗ ܠܥܵܠܡܵܐ ܒܝܲܕ ܒܲܪܬ ܩܵܠܹܗ 326 ܘܐܲܠܸܠ ܣܵܡܹܗ ܩܕܵܡ ܡܲܠܵܠܹ̈ܐ ܕܢܸܬܒܲܩܘܿܢ ܒܹܗ . 327 : ܩܲܢܝܵܬ ܬܪܝܼܨܵܐ ܗܘ̤ܵܐ ܠܸܫܵܢܹܗ ܠܐܝܼܕܵܐ ܕܪܘܼܚ̇ܐ 328 ܘܨܵܪ ܒܸܪ̈ܝܬܼܵܐ ܒܛܘܼܦܣܵܐ ܕܲܗܘ̤̈ܝ ܡ̣ܢ ܫܘܼܪܵܝܵܐ . 329 : ܣܸܦܪܵܐ ܕܪܘܼܚܵܐ ܟܬܲܒܼ ܠܲܡܠܝܼ̈ܠܹܐ ܠܥܸܠ ܠܸܫܢܵܐ 330 ܘܐܲܗܓܝܼ ܐܸܢܘܿܢ ܒܲܗܘܵܝ ܬܸܒܹܝܠ ܕܐܲܝܟܵܢ ܬܩܢܲܬ̤ . 331 : ܐܲܝܟ ܣܘܦܣܛܵܐ ܬܲܪܓܸܡ ܦܹܐܩܵܐ ܒܐܸܕܢܲܝ̈ ܐ̄ܢܵܫ̈ܐ 332 ܘܐܲܫܡܲܥ ܐܸܢܘܿܢ ܫܸܡ ܒܪ̈ܵܘܿܝܵܐ ܕܥܒܲܕ ܐ̄ܢܵܫܵܐ . 333 : ܐܣܩܛܐ ܕܪܘܼܚܵܐ ܠܒܲܟ ܡܲܠܦ̇ܢܵܐ ܕܕܸܚܲܠܬܼ ܩܘܼܫܬܵܐ 334 ܘܫܲܪܝܼ ܕܢܸܕܪܹܐ ܫܲܒܼܪܘܼܬܼ ܐ̄ܢܵܫ̈ܐ ܒܕܸܚܠܲܬܼ ܩܘܼܫܬܵܐ . 335 : ܥܲܠ ܡܸܨܪ̈ܵܝܹܐ ܐܲܪܝܼܡ ܐܝܼܕܹܗ ܪܲܒܵܐ ܡܗܝܼܪܵܐ 336 ܘܲܒܼܡܲܪܕܝܼܬܗܘܿܢ ܐܲܪܡܝܼ ܕܸܚܠܵܐ ܟܠ ܥܲܡܡܝ̈ܢ . pb. f.319r 337 : ܢܸܓܼܪܹ̈ܐ ܩܫܲܝܵܐ ܐܲܣܪܲܚ ܦܘܼܡܹܗ ܕܦܘܼܡܵܐ ܕܪܘܼܚܵܐ 338 ܕܢܣܓܹܐ ܢܫܲܪܲܪ ܦܓܼܪ̈ܵܢܵܝܹܐ ܒܪ̈ܘܼܚܵܢܝܵܬܼܵܐ . 339 : ܒܲܕܡܘܼܬ ܐܵܣܝܵܐ ܗܘ̤ܬ ܒܲܪܬ ܩܵܠܹܗ ܒܹܝܬܼ ܡܵܝܘ̈ܬܹܐ 340 ܘܥܨܒܹܗ ܠܥܲܡܵܠܹܐ ܕܲܡܒܲܣܒܲܣ ܗ̄ܘ̣ܵܐ ܒܟܸܐܒܹ̈ܐ ܕܛܘܥܝܲܝ . 341 : ܡ̇ܢ ܠܵܐ ܢܬܗܲܪ ܒܚܹܝܠ ܥܘܼܕܵܪܢܵܐ ܐܲܠܵܗܵܝܵܐ 342 ܕܒܼܐܝܼܕܵܐ ܕܐ̄ܢܵܫܵܐ ܐܲܣܝܼ ܠܐ̄ܢܵܫܵܐ ܡܹܢ ܟܹܐܒܲܝ̈ܗܘܿܢ . 343 : ܒܡܘܼܫܹܐ ܐܲܣܝܼ ܠܟܘܼܪܗܵܢ ܥܵܘ̣ܠܵܐ ܕܲܒܼܢܲܝ̈ ܥܲܡܹܗ 344 ܘܚܵܘܝܼ ܕܡܵܨܐ ܕܢܲܐܣܹܐ ܐ̄ܢܵܫܵܐ ܠܲܒܼܢܲܝ̈ܢܵܫܵܐ . 345 : ܐܵܣܘ̈ܬܐ ܗܘ̤ܵܘ ܙܕܝܼܩܹ̈ܐ ܒܕܵܪ̈ܝܼܢ ܕܵܪ̈ܝܼܢ 346 ܘܦܸܬܓܼܵܡܲܝ̈ܗܘܿܢ ܐܲܝܟ ܣܲܡܡܵܢܹ̈ܐ ܠܫܘܼܚ̈ܢܹܐ ܕܥܵܘ̣ܠܵܐ . 347 : ܡܘܼܫܹܐ ܐܲܫܠܸܡ ܐܘܼܡܵܢܘܼܬܹܗ ܠܝܼܫܘܿܥ ܒܲܪܢܘܿܢ 348 ܕܢܲܐܣܸܐ ܟܸܐܒܸ̈ܐ ܕܝܣܲܪ̈ܠܵܝܹܐ ܒܣܲܡܵܐ ܕܡܸܠܘ̈ܗܝ . 349 : ܦܲܪܙܠܵܐ ܕܪܘܼܚܵܐ ܠܒܼܵܟ ܬܲܠܡܝܼܕܵܐ ܕܪܒܵܐ ܡܗܝܼܕܵܐ 350 ܘܓܲܙܪܹܗ ܠܥܲܡܵܐ ܡ̣ܢ ܥܘܼܪܠܘܼܬܼܵܐ ܕܦܲܓܼܪܵܐ ܘܢܲܦܫܵܐ . 351 : ܛܢܵܢܵܐ ܩܲܫܝܵܐ ܠܒܸܫ ܚܲܡܝܼܡܵܐ ܠܘܼܩܒܼܵܠ ܥܵܘ̣ܠܵܐ 352 ܘܚܲܪܲܪ ܦܲܣܩܹܗ ܡ̣ܢ ܗܲܕܵܡܹ̈ܐ ܘܡ̣ܢ ܪܸܥܝܵܢ̇ܐ . 353 : ܗܵܐ ܣܘܼܥܪ̈ܵܢܹܐ ܕܐ̄ܢܫ̈ܐ ܟܸܐܢܸ̈ܐ ܕܲܗܘ̤ܵܘ ܒܓܸܢܣܲܢ 354 ܢܩܘܿܡ ܢܸܬܼܕܲܡܹܐ ܒܕܘܼܡܝܵܐ ܛܵܒܼܵܐ ܕܚܵܘܝܼܘ ܒܐܲܪܥܵܐ . 355 : ܒܪܲܗܛܐ ܛܵܒܼܵܐ ܕܕܘܼܒܵܪ̈ܲܝܗܘܿܢ ܢܚܘܿܪ ܬܲܩܢܵܐܝܼܬ 356 ܘܐܲܝܟ ܗܲܠܟܼܵܬܼܗܘܿܢ ܢܗܲܠܸܟ ܒܲܐܪܥܵܐ ܕܬܵܘܬܵܒܼܘܿܬܲܢ . 357 : ܥܘܼܡܪܵܐ ܕܙܲܒܼܢܵܐ ܚܲܫܒܼܘܗܝ ܠܥܘܼܡܪܵܐ ܐܲܪܥܵܢܵܝܵܐ 358 ܒܲܕܡܘܼܬ ܐܲܪ̈ܚܹܐ ܒܬܼܵܘ ܒܲܒܼܪܝܼܬܼܵܐ ܘܩܕܡܘ ܫܲܢܝܼܘ . 359 : ܐܝܼܘܿܒܼ ܩܵܥܹ̇ܐ ܕܠܵܐ ܫܲܪܝܼܪܝܼܢ ܛܘܼܒܹ̈ܐ ܕܙܲܒܼܢܵܐ 360 ܘܚܲܬܸܡ ܘܐܸܡܲܪ ܕܥܲܪܛܸܠ ܐܸܬܹܝܬܼ ܘܥܲܪܛܸܠ ܐܹܙܲܠ . 361 : ܥܲܪܛܸܠܵܐܝܼܬܼ ܩܵܡܘ ܙܲܕܝܼ̈ܩܹܐ ܕܠܵܐ ܬܲܟܼܣܝܼܬܼܵܐ 362 ܘܚܵܘܝܼܘ ܠܟܼܠ ܐ̄ܢܵܫ ܕܠܲܝܬ ܗܸܢܝܵܢܐ ܒܲܕܡܸܬܚܲܙ̈ܝܢ . 363 : ܫܸܡ ܒܵܪܘܿܝܵܐ ܐܲܚܸܒܘ ܘܲܪܚܸܡܘ ܡ̣ܢ ܟܠ ܡܸܕܸܡ 364 ܘܠܵܐ ܣܲܡ̣ܵܘ ܡܸܕܸܡ ܡܸܬܚܲܙܝܵܢܵܐ ܥܲܡ ܟܲܣܝܘܼܬܹܗ . 365 : ܐܲܝܟ ܕܲܒܓܸܠܝܵܐ ܡܸܬܼܒܲܩܹܐ ܗ̄ܘ̣ܵܐ ܒܲܕܠܵܐ ܓܲܠܝܵܢ 366 ܘܲܒܓܠܝܵܬܼܵܐ ܐܲܝܟ ܠܵܐ ܓܲܠܝ̈ܢ ܡܸܬܼܚܲܫܲܝ ܗ̄ܘ̣ܵܐ . 367 : ܐܵܘ ܐܲܪܥܵܢܵܐ ܕܲܫܒܲܩ ܐܲܪܥܵܐ ܟܲܕ ܐܲܪܥܵܢܵܐ ܗ̄ܘ̣ 368 ܘܪܓܼ ܠܲܫܡܲܝܵܐ ܟܲܕ ܠܵܐ ܚܙܹܐ ܠܹܗ ܥܘܼܡܪܵܐ ܕܲܠܥܸܠ . 369 : ܐܘ ܠܒܲܪ ܐ̄ܢܵܫܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹ̈ܐ 370 ܕܥܒܼܕ ܓܘܼܫܡܹܗ ܐܲܝܟ ܐܵܕܵܡܘܿܣ ܩܕܼܵܡ ܢܸܣܝܘܿܢܹ̈ܐ . 371 : ܒܲܪ ܐ̄ܢܵܫܵܐ ܗ̄ܘ̣ܵܐ ܐܝܼܘܿܒܼ ܐ̄ܢܵܫܵܐ ܐܘ ܐ̄ܢܵܫܝܼ̈ܐ 372 ܘܟܲܕ ܐ̄ܢܵܫܵܝܵܐ ܗ̄ܘ̣ ܙܟܼܵܐ ܬܲܟܼܬܘܼ̈ܫܹܐ ܕܚܲܫܹ̈ܐ ܫܓܼܝܼ̈ܫܹܐ . 373 : ܒܕܲܡܘܼܬ ܓܲܠܠܹ̈ܐ ܫܓܲܫܘ ܢܸܣܝܘܿܢܹ̈ܐ ܠܦܲܓܼܪܹܗ ܘܢܲܦܫܹܗ 374 ܘܠܵܐ ܐܸܬܛܲܒܲܥ ܒܒܹܝܬܼ ܡܲܚܫܘ̈ܠܹܐ ܕܲܦܣܵܩ ܣܲܒܼܪܵܐ . 375 : ܣܲܒܼܪܵܐ ܛܵܒܼܵܐ ܠܒܲܟ ܠܲܝܟ ܠܹܐܩܵܐ ܒܐܝܼܕܼܵܐ ܕܙܵܘܥܘ̈ܗܝ 376 ܘܲܕܩܲܪ ܢܲܦܫܹܗ ܠܲܠܡܹܐܝܢ ܫܲܝܢܵܐ ܕܡܸܠܲܬܼ ܡܵܪܹܗ . 377 : ܐܲܝܟ ܕܲܒܼܝܲܡܵܐ ܕܪܵܘ ܢܲܨܝܼܚܹ̈ܐ ܒܡܸܨܥܲܬ̤ ܚܲܫܹ̈ܐ 378 ܘܲܕܠܵܐ ܩܸܢܛܵܐ ܕܲܒܲܪܘ ܐܸܠܦܹ̈ܐ ܕܪܸ̈ܥܝܵܢܲܝܗܘܿܢ . 379 : ܠܘܲܥܕܵܐ ܕܫܲܝܢܵܐ ܚܵܪܵܘ ܡܲܠܵܚܹ̈ܐ ܕܗܲܝܡܵܢܘܼܬܼܵܐ 380 ܘܗܲܝܼܡܸܢܘ ܘܐܲܫܲܪܘ ܕܠܵܐ ܡܸܬܛܲܠܡܝܼܢ ܦܘܼܪ̈ܥܵܢܲܝܗܘܿܢ . 381 : ܒܗܲܝܡܵܢܘܼܬܵܐ ܣܒܲܠܘ ܟܠ ܚܲܫܲܝܼܢ ܕܲܟܼܣܹܝܢ ܘܲܓܼܠܹܝܢ 382 ܘܐܲܪܦܝܼܘ ܛܘܼܦܣܵܐ ܕܕܘܼܒܵܪ̈ܝܗܘܿܢ ܠܲܕܒܵܬܲܪܗܘܿܢ . 383 : ܚܲܕ ܒܵܬܲܪ ܚܲܕ ܚܙܲܩܘ ܒܲܫܒܝܼ̈ܠܹܐ ܕܥܲܡܹ̈ܐ ܥܡܝܼ̈ܠܹܐ 384 ܘܡܲܢܲܥܘ ܘܲܡܛܵܘ ܠܘܵܬܼ ܐܵܘܵܢܵܐ ܕܲܡܠܹܐ ܛܘܼܒܹ̈ܐ . 385 ܒܡܘܼܫܸܐ ܘܝܼܫܘܿܥ ܕܲܡܝܼ ܒܵܪܲܡ ܘܡܲܪܝܼ ܓܸܕܥܘܿܢ : pb. f.319v 386 ܘܲܒܼܦܲܠܚܘܼܬܼܗܘܿܢ ܐܲܦܠܲܚ ܢܲܦܬܲܚ ܘܫܸܡܫܘܿܢ ܪܲܒܵܐ . 387 : ܫܡܘܼܐܹܝܠ ܐܲܪܝܼܡ ܓܸܦܵܐ ܕܪܲܗܛܹܗ ܘܲܥܒܲܪ ܐܸܢܘܿܢ 388 ܘܲܢܣܲܒܼ ܕܪܓܼܵܐ ܕܲܢܒܼܝܘܼܬܵܐ ܘܲܕܟܼܵܗܢܘܼܬܼܵܐ . 389 : ܡ̣ܢ ܛܲܠܝܘܼܬܹܗ ܫܲܪܝܼ ܒܪܲܗܛܵܐ ܕܙܲܕܝܼܩܘܼܬܵܐ 390 ܘܥܲܡ ܡܸܢܝܵܢܵܐ ܕܲܫܢܲܝ̈ ܚܲܝܵܘ̈ܗܝ ܡܬܲܚ ܚܘܼܡܵܣܵܢܹܗ . 391 : ܣܵܗܕܘܼܬ ܩܘܼܫܬܵܐ ܣܗܸܕ ܥܲܠ ܢܲܦܫܹܗ ܩܕܼܵܡ ܐܲܠܵܗܵܐ 392 ܕܠܵܐ ܐܸܬܼܟܲܬܡܲܬ̤ ܦܵܪܘܿܫܘܼܬܹܗ ܒܡܣܒܼ ܒܲܐܦܹ̈ܐ . 393 : ܫܒܼܝܠ ܦܘܼܠܚܵܢܹܗ ܚܙܵܐ ܐܵܦ ܕܵܘܝܼܕ ܕܟܹܐ ܪܸܥܝܵܢܵܐ 394 ܘܥܲܬܸܕ ܢܲܦܫܹܗ ܠܡܸܪܕܵܐ ܒܥܲܡܹ̈ܠܹܐ ܪ̈ܘܼܚܵܢܵܝܹܐ . 395 : ܪܘܼܚܵܢܐܼܬܼ ܓܒܼܵܐ ܠܹܗ ܕܢܸܦܐܘܿܝܝ ܦܵܠܚܵܐ ܕܪܘܼܚܵܐ 396 ܘܥܲܡ ܪ̈ܘܼܚܵܢܹܐ ܪܓܼܝܼܓܼ ܗ̄ܘ̣ܵܐ ܠܡܸܦܪܲܝܝ ܠܐܲܦܝ̈ ܪܵܘܡܵܐ . 397 : ܐܲܝܟ ܨܒܼܝܵܢܵܐ ܕܗ̇ܘ ܕܲܨܒܼܵܐ ܒܹܗ ܡܢܚ ܗ̄ܘ̣ܵܐ ܕܢܚܵܐ 398 ܘܐܸܠܘܼ ܩܲܠܝܼܠ ܠܵܐ ܢܡ ܘܲܕܡܸܟ ܓܡܝܼܪ ܗ̄ܘ̣ܵܐ ܒܚܘܼܒܹܗ . 399 : ܚܛܝܼܬܵܐ ܙܟܬܹܗ ܒܲܕܡܘܼܬ ܫܸܢܬܵܐ ܠܥܝܼܪ ܪܸܥܝܵܢܵܐ 400 ܘܟܲܕ ܛܵܒܼ ܐܲܣܟܸܠ ܦܢܵܐ ܘܐܸܬܥܪܡ ܕܠܵܐ ܬܘܼܒܼ ܢܲܣܟܸܠ . 401 : ܦܘܼܪ̈ܣܸܐ ܨܢܝܼ̈ܥܹܐ ܝܠܦ ܒܲܚܛܝܼܬܹܗ ܥܠܹܝܗ̇ ܕܲܚܛܝܼܬܵܐ 402 ܘܠܵܐ ܬܘܼܒܼ ܝܲܗ̣ܒ ܠܵܗ̇ ܐܲܬܼܪܵܐ ܕܬܸܥܘ̇ܠ ܨܝܕ ܚܘܼܫܵܒܼܵܘ̈ܗܝ . 403 : ܥܸܠܬܵܐ ܛܒܼܬܵܐ ܗܘ̤ܵܬ ܠܹܗ ܒܝܼܫܬܵܐ ܟܡܵܐ ܐܸܢ ܒܝܼܫܵܐ 404 ܘܐܲܥܝܼܪ ܢܲܦܫܹܗ ܕܠܵܐ ܬܘܼܒܼ ܢܸܕܡܲܟ ܘܬܒܙܲܚ ܒܹܗ . 405 : ܪܲܒܵܐ ܡܗܝܼܪܵܐ ܗܘ̤ܵܐ ܢܸܣܝܵܢܵܐ ܠܲܡܗܝܼܪ ܗܵܘܢܵܐ 406 ܘܢܛܲܪ ܓܲܙܹܗ ܕܠܵܐ ܢܸܬܼܚܲܝܠܲܟ ܡ̣ܢ ܢܸܟܼܝܵܢܹ̈ܐ . 407 : ܬܵܘ ܟܠ ܬܸܓܼܡܝܼ̈ܢ ܕܟܸܐܢܹ̈ܐ ܘܟܲܟܼ̈ܦܹܐ ܘܲܕܚܲܛܝܹ̈ܐ 408 ܘܚܘܼܪܘ ܒܲܬܼܪܝܼܨܵܐ ܟܡܵܐ ܐܸܬܓܲܢ̄ܒܹܿܪ ܥܲܠ ܣܘܼܪܚܵܢܹܗ . 409 : ܬܵܘ ܨܘܼܬܼܘ ܩܵܠܹܗ ܟܲܕ ܡܸܬܬܲܢܲܚ ܥܲܠ ܡܲܦܘܼܠܬܹܗ 410 ܘܡܒܟܐ ܠܹܗ ܠܥܵܘ̣ܠܹܗ ܒܩܵܠܵܐ ܪܵܥܘܡܵܐܝܼܬ . 411 : ܩܵܠܹܐ ܚܢܲܝ̈ܓܹܐ ܪܲܟܸܒ ܟܸܐܢܵܐ ܒܢܒܼܝܘܼܬܵܐ 412 ܘܲܚܢܝܼܵܓܼܐܝܼܬ ܐܲܝܠܸܠ ܘܲܒܟܼܵܐ ܥܲܠ ܣܘܼܪܚܵܢܹܗ . 413 : ܐܲܠܵܗܝ ܐܲܠܵܗܝ ܠܡܵܢܵܐ ܫܒܲܩܬܵܢܝ ܠܡܵܪܹܗ ܐܸܡܲܪ 414 ܘܐܲܪܚܸܩܬܝܗܝ ܡܸܢܝ ܠܦܘܼܪܩܵܢ ܚܲܝܹ̈ܐ ܡܛܠ ܣܲܟܼܠܘܼܬܝ . 415 : ܐܵܘ ܠܹܟܼܝ ܢܦܲܫܵܐ ܝܲܕܥܬ̤ ܦܘܼܪ̈ܣܹܐ ܕܲܬܼܘܵܬܼ ܢܲܦܫܵܐ 416 ܟܡܵܐ ܐܬܦܪܣܬܝ ܠܡܸܥܨܲܒܼ ܟܸܐܒܹ̈ܐ ܕܚܲܝܵܒܘܼܬܹܟܼܝ . 417 : ܐܘ ܠܵܟ ܓܲܒܼܪܵܐ ܓܲܢ̄ܒܵܪ ܚܲܝܠܐ ܕܚܵܒܼ ܒܚܛܝܼܬܵܐ 418 ܟܡܵܐ ܐܬܓܢ̄ܒܪܬ ܕܬܣܲܒܼ ܡܸܢܵܟ ܫܸܡ ܚܲܝܵܒܹ̈ܐ . 419 : ܐܘ ܠܵܟ ܕܵܘܝܼܕ ܪܚܸܡ ܕܝܼܢܵܐ ܕܙܲܕܝܼܩܘܼܬܵܐ 420 ܟܡܵܐ ܥܲܩܸܒܼܬܵܝܗܝ ܠܕܝܼܢܵܐ ܕܢܲܦܫܵܟ ܚܲܬܝܼܬܵܐܝܼܬ . 421 : ܠܵܐ ܐ̄ܢܵܫ ܝܵܕܼܥ ܕܲܢܕܘܢ ܗܵܟܼܵܢ ܥܲܠ ܣܘܼܪ̈ܚܵܢܵܘܗܝ 422 ܐܲܝܟ ܡܵܐ ܕܕܵܘܝܼܕ ܕܪܵܠ ܠܲܩܢܘܿܡܹܗ ܒܐܲܝܠܹܝܢ ܕܲܚܛܐ . 423 : ܚܛܵܐ ܘܐܬܟܬܡ ܢܲܚܬܐ ܕܢܲܦܫܹܗ ܒܲܕܡܵܐ ܛܠܝܼܡܵܐ 424 ܘܩܵܡ ܘܐܲܫܝܼܓܹܗ ܒܡ̈ܝܵܐ ܕܕܸܡ̈ܥܹܐ ܪ݁ܵܥܘܿܡܵܬܵܐ . 425 : ܚܕܵܐ ܙܒܲܢ ܐܲܣܟܸܿܠ ܟܲܕܼ ܠܵܐ ܪܥܹܐ ܗ̄ܘ̣ܵܐ ܕܢܸܣܟܲܠ ܡܸܡܬܘܿܡ 426 ܘܲܕܠܐ ܡܸܢܝܵܢ ܥܵܦ ܬܸܢܚ̈ܬܐ ܕܲܬܸܘܵܬ ܢܲܦܫܵܐ . 427 : ܬܵܒܼ ܘܐܸܬܼܟܲܫܲܦ ܘܲܒܼܥܵܐ ܘܐܲܦܝܼܣ ܥܲܠ ܣܘܼܪܚܵܢܹܗ 428 ܘܲܦܫܵܐ ܠܕܲܪܓܹܗ ܘܬܲܪܓܸܡ ܩܵܠܹܐ ܕܲܢܒܼܝܼܘܼܬܵܐ . 429 : ܒܦܘܼܡܹܗ ܐܲܟܼܪܸܙ ܪܘܼܚ ܓܸܠܝܢܵܐ ܥܲܠ ܪܘܼܡܪܵܡܹܗ 430 ܕܗܘ̤ ܠܹܗ ܐܲܫܡܲܥ ܥܲܠ ܡܘܼܠܟܵܢܵܐ ܕܲܠܘܵܬ ܙܲܪܥܹܗ 431 ܒܙܲܪܥܹܗ ܩܲܒܸܠ ܡܘܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ : pb. f.320r 432 ܘܗܲܝܡܸܢ ܘܐܲܫܲܪ ܕܗܘܝܵܐ ܘܗܘ̤ܬ ܐܲܝܟ ܕܐܸܬܢܲܒܝܼ . 433 : ܗܘ̤ܵܬ ܒܲܥܒܵܕܵܐ ܡܸܠܬܐ ܕܠܸܥܙܲܬ̤ ܒܙܵܘܥܲܝ̈ ܢܦܲܫܹܗ 434 ܘܩܵܡ ܡ̣ܢ ܙܪܲܥܹܗ ܓܲܒܼܪܵܐ ܕܝܵܗܸܒ̣ ܚܲܝܹ̈ܐ ܠܐ̄ܢܵܫܵܐ . 435 : ܙܪܲܥܹܗ ܐܝܼܬܼܵܘܗܝ ܗܘ̇ ܕܲܗܘ̤ܵܐ ܠܲܢ ܥܠܲܬܼ ܚܲܝܹ̈ܐ 436 ܘܣܵܗܸܕ ܙܪܲܥܹܗ ܕܚܲܝ̣ܵܐ ܘܐܲܚܝܼ ܠܲܕܗܲܝܡܢ ܒܹܗ . 437 : ܐܝܼܬܼ ܟܲܝ ܕܲܪܓܝܼܫ ܒܗܵܢ ܦܘܪܩܵܢܵܐ ܕܡ̣ܢ ܒܹܝܬܼ ܕܵܘܝܼܕ 438 ܘܝܵܕܲܥ ܕܲܢܚܘܿܪ ܒܕܘܼܒܵܪ ܟܸܐܢܹ̈ܐ ܕܨܵܪܘ ܕܸܡܘܵܬܹ̈ܗ . 439 : ܐܝܼܬܼ ܟܲܝ ܕܡܦܣ ܒܪܘܼܚ ܓܸܠܝܵܢܵܐ ܕܲܢܒܼܝܼܘܬܵܐ 440 ܘܥܝܼܪ ܪܸܥܝܵܢܹܗ ܠܡܸܣܬܲܟܵܠܘܼ ܒܦܘܼܫܵܩ ܐ̄ܪܵܙܹܗ . 441 : ܐܝܼܬ ܟܲܝ ܕܲܚܠܝܼܡ ܡ̣ܢ ܟܘܼܪܗܵܢܵܐ ܕܠܵܐ ܝܼܕܲܥܬܵܐ 442 ܘܫܲܪܝܼܪ ܠܸܒܹܗ ܠܡܸܣܲܒ ܐܘܼܟܼܠܵܐ ܕܗܲܝܡܵܢܘܼܬܵܐ . 443 : ܒܗܲܝܡܵܢܘܼܬܵܐ ܚܵܪܘ ܩܲܕܡܵܝܹ̈ܐ ܒܕܲܩܕܵܡܲܝ̈ܗܘܿܢ 444 ܘܛܢܘ ܘܐܸܬܕܲܡܝܼܘ ܒܕܘܼܡܝܵܐ ܕܩܲܒܸܠܘ ܚܲܕ ܡ̣ܢ ܚܲܒܼܪܹܗ . 445 : ܕܘܼܡܝܵܐ ܕܕܵܘܝܼܕ ܚܙ̣ܵܐ ܚܙܩܝܵܐ ܒܲܟܼܬܝܼܒܼܵܬܹܗ 446 ܘܲܫܩܲܠ ܨܵܪܹܗ ܥܲܠ ܗܲܕܵܡܵܘ̈ܗܝ ܘܥܲܠ ܪܸܥܝܵܢܹܗ . 447 : ܚܲܬܝܼܬܵܐܝܼܬ ܨܵܪ ܕܸܡ̈ܘܬܵܐ ܕܲܨܠܸܡ ܥܲܡܠܘ̈ܗܝ 448 ܘܛܵܟ ܥܒܼܪܸܗ ܗ̄ܘ̣ܵܐ ܕܲܓܼܡܝܼ̇ܪܘܼܬܵܐ ܒܐܘܼܡܵܢܘܬܵܐ . 449 : ܐܵܦ ܝܘܿܫܝܼܵܐ ܛܵܒܼ ܐܸܬܓܢ̄ܒܼܪ ܥܲܠ ܕܲܟܸܬܝܼ̈ܒܵܢ 450 ܘܡ̣ܢ ܨܒܼܝܵܢܹܗ ܪܓܼܝܼܓܼ ܗ̄ܘ̣ܵܐ ܕܟܼܠܢܵܫ ܠܹܗ ܢܸܬܕܲܡܹܐ . 451 : ܕܲܓܬܵܐ ܛܵܒܼܬܵܐ ܕܪܸܚܡܲܬܼ ܩܘܼܫܬܵܐ ܡܠܹܝܢ ܗ̄ܘ̣ܵܘ ܟܸܐܢܸ̈ܐ 452 ܘܡܸܬܼܬܼܝܲܐܒܝܼܢ ܗ̄ܘ̣ܵܘ ܕܲܢܲܨܘܼܪܘܼܢܵܗ̇ ܒܪܸܥܝܵܢ ܐ̄ܢܵܫܵܐ . 453 : ܡܠܘܿܐ̇ܐ ܛܵܒܼܵܐ ܕܕܘܼܒܵܪ̈ܝܗܘܿܢ ܫܒܲܩܘ ܒܲܒܼܪܝܼܬܵܐ 454 ܕܢܸܬܬܲܓܪܘܢ ܒܹܗ ܨܪ̈ܝܼܟܲܝ ܥܘܼܡܪܵܐ ܘܢܸܩܢܘܿܢ ܚܲܝܹ̈ܐ . 455 : ܗܸܢܘܿܢ ܚܵܘܝܼܘ ܙܢܲܝ̈ ܬܹܐܓܼܘܿܪܬܵܐ ܪܘܼܚܵܢܝܵܬܵܐ 456 ܘܝܼܠܸܦ ܐ̄ܢܵܫ̈ܐ ܠܡܸܬܬܲܓܵܪܘܼ ܪܘܼܚܵܢܵܐܝܼܬ . 457 : ܐܸܠܦܸ̈ܐ ܕܚܘܼܒܵܐ ܪܼ̈ܟܸܒܼܘ ܘܲܩܛܲܪܘ ܒܪܸ̈ܥܝܵܢܲܝܗܘܿܢ 458 ܘܫܲܡܲܪܘ ܐܸܢܹܝܢ ܒܝܲܡܵܐ ܫܓܼܝܼܫܵܐ ܕܚܲܫܲܝ̈ ܦܲܓܼܪܵܐ . 459 : ܐܘܼܡܵܢܘܼܬܵܐ ܚܲܕܬܵܐ ܐܲܦܸܩܘ ܒܒܹܝܬܼ ܐܲܪ̈ܥܵܢܹܐ 460 ܕܢܸܗܘܘܿܢ ܐ̄ܢܵܫ̈ܐ ܦܠܚ̈ܝ ܒܲܐܪܥܵܐ ܫܡܲܝܵܢܵܝ̈ܬܐ . 461 : ܐܸܠܦܪܘܼܬܵܐ ܕܝܲܡܵܐ ܕܗܵܘܢܵܐ ܥܒܲܕܘ ܟܲܫܝܼܪܹ݁ܐ 462 ܕܠܵܐ ܩܲܝ̈ܣܹܐ ܐܲܪܡܝܼܘ ܠܸܩܹ̈ܐ ܡܨܥܲܬ̤ ܚܲܫܹ̈ܐ . 463 : ܐܲܝܟ ܐܪܡܢܘܿܢ ܩܛܲܪܘ ܙܵܘܥܲܝܗܘܿܢ ܥܲܡ ܪܸ̈ܫܲܝܼܗܘܿܢ 464 ܕܢܸܗܘܘܿܢ ܩܒܝܐ ܕܚܲܝܠܵܐ ܠܪܲܗܛܵܐ ܕܪܘܼܚܵܐ . 465 : ܠܘܲܥܕܵܐ ܕܠܗܠ ܬܪܲܨܘ ܡܲܪܕܝܼܬܵܐ ܕܣܘܼܥܵܪ݁ܢܲܝܼܗܘܿܢ 466 ܘܐܲܝܟ ܕܲܒܼܟܼܵܘܟܒܼܵܐ ܚܵܪܘ ܘܐܸܬܼܒܲܩܝܼܘ ܒܲܥܬܝܼ̈ܕܵܬܵܐ . 467 : ܒܪܵܘܡܵܐ ܐܲܣܪܘܼܗ̇ ܠܗܲܝܡܵܢܘܼܗܘܿܢ ܐܲܝܟ ܐܘܩܝܢܵܐ 468 ܕܠܵܐ ܬܸܙܕܲܥܙܲܥ ܡ̣ܢ ܢܸܟܼܝܵܢܹ̈ܐ ܕܪ̈ܘܼܚܲܝ ܚܲܫܹ̈ܐ . 469 : ܥܲܣܩܘܼܬ ܚܲܫܹ̈ܐ ܚܙܵܘ ܚܵܫܘܿܫܹ̈ܐ ܕܲܟܼܡܵܐ ܥܲܣܩܵܐ 470 : ܘܐܲܣܓܝܼܘ ܪܲܟܒܘ ܦܘܼܪ̈ܣܹܐ ܕܥܵܗܢܝܼܢ ܠܡܸܙܟܵܐ ܠܚܲܫܹ̈ܐ 471 : ܐܘܼܡܵܢܵܐܝܼܬ ܥܲܠܘ ܠܲܩܪܵܒܼܵܐ ܥܲܡ ܚܲܫܲܝ̈ܗܘܿܢ 472 ܘܲܒܼܢܝܼܚܘܼܬܼܵܐ ܡܲܟܸܟܼܘ ܪܵܘܡܵܐ ܕܚܘܼܬܚܵܬܲܝ̈ܗܘܿܢ . 473 : ܐܲܝܟ ܐܲܬܼܠܹܝܛ̈ܐ ܣܠܸܩܘ ܡ̣ܢ ܥܵܠܡܵܐ ܡܠܹܐ ܬܲܟܼܬܼܘܼ̈ܫܹܐ 474 ܘܢܵܚܘ ܒܲܠܡܹܐܢܵܐ ܕܣܲܒܼܪܵܐ ܛܵܒܼܵܐ ܕܡܘܼܠܟܵܢܲܝ̈ܗܘܿܢ . 475 : ܒܣܲܒܼܪܵܐ ܣܲܝܟܘܼܗܝ ܠܪܲܗܛܵܐ ܠܲܐܝܵܐ ܕܐܵܓܼܘܿܢܲܝ̈ܗܘܿܢ 476 ܐܵܦ ܗܘ̤ ܣܲܒܼܪܵܐ ܫܲܪܲܪ ܐܸܢܘܿܢ ܣܲܒܼܪܵܐ ܕܲܥܠܵܘܗܝ . 477 : ܒܐܝܼܕܵܘ̈ܗܝ ܐܲܓܼܥܸܠܘ ܓܘܼܥܵܠܢܲܝ̈ܗܘܿܢ ܐܲܝܟ ܫܲܪܝܼܪܹ̈ܐ 478 ܕܢܲܛܲܪ ܐܸܢܘܿܢ ܠܝܘܿܡ ܦܘܼܪܥܵܢܵܐ ܕܲܒܼܫܘܼܠܵܡܵܐ . 479 : ܬܵܘ ܟܹܝܬܼ ܐ̄ܢܵܫ̈ܐ ܒܲܓܼܥܸܠ ܚܲܝܲܝ̈ܢ ܠܣܲܒܼܪܵܐ ܛܵܒܼܵܐ 480 ܕܠܵܐ ܢܸܬܚܲܠܨܘܢ ܡ̣ܢ ܓܲܢܒܹ̈ܐ ܐ̄ܢܵܫ̈ܐ ܨܢܝܼ̈ܥܹܐ . pb. f.320v 481 : ܒܐܲܬܼܪܵܐ ܕܲܠܥܸܠ ܢܣܝܼܡ ܣܝܼ̈ܡܵܬܵܐ ܕܦܘܼܠܚܵܢ ܢܲܦܫܲܢ 482 ܐܲܝܟܵܐ ܕܠܵܐ ܐܝܼܬܼ ܚܵܫܘܿܫܘܼܬܵܐ ܣܵܣܵܐ ܕܬܸܪܹܝܢ . 483 : ܒܲܕܡܘܼܬ ܣܵܣܵܐ ܡܚܲܒܠܝܼܢ ܚܲܫܹ̈ܐ ܠܢܚ̈ܬܝ ܢܲܦܫܲܢ 484 ܢܢܲܦܸܨ ܐܸܢܘܿܢ ܒܫܸܡܥܵܐ ܕܚܲܝܹ̈ܐ ܠܵܐ ܚܵܫܘܵܫܹ̈ܐ . 485 : ܥܘܼܡܪܵܐ ܗ̄ܝ̣ ܨܵܐܬܼܵܐ ܦܲܓܼܪܵܢܘܼܬܵܐ ܘܚܲܝܝܢ ܪܚܝܗ̇ 486 : ܢܸܫܝܼܓܼܝܼܗ̇ ܒܡܲܝ̈ܐ ܕܡܸܠܲܬܼ ܩܘܼܫܬܵܐ ܢܸܒܼܥܵܐ ܚܲܠܝܵܐ 487 : ܚܨܦܵܐ ܗ̄ܘ̣ ܦܲܓܼܪܲܢ ܘܲܙܓܘܿܓܼܝܼܬܵܐ ܡܲܠܝܲܬ̤ ܥܸܠܠܹ̈ܐ 488 ܠܵܐ ܢܩܪܸܒܼ ܠܵܗ̇ ܥܝܵܕܹ̈ܐ ܒܝܼܫܹ̈ܐ ܕܠܵܐ ܬܬܒܲܪ . 489 : ܥܸܠܬܐ ܗ̄ܘ̣ ܒܵܥܹܝܢ ܡܵܐܢܲܝ̈ ܪܸ̈ܓܼܫܲܝܢ ܩܪ̈ܘܣܬܢܹܐ 490 : ܘܐܲܝܟ ܕܲܠܚܸܨܦܵܐ ܡܥܕܝܢ ܚܲܫ̈ܐ ܕܢܲܟܘܢ ܐܸܢܘܿܢ 491 : ܟܹܐܦܲܝ̈ ܚܲܫܹ̈ܐ ܢܵܩܫܝܼܢ ܟܠܫܵܥ ܥܲܠ ܗܲܕܸܡܲܝ̈ܢ 492 ܘܐܸܠܘܼ ܒܪܘܼܚܵܐ ܠܵܐ ܫܓܼܝܪܝܼܢ ܗ̄ܘ̣ܵܘ ܐܲܒܕܝܼܢܝܼܢ ܗ̄ܘ̣ܵܘ . 493 : ܒܚܲܝܠܵܐ ܕܪܘܼܚܵܐ ܢܛܝܼܪ ܫܪܟܵܢܵܐ ܕܫܝܼܛܘܼܬܼ ܡܸܕܪܲܢ 494 ܘܲܒܼܥܘܼܕܪ̈ܵܢܵܘܗܝ ܒܥܸܢܵܐ ܚܲܝܹ̈ܐ ܠܓܼܘ ܡ̣ܢ ܚܸܨܦܵܘ̈ܗܝ . 495 : ܠܲܝܬܵܘܗܝ ܡܸܕܸܡ ܒܸܠܥܵܕ ܚܲܝܠܵܐ ܕܲܡܚܲܝܠܵܢܹܗ 496 ܘܐܸܢ ܫܵܒܸܩ ܠܹܗ ܐܵܘܦܝܼ ܘܛܵܠܸܩ ܡ̣ܢ ܚܲܝܘܼܬܵܐ . 497 : ܒܚܲܝܘܼܬܼ ܚܲܝܹ̈ܐ ܠܵܐ ܡܵܝܘ̈ܬܹܐ ܚܲܝ ܘܲܡܗܲܠܸܟ 498 ܘܐܸܢ ܡܲܪܦܝܼܢ ܠܹܗ ܗܵܦܸܟ ܠܐܲܪܥܹܗ ܘܗܵܘܹܐ ܡܸܕܪܵܐ . 499 : ܡܸܕܪܵܐ ܗ̄ܘ̣ ܡܸܕܿܪܢ ܘܲܒܼܡܲܝ̈ ܚܲܫܹ̈ܐ ܓܒܝܼܠ ܬܘܼܩܵܢܲܢ 500 ܠܵܐ ܢܲܣܓܹܐ ܒܹܗ ܡܲܝܵ̈ܐ ܕܚܲܫܹ̈ܐ ܕܠܵܐ ܢܲܬܼܪܘܼܢܵܝܗܝ . 501 : ܚܹܝܠ ܕܘܼܒܵܪܵܐ ܢܸܗܘܸܐ ܥܵܠܸܒܼ ܠܡܵܝܘܿܬܘܼܬܵܐ 502 ܕܠܵܐ ܬܹܐܒܲܕ ܠܵܗ̇ ܡ̣ܢ ܪܲܦܝܘܼܬܵܐ ܕܡܵܝܘܿܬܘܼܬܵܗ̇ . 503 : ܒܗܲܝܡܵܢܘܼܬܼܵܐ ܢܚܘܿܨ ܪܲܦܝܼܘܬܹܗ ܕܛܝܼܢܲܢ ܪ̈ܲܦܝܵܐ 504 ܘܠܵܐ ܢܬܪܦܹܐ ܘܢܸܗܘܸܐ ܡܲܝܵ̈ܐ ܡܸܬܼܐܫܕܵܢܹ̈ܐ . 505 : ܒܚܘܼܒܵܐ ܢܟܲܦܲܪ ܕܘܥܬܵܐ ܣܢܝܼܬܵܐ ܕܚܵܫܘܿܫܘܼܬܲܢ 506 ܕܠܵܐ ܢܥܬܩ ܒܲܢ ܪܹܚܵܐ ܕܥܵܘ̣ܠܵܐ ܡܣܢܐ ܕܦܲܐ̄ܝܵܢ . 507 : ܒܣܲܒܼܪܵܐ ܢܚܙܹܩ ܒܸܢܝܵܢ ܢܲܦܫܲܢ ܐܲܝܟ ܕܒܥܪ̈ܩܹܐ 508 ܕܠܵܐ ܢܟܼܘܼܢܵܝܗܝ ܡܲܫܒܹ̈ܐ ܕܚܲܫܹ̈ܐ ܒܲܥܪܝܼܵܪ̈ܝܹܐ . 509 : ܫܪܵܪܵܐ ܢܸܒܼܢܸܐ ܥܲܠ ܫܲܬܸܐܣܬܵܐ ܕܣܵܡܘ ܩܲܕܡܵܝܹ̈ܐ 510 ܘܐܲܝܟ ܥܲܡܠܲܝ̈ܗܘܿܢ ܢܛܟܸܣ ܪܲܗܛܵܐ ܕܡܸܠܲܬܼ ܦܘܼܡܲܢ . 511 : ܒܗܘܿܢ ܢܸܬܼܕܲܡܹܐ ܒܦܘܼܠܚܵܢ ܚܲܝܹ̈ܐ ܪ̈ܘܼܚܵܢܝܼܐ 512 ܘܨܠܡ ܨܲܠܡܵܐ ܕܕܘܼܒܵܪ݁ܲܝܗܘܿܢ ܢܨܘܪ ܒܲܩܢܘܿܡܲܢ . ܥܲܠ ܓܡܝܼܪܘܼܬ ܕܘܼܒܵܪܹ̈ܐ ܥܲܠ ܓܡܝܼܪܘܼܬ ܕܘܼܒܵܪܹ̈ܐ