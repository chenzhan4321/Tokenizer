ܥܲܠ ܗܵܘ̇ ܒܪܵܐ ܕܦܲܪܲܚ̣ ܢܸܟ̣ܣܵܘ̈ܗܝ ܕܝܼܠܹ ܕܩܲܕܝܼܫܵܐ ܡܵܪܝ ܝܲܥܩܘܿܒ̣ ܡܐܡܪܐ . ܢܒ . ܕܥܲܠ ܗܵܘ̇ ܒܪܵܐ ܕܦܲܪܲܚ̣ ܢܸܟ̣ܣܵܘ̈ܗܝ . ܕܝܼܠܹ ܕܩܲܕܝܼܫܵܐ ܡܵܪܝ ܝܲܥܩܘܿܒ̣ ܡܐܡܪܐ . ܢܒ . ܕܥܲܠ ܗܵܘ̇ ܒܪܵܐ ܕܦܲܪܲܚ̣ ܢܸܟ̣ܣܵܘ̈ܗܝ . ܡܸܠܬܼܵܟ̣ ܡܵܪܲܢ ܢܘܼܗܪܵܐ ܗ̄ܝܼ ܟ̱ܠܵܗ̇ ܠܲܕܼܪܵܚܹܡ ܠܵܗ̇ 1 : ܡܸܢܵܗ̇ ܐܸܢܗܲܪ ܠܲܡܡܲܠܵܠܘܼ ܒܥܵܠܡܵܐ ܫܲܪܒܵܟ̣ ܀ ܐܝܼܡܵܡܵܐ ܐܲܢ̄ܬ݁ ܪܲܒܵܐ ܡܵܪܲܢ ܠܲܕܼܪܵܕܹܐ ܒܵܟ̣ : pb. 268 ܒܢܘܼܗܪܵܟ̣ ܐܹܙܘܼܥ ܠܲܡܗܲܠܵܟ̣ܘܼ ܕܠܵܐ ܬܘܼܩ̈ܠܵܬܼܵܐ ܀ ܥܵܠܡܵܐ ܚܸܫܘܿܟ̣ ܘܐܲܢ̄ܬ݁ ܢܲܗܝܼܪ ܐܲܢ̄ܬ݁ ܒܲܪ ܐܲܠܵܗܵܐ : ܒܢܘܼܗܪܵܟ̣ ܥܲܡܵܟ̣ ܒܵܟ̣ ܐܹܗܲܠܸܟ̣ ܨܹܝܕܼ ܝܵܠܘܼܕܵܟ̣ ܀ ܐܘܼܪܚܹܗ ܕܥܵܠܡܵܐ ܟܠ ܬܘܼܩ̈ܠܵܬܼܵܐ ܘܦܲܚܹ̈ܐ ܡܲܠܝܵܐ : ܗ݀ܘܝܼ ܠܝܼ ܡܵܪܲܢ ܐܘܼܪܚܵܐ ܕܫܲܦܝܵܐ ܘܐܹܗܲܠܸܟ̣ ܒܵܟ̣ ܀ ܠܘܝܼܬܼܵܟ̣ ܘܼܗܪܵܐ ܗ̄ܝܼ ܘܐܲܢ̄ܬ݁ ܗ̄ܘ̣ ܫܸܡܫܵܐ ܕܙܲܕܝܼܩܘܼܬܼܵܐ : ܥܲܡܵܟ̣ ܐܸܪܕܹܐ ( ܒܐܲܬܼܪܵܐ ܕܲܫܦܸܐ ܡ̣ܢ 2 : ܬܘܼܩ̈ܠܵܬܼܵܐ ܀ ܦܲܚ̈ܬܹܐ ܘܦܲܚܹ̈ܐ ܘܡܲܫܪ̈ܘܿܥܝܵܬܼܵܐ ܡܲܠܝܵܐ ܬܹܒܹܝܠ : ܘܡܲܢ ܕܐܲܚܝܼܕܼ 3 : ܒܵܟ̣ ܪܵܡ ܗ̄ܘ̣ ܘܥܸܠܵܝ ܡ̣ܢ ܡܲܦܘܼܠܬܵܐ ܀ ܫܲܝܢܵܐ ܘܢܘܼܗܪܵܐ ܘܐܘܼܪܚܵܐ ܫܦܝܼܬܼܵܐ ܐܲܢ̄ܬ݁ ܗ̄ܘ̣ ܡܵܪܲܢ : ܗܲܒ̣ ܠܝܼ ܐܝܼܕܼܵܟ̣ ܐܲܪܕܸܐ ܒܫܲܝܢܵܟ̣ ܘܐܸܚܙܸܐ ܫܘܼܦܪ̈ܲܝܟ ܀ ܗܵܐ ܒܸܪ̈ܝܵܬܼܵܐ ܡܙܝܼ̈ܥܵܢ ܫܘܼܒ̣ܚܵܟ̣ ܒܐܸܣܟܹܡܲܝ̈ܗܹܝܢ : ܦܬܲܚ ܐܵܦ ܠܝܼ ܦܘܼܡܝ ܠܲܡܫܲܒܵܚܘܼ ܠܓܲܢ̄ܒܵܪܘܼܬܼܵܟ̣ ܀ ܗܵܐ ܐܝܼܡܵܡܹ̈ܐ ܘܠܲܝ̈ܠܵܘܵܬܼܵܐ ܒܲܬܼܚܘܼܡܲܝ̈݁ܗܘܿܢ : ܦܵܬܼܚ̇ܝܼܢ ܘܐܵܚ̇ܕܝܼܢ ܢܲܦܩܘܼܢ ܫܲܪܒܵܟ̣ ܠܐܲܪܥܵܐ ܟ̱ܠܹܗ̇ ܀ ܪ̈ܲܡܫܹܐ ܘܨܲܦܪܹ̈ܐ ܥܲܠ ܡܲܛܪ̈ܵܬܼܗܘܿܢ ܒܥܸܕܵܢܲܝ̈ܗܘܿܢ : ܥܲܠ ܬܸܫܒ݁ܘܿܚܬܵܟ̣ ܡܥܝܼܪܝܼܢ ܠܐ̄ܢܵܫܵܐ ܦܵܪܘܿܫܵܐܝܼܬܼ ܀ ܩܲܝ̈ܛܹܐ ܘܣܲܬܼܘܹ̈ܐ ܒܫܘܼܚܠܵܦܲܝ̈ܗܘܿܢ ܘܲܒ̣ܪ̈ܲܛܲܝ̈ܗܘܿܢ : ܡܲܠܦܝܼܢ ܠܐܲܪܥܵܐ ܕܐܲܢ̄ܬ݁ ܗ̄ܘ̣ ܡܫܲܚܠܸܦ ܥܸܕܵܢܲܝ̈ܗܘܿܢ ܀ ܩܘܼܪܫܵܐ ܘܚܘܼܡܵܐ ܕܐܵܙ̇ܠ̄ܝܼܢ ܘܐܵܬܹ̇ܝܢ ܥܲܠ ܕܘܼܒܵܪܹ̈ܐ : pb. 269 ܥܠܲܝܟ ܡܸܫܬܲܥܹܝܢ ܕܲܟ̣ܡܵܐ ܡܗܝܼܪ ܐܲܢ̄ܬ݁ ܒܲܥܒ̣ܝܼ̈ܕܼܵܬܼܵܟ̣ ܀ ܫܵܥܲܝ̈ ܝܵܘܡܵܐ ܐܵܦ ܡܲܛܪ̈ܵܬܹܗ ܕܠܸܠܝܵܐ ܐܲܪܒܲܥ 4 : ܟܠܗܹܝܢ ܡܲܣ̈ܩܵܢ ܫܘܼ̈ܒ̣ܚܹܐ ܦܪ̈ܝܼܫܹܐ ܠܒ̣ܵܪܘܿܝܘܼܬܼܵܟ̣ ܀ ܝܲܡܵܐ ܒܐܸܠܦܵܘ̈ܗܝ ܘܲܒ̣ܟ̣ܝܼܡܘܿܢܵܘ̈ܗܝ ܘܲܒ̣ܡܲܫܘܼܠܵܘ̈ܗܝ : ܬܵܢܹ̇ܐ ܒܬܲܗܪܵܐ ܕܲܟ̣ܡܵܐ ܕܚܝܼܠܵܐ ܥܵܒ̣ܘܿܕܼܘܼܬܼܵܟ̣ ܀ ܓܲܠ̈ܠܹܐ ܫܓ̣ܝܼ̈ܫܹܐ ܘܥܲܡܗܘܿܢ ܪ̈ܘܼܚܹܐ ܥܲܙܝܼ̈ܙܵܬܼܵܐ : ܫܲܪܒܵܟ̣ ܙܵܡ̇ܪܝܼܢ ܕܲܟ̣ܡܵܐ ܬܗܝܼܪܵܐ 5 : ܓܲܢ̄ܒܵܪܘܼܬܼܵܟ̣ ܀ ܬܗܘܿܡܵܐ ܪܲܒܵܐ ܐܵܦ ܠܹܘܝܵܬܼܵܢ ܥܲܡ ܬܲܢܝܼ̈ܢܹܐ : ܒܥܘܼܡܩܵܐ ܕܝܲܡܡܹ̈ܐ ܥܠܲܝܟ ܗ̄ܘ̣ ܣܡܝܼܟ̣ܝܼܢ ܒܲܬܼܚܘܼܡܲܝ̈ܗܘܿܢ ܀ ܝܲܒ̣ܫܵܐ ܟ̱ܠܹܗ ܐܲܪܥܵܐ ܘܛܘܼܪܹ̈ܝܗ̇ ܥܲܡ ܪ̈ܵܡܵܬܼܵܗ̇ : ܠܵܟ̣ ܗ̄ܘ̣ ܡܫܲܒ݁ܫܵܐ ܕܲܛܥܝܼܢ ܐܲܢ̄ܬ݁ ܠܵܗ̇ ܕܠܵܐ ܬܸܦܸܠ ܠܵܗ̇ ܀ ܫܡܲܝ̈ܵܐ ܫܘܼܒ̣ܚܵܟ̣ ܗܵܐ ܡܸܫܬܲܥܹܝܢ ܒܲܟ̣ܝܵܢܲܝ̈ܗܘܿܢ 6 : ܘܲܥܒ̣ܵܕܼ ܐܝܼܕܼܵܝ̈ܟ ܡܚܵܘܸܐ ܪܩܝܼܥܵܐ ܟܡܵܐ ܓܲܢ̄ܒܵܪ ܐܲܢ̄ܬ݁ ܀ ܡܲܫܟ݁ܢܵܐ ܪܲܒܵܐ ܕܙܸܩܪܲܬ݀ ܦܸܫܛܲܬ݀ ܒܵܪܘܿܝܘܼܬܼܵܟ̣ : ܗܵܐ ܡܬܼܝܼܚ ܩܵܐܹ̇ܡ ܥܲܠ ܟܠ ܣܵܘ̈ܦܝܼܢ ܘܲܡܠܸܐ ܫܘܼܒ̣ܚܵܟ̣ ܀ ܫܸܡܫܵܐ ܘܣܲܗܪܵܐ ܘܙܲܠܝܼܩܲܝ̈ܗܘܿܢ ܥܲܡ ܕܸܢܚܲܝ̈ܗܘܿܢ : ܒܪܲܗܛܵܐ ܪܲܒܵܐ ܠܥܵܠܡܵܐ ܡܥܝܼܪܝܼܢ ܥܲܠ ܩܘܼܠܵܣܲܝ̈ܟ ܀ ܐܵܦ ܒܝܼ ܐܲܙܝܼܥ ܫܘܼܒ̣ܚܵܟ̣ ܡܵܪܲܢ ܐܲܝܟ̣ ܥܲܬ݁ܝܼܪܵܐ : ܕܝܵܗܹ̇ܒ̣ ܡܲܓܵܢ ܟܠ ܣܘܼ̈ܢܩܵܢܝܼܢ ܠܲܕܼܒ̣ܵܥܹ̇ܝܢ ܠܹܗ ܀ ܐܲܝܟ̣ ܕܲܠܫܘܼܒ̣ܚܵܟ̣ ܬܸܗܘܸܐ ܡܸܠܲܬܼܝ ܡܸܛܠܵܬܼܵܟ̣ : ܒܩܵܠܹ̈ܐ ܦܫܝܼܛܹܐ ܕܠܵܐ ܥܘܼܩܵܒ̣ܵܐ ܕܡܲܪܵܚܘܼܬܼܵܐ ܀ pb. 270 ܟܝܵܢܹ̈ܐ ܚܲܪ̈ܫܹܐ ܡܫܲܒ݁ܚܝܼܢ ܠܲܫܡܵܟ̣ ܥܲܬ݁ܝܼܪܵܐܝܼܬܼ : ܠܝܼ ܝܲܬ݁ܝܼܪܵܐ ܐ̄ܙܝܼܥ ܪܲܒܘܼܠܝܼ ܥܲܠ ܬܸܫܒ݁ܘܿܚܬܵܟ̣ ܀ ܠܨܲܠܡܵܟ̣ ܝܵܐܹ̇ܐ ܕܢܸܙܡܲܪ ܫܘܼܒ̣ܚܵܟ̣ ܦܵܪܘܿܫܵܐܝܼܬܼ : ܛܵܒ̣ ܡ̣ܢ ܗܵܠܹܝܢ ܠܵܐ ܒܢܲܝ̈ ܚܹܐܪܹ̈ܐ ܕܲܪܗܝܼܒ̣ܝܼܢ ܒܵܟ̣ ܀ ܠܝܼ ܒܲܠܚܘܿܕܲܝ ܐܝܼܬܼ ܚܹܐܪܘܼܬܼܵܐ ܡ̣ܢ ܒܸܪ̈ܝܵܬܼܵܐ : ܕܲܡܫܲܒ̈ܚܵܢ ܠܵܟ̣ ܒܪܲܗܛܹܐ ܪ̈ܗܝܼܒܹܐ ܕܲܟ̣ܝܵܢܲܝ̈ܗܹܝܢ ܀ ܕܠܵܐ ܒܨܸܒ̣ܝܵܢܹܗ ܢܲܗܝܼܪ ܫܸܡܫܵܐ ܘܲܦܐܸܐ ܣܲܗܪܵܐ : ܘܲܠܒ̣ܝܼܟ̣ ܪܲܗܛܵܐ ܚܹܐܦܵܐ ܪܗܝܼܒ̣ܵܐ ܕܚܲܝ̈ܠܵܘܵܬܼܵܐ ܀ ܘܚܲܝܠܵܟ̣ ܪܲܒܵܐ ܥܵܨܹ̇ܐ ܠܟ̣ܠܗܘܿܢ ܠܲܡܫܲܒܵܚܘܼ : ܘܠܵܘ ܚܹܐܪܘܼܬܼܗܘܿܢ ܦܵܪܫܵܐ ܬܫܲܒܲܚ ܠܲܕܼܚܝܼܠܘܼܬܼܵܟ̣ ܀ ܠܝܼ ܒܲܪ ܚܹܐܪܹ̈ܐ ܫܲܦܝܼܪ 7 : ܫܘܼܒ̣ܚܵܐ ܐܸܢ ܦܵܪܹܫ ܐ̄ܢܵܐ : ܕܫܲܠܝܼܛ ܨܸܒ̣ܝܵܢܝ ܘܐܸܫܠܹܐ ܘܐܹܙܘܼܥܝ ܠܲܡܫܲܒܵܚܘܼ ܀ ܘܐܸܢ ܫܵܠܹ̇ܐ ܐ̄ܢܵܐ ܒܵܠܲܥ̇ ܐ̄ܢܵܐ ܠܝܼ ܡ̣ܢ ܟܹܐܢܘܼܬܼܵܐ : ܕܠܲܒ̣̈ܢܲܝ ܚܹܐܪܹ̈ܐ ܬܵܒ̣̇ܥܵܐ ܢܫܲܒ݁ܘܼܢ ܦܵܪܘܿܫܵܐܝܼܬܼ ܀ ܡܸܛܠܗܵܢܵܐ ܐܹܫܲܒ݁ܚܵܟ̣ ܡܵܪܝ ܟܲܕܼ ܙܵܐܲܥ̇ ܐ̄ܢܵܐ : ܕܠܵܐ ܫܵܘܹ̇ܐ ܐ̄ܢܵܐ ܘܗܵܐ ܡܲܡܪܲܚ ܐ̄ܢܵܐ ܘܠܵܐ ܣܵܦܹ̇ܩ ܐ̄ܢܵܐ ܀ ܟܠܗܘܿܢ ܦܘܼܡܹ̈ܐ ܠܵܟ̣ ܚܲܝܵܒ̣ܝܼܢ ܠܲܡܫܲܒܵܚܘܼ : ܘܐܲܝܢܵܐ ܕܫܵܘܹ̇ܐ ܫܘܼܒ̣ܚܵܐ ܢܸܙܡܲܪ ܀ ܐܲܢ̄ܬ݁ ܡܵܪܝ ܫܵܘܹ̇ܝܬ݁ ܕܲܢܫܲܒ̈ܚܵܢܵܟ̣ ܟܠ ܒܸܪ̈ܝܵܬܼܵܐ : ܒܡܸܠܬܼܵܐ ܘܩܵܠܵܐ ܘܲܕܼܠܵܐ ܩܵܠܵܐ ܒܐܸܣܟܹܡܲܝ̈ܗܹܝܢ ܀ ܙܘܼܥܘ ܦܵܪ̈ܘܿܫܹܐ ܠܲܡܫܲܒܵܚܘܼ ܚܠܵܦ ܒܸܪ̈ܝܵܬܼܵܐ : pb. 271 ܫܲܬ݁ܝܼ̈ܩܵܬܼܵܐ ܕܲܠܟ̣ܘܿܢ ܝܵܐܹ̇ܐ ܠܲܡܫܲܒܵܚܘܼ ܀ ܠܒܲܪ ܐܲܠܵܗܵܐ ܕܐܸܬ݀ܵܐ ܠܥܵܠܡܲܢ ܡܸܛܠܵܬܲܢ : ܡܲܢ ܦܵܪܲܥ̇ ܠܹܗ ܟܲܕܼ ܠܵܐ ܫܵܠܹ̇ܐ ܡ̣ܢ ܬܸܫܒ݁ܘܿܚܬܹܗ ܀ ܚܠܵܦ ܚܠܵܦ ܚܲܛܵܝܹ̈ܐ ܣܠܸܩ ܠܲܙܩܝܼܦܵܐ ܒܲܪ ܐܲܠܵܗܵܐ : ܕܢܲܦܢܸܐ ܐܸܢܘܿܢ ܠܲܬܼܝܵܒ̣ܘܼܬܼܵܐ ܘܗܵܐ ܒܲܛܝܼܠܝܼܢ ܀ ܩܵܠܹܗ ܪܵܡܵܐ ܕܐܲܦܩܲܥ̇ 8 : ܫܘܿܥܹ̈ܐ ܘܨܲܪܝܼ ܩܲܒ̣ܪܹ̈ܐ : ܠܵܐ ܐܲܪܗܸܒ̣ ܠܲܢ ܢܸܒ̣ܥܸܐ ܐܲܦܵܘ̈ܗܝ ܒܲܬܼܝܵܒ̣ܘܼܬܼܵܐ ܀ ܪܸܚܡܲܬܼ ܥܵܠܡܵܐ ܐܲܝܟ̣ ܐܸܫܵܬܼܵܐ ܗܵܐ ܠܒ̣ܝܼܟ̣ܵܐ ܠܲܢ : ܘܓ̣ܵܫܲܢ ܐܵܣܝܵܐ ܘܝܲܗ̄ܒ̣ ܚܘܼܠܡܵܢܵܐ ܘܠܵܐ ܫܸܒ̣ܩܲܬ݀ ܠܲܢ ܀ ܚܘܼܒܹܗ ܕܕܲܗܒ̣ܵܐ ܫܘܼܚܢܵܐ ܕܡܲܪܝܼܕܼ ܡ̣ܢ 9 : ܥܵܨܘܿܒܹ̈ܐ : ܝܑܼܥܵܐ ܒܢܲܦ̮ܫܲܢ ܘܲܠܚܘܼܠܡܵܢܵܐ ܠܵܐ ܡܸܫܬܲܥܒܲܕܼ ܀ ܚܛܵܗܹ̈ܐ ܟܡܸܢ̣ܘ ܠܲܢ ܒܐܘܼܪܚܹܗ ܕܥܵܠܡܵܐ ܐܲܝܟ̣ ܓܲܝܵܣܹ̈ܐ : ܘܠܲܡܦܲܨܝܵܢܵܐ ܕܢܲܥܕܹܝܢ ܡܸܢܗܘܿܢ ܠܵܐ ܩܵܪܹܝܢܲܢ ܀ ܚܸܫܟܲܬ݀ ܢܲܦ̮ܫܲܢ ܡ̣ܢ ܩܸܢ̈ܝܵܢܹܐ ܕܪܸܚܡܲܬ݀ ܐܸܢܘܿܢ : ܘܲܕܼܢܲܚ̣ ܢܘܼܗܪܵܐ ܘܠܵܐ ܦܵܬܼܚܵܐ ܠܹܗ ܬܲܪܥܵܐ ܕܢܸܥܘܿܠ ܀ ܡܚܵܢ ܪܵܕܼܘܿܝܵܐ ܒܫܲܒ̣̈ܛܝܼܢ ܫܲܒ̣̈ܛܝܼܢ ܐܲܝܟ̣ ܕܲܝܵܢܵܐ : ܘܠܸܒܲܢ ܩܲܫܝܵܐ ܠܵܐ ܐܸܬܼܟܵܘܲܢ ܡ̣ܢ ܒܝܼ̈ܫܵܬܼܵܐ ܀ ܐܲܝܟ̣ ܓܲܢܵܒܹ̈ܐ ܥܲܒ̣̈ܕܹܐ ܒܠܲܥ̣ܢܲܢ ܥܲܠ ܕܐܲܣܟܸܠܢܲܢ : ܘܡ̣ ܡܲܚ̈ܘܵܬܼܵܐ ܬܘܼܒ̣ ܝܲܬ݁ܝܼܪܵܐ ܐܸܬܼܡܲܪܲܕܼܢܲܢ ܀ ܕܢܸܣܢܸܐ ܠܥܵܠܡܵܐ ܡܛܲܪܸܦ ܠܲܢ ܒܹܗ ܘܲܡܩܲܦܲܚ ܠܲܢ : ܘܡܸܛܠ ܕܲܥܙܝܼܠ ܚܘܼܒܹܗ ܒܢܲܦ̮ܫܲܢ ܠܵܐ ܐܲܪܦܝܼܢܵܝܗܝ ܀ pb. 272 ܕܢܸܥܪܘܿܩ ܡܸܢܹܗ ܕܥܵܠܡܵܐ ܡܙܝܼܥ ܠܲܢ ܒܲܫܘܼ̈ܥܵܬܼܵܐ : ܘܥܲܠ ܕܲܪܚܸܡܢܵܝܗܝ ܣܲܓܝܼ ܠܥܵܠܡܵܐ ܗܵܐ ܫܚܼܩܝܼܢܲܢ ܀ ܥܸܫܢܲܬ݀ ܒܝܼܫܬܵܐ ܘܗܵܐ ܣܲܦܝܼܦܵܐ ܪܸܚܡܲܬܼ ܟܸܣܦܵܐ : ܒܲܒ̣ܢܲܝ̈ܢܵܫܵܐ ܐܲܝܟ̣ ܓܵܘܙܲܠܬܵܐ ܘܗܵܐ ܝܵܩ̇ܕܝܼܢ ܒܵܗ̇ ܀ ܣܪܲܚܬܹܗ ܠܥܵܠܡܵܐ ܘܚܲܒ݁ܠܲܬ݀ ܫܘܼܦܪ̈ܵܘܗܝ ܘܲܥܒܝܼ̈ܕܼܵܬܹܗ : ܘܗܵܐ ܗܦܝܼܟ̣ ܘܲܕܼܠܝܼܚ ܘܲܡܠܸܐ ܫܘܼܩܪܵܐ ܘܕܲܓܵܠܘܼܬܼܵܐ ܀ ܚܘܼܒܹܗ ܕܕܲܗܒ̣ܵܐ ܣܲܪܚܵܗ̇ ܠܐܘܼܪܚܵܐ ܕܒܹܝܬܼ ܡܲܠܟ݁ܘܼܬܼܵܐ : ܘܗܵܐ ܒܩܲܕܝܼ̈ܫܹܐ ܐܲܪܡܝܼ ܐܝܼܕܼܵܐ ܢܚܲܒܸ݁ܠ ܐܸܢܘܿܢ ܀ ܠܐܲܬܼܪܵܐ ܙܲܗܝܵܐ ܕܡܸܫܬܲܡܫܵܐ ܒܹܗ ܬܠܝܼܬܼܵܝܘܼܬܼܵܐ : ܥܲܠ̣ ܐܲܝܟ̣ ܚܸܘܝܵܐ ܠܓ̣ܵܘ ܦܲܪܕܲܝܣܵܐ ܘܗܵܐ ܕܵܠܲܚ ܠܹܗ ܀ ܠܟ̣ܵܗ̈ܢܹܐ ܐܲܛܥܝܼ ܕܢܵܩܢܘܿܢ ܕܲܗܒ̣ܵܐ ܘܡܲܢ̣ܘܼ ܡܸܫܟܲܚ : ܕܢܸܗܘܸܐ ܚܠܝܼܡܵܐ ܐܲܝܟܵܐ ܕܡܸܠܚܵܗ̇ ܕܐܲܪܥܵܐ ܦܸܟ̣ܗܲܬ݀ ܀ ܠܪܹܫ ܡܲܒ݁ܘܼܥܵܐ ܕܠܲܚ̣ ܣܵܛܵܢܵܐ ( ܒܡܸܠܟܹܗ ܣܲܢܝܵܐ 10 : ܘܡܲܢ ܡܸܫܬܲܦܸܐ ܕܐܸܬ݁ܕܲܠܚܲܬ݀ ܠܵܗ̇ ܒܪܝܼܬܼܵܐ ܟ̱ܠܵܗ̇ ܀ ܕܠܵܐ ܢܸܩܢܸܐ ܒܹܗ ܒܥܵܠܡܵܐ ܬܲܪܬܹܝܢ ܐܸܬܼܦܲܩܲܕܼܢܲܢ : ܘܗܵܐ ܥܦܝܼ̈ܦܵܢ ܠܲܢ ܣܲܓܝܼ̈ܐܵܬܼܵܐ ܘܡܵܢܵܐ ܐܹܡܲܪ ܀ ܡܣܵܢܹ̈ܐ ܘܫܲܒ̣ܛܹܐ ܕܢܸܫܩܘܿܠ ܒܐܘܼܪܚܵܐ ܠܵܐ ܡܲܦܸܣ ܠܲܢ : ܘܗܵܐ ܫܩܝܼܠܝܼܢܲܢ ܐܵܦ ܥܲܪ̈ܣܵܬܼܵܐ ܘܟ̣ܘܼܣܵܝܲܝ̈ܗܹܝܢ ܀ ܕܠܵܐ ܬܲܪܡܵܠܵܐ ܦ̣ܩܲܕܼ ܠܲܢ ܢܸܪܕܸܐ ܒܐܲܬܼܪ̈ܵܘܵܬܼܵܐ : ܘܗܵܐ ܣܝܼܡܝܼܢ ܠܲܢ ܟܝܼ̈ܣܹܐ ܕܕܲܗܒ̣ܵܐ ܘܡܲܢ ܠܵܐ ܢܸܒ̣ܟܸܐ ܀ ܠܲܝܬ݁ ܗ̄ܘ̣ ܠܘܵܬܲܢ ܗܵܘ̇ ܝܘܼܠܦܵܢܵܐ ܕܒܹܝܬܼ ܝܘܿܚܲܚܵܢ : pb. 273 ܘܲܕܼܒܹܝܬܼ ܫܸܡܥܘܿܢ ܕܣܲܪܚܹܗ ܕܲܗܒ̣ܵܐ ܠܫܘܼܦܪܵܐ ܟ̱ܠܹܗ ܀ ܗܵܘ̇ ܬܘܼܠܡܵܕܼܵܐ ܕܦܵܘܠܘܿܣ ܗܵܫܵܐ ܐܸܬܼܚܲܒܲܠ ܠܹܗ : ܕܗܵܐ ܐܵܦ ܩܘܼܪ̈ܝܵܐ ܘܟܲܦܪ̈ܘܿܢܲܝܗܹܝܢ ܩܢ̣ܵܘ ܬܲܠܡܝܼ̈ܕܹܐ ܀ ܓܙܵܪܹ̈ܐ ܕܥܵܢ̈ܵܐ ܘܪܵܥܵܘܵܬܼܵܐ ܠܲܡܫܝܼܚܵܝܹ̈ܐ : ܕܐܸܬܼܦܲܩܲܕܼܘ ܗ̄ܘ̣ܵܘ ܕܢܸܪܥܘܿܢ ܥܵܢܹ̈ܗ ܕܒܲܪ ܐܲܠܵܗܵܐ ܀ ܚܠܵܦ ܢܲܦ̮̈ܫܵܬܼܵܐ ܗܵܐ ܚܲܝ̈ܘܵܬܼܵܐ ܩܢ̣ܵܘ ܬܲܠܡܝܼ̈ܕܹܐ : ܘܡܵܐ ܕܐܵܬܹ̇ܐ ܟܲܝ ܡܵܪܹܐ ܥܵܢ̈ܵܐ ܡܘܿܢ ܢܹܐܡܪܘܼܢ ܠܹܗ ܀ ܕܬܸܬܸܠ ܕܝܼܠܵܟ̣ ܐܲܠܦ̣ܵܟ̣ ܪܲܒܵܟ̣ ܐܘܿ ܬܲܠܡܝܼܕܼܵܐ : ܘܐܲܝܟܲܢ ܗܵܫܵܐ ܡ̣ܢ ܠܵܐ ܕܝܼܠܵܟ̣ ܥܲܬ݁ܝܼܪ ܐܲܢ̄ܬ݁ ܀ ܩܲܢܵܝܘܼܬܼܵܐ ܨܹܝܕܼ ܬܲܠܡܝܼ̈ܕܹܐ ܓܲܢܵܒ̣ܘܼܬܼܵܐ ܗ̄ܝܼ : ܝܗ̄ܘܼܕܼܵܐ ܐܲܠܦ̣ܵܗ̇ ܘܪܲܒܹܗ ܕܗܵܢܵܐ ܠܵܘ ܫܸܡܥܘܿܢ 11 : ܗ̄ܘ̣ ܀ ܓܢܲܒ̣ ܚܲܢܢܵܝܵܐ ܡ̣ܢ ܩܸܢܝܵܢܹܗ ܘܡ̣ܢ ܡܲܪ̈ܗܵܛܵܘܗܝ : ܘܟܲܕܼ ܐܲܪܓܸܫ̣ ܒܹܗ ܫܸܡܥܘܿܢ ܟܹܐܦܵܐ ܫܠܲܕܹܗ ܐܲܪܡ̣ܝܼ ܀ ܡܘܿܢ ܟܲܝ ܗܵܘܹ̇ܐ ܠܐܲܝܢܵܐ ܕܓ̣ܵܢܹ̇ܒ̣ ܠܲܕܼܠܵܐ ܕܝܼܠܹܗ : ܕܗܵܐ ܚܵܐܲܪ ܒܹܗ ܡܵܪܹܗ ܕܫܸܡܥܘܿܢ ܘܲܫܠܸܐ ܡܸܢܹܗ ܀ ܠܵܘ ܡܲܗܡܵܝܘܼ ܐܲܗܡܝܼ ܟܹܐܢܵܐ ܬܲܒ̣̈ܥܵܬܼܵܐ : ܢܘܼܗܪܵܐ ܫܵܓܲܪ ܢܲܪܡܸܐ ܠܝܲܥܢܹ̈ܐ ܒܓ̣ܵܘ ܓܹܗܲܢܵܐ ܀ ܪܘܼܚܹܗ ܡܲܓܲܪ ܢܲܝܬܸܐ ܐܸܢܘܿܢ ܠܲܬܼܝܵܒ̣ܘܼܬܼܵܐ : ܘܐܸܠܵܐ ܐܵܬܹ̇ܝܢ ܗܵܐ ܓܵܘܙܲܠܬܵܐ ܡܥܲܩܒ̣ܵܐ ܕܝܼܢܵܐ ܀ ܒܢܘܼܗܪܵܐ ܒܵܚܲܪ ܠܲܒ̣ܢܲܝ̈ܢܵܫܵܐ ܙܘܼܥ ܬܲܠܡܝܼ̈ܕܼܵܐ : ܘܐܲܠܸܦ ܘܐܲܙܝܼܥ ܠܲܕܼܠܵܐ ܙܵܐܲܥ̇ ܡ̣ܢ ܓܹܗܲܢܵܐ ܀ pb. 274 ܐܲܢ̄ܬ݁ ܠܵܐ ܬܸܩܢܸܐ ܘܗܵܟܲܢ ܐܲܠܸܦ ܠܲܕܼܫܵܡܲܥ̇ ܠܵܟ̣ : ܕܥܘܼܬܼܪܹܗ ܕܥܵܠܡܵܐ ܡܲܚܢܘܿܩܝܼܬܼܵܐ ܗ̄ܘ̣ ܠܲܕܼܩܵܢܹ̇ܐ ܠܹܗ ܀ ܒܲܪ ܬܵܘ̈ܬܵܒܹܐ ܕܠܵܐ ܩܢ̣ܵܐ ܡܸܕܸܡ ܗܵܐ ܒܲܫܡܲܝܵܐ ܗ̄ܘ̣ : ܘܓܲܚܙܝܼ ܕܲܩܢ̣ܵܐ ܗܵܐ ܠܒ̣ܝܼܫ ܓܲܪܒ̣ܵܐ ܘܲܫܡܵܐ ܣܲܪܝܵܐ ܀ ܫܸܡܥܘܿܢ ܟܹܐܦܵܐ ܕܲܫܒܲܩ̣ ܕܝܼܠܹܗ ܗܘ݀ܵܐ ܪܲܒ݁ܒܲܝܬܵܐ : ܘܕܲܫܩܲܠ ܝܗ̄ܘܼܕܼܵܐ ܫܘܼܚܕܵܐ ܙܒܲܢ ܠܹܗ ܡܲܚܢܘܿܩܝܼܬܼܵܐ ܀ ܕܘܼܢ ܐܲܢ̄ܬ݁ ܗܵܫܵܐ ܒܹܝܬܼ ܩܲܢܵܝܵܐ ܠܠܵܐ ܩܲܢܵܝܵܐ : ܠܡܲܢ ܐܝܼܬܼ ܚܸܣܕܵܐ ܘܲܠܡܲܢ ܐܝܼܬܼ ܠܹܗ ܫܡܵܐ ܫܲܦܝܼܪܵܐ ܀ ܚܸܘܝܵܐ ܪܲܒܵܐ ܕܐܲܦܸܩ̣ ܠܐܵܕܼܵܡ ܡ̣ܢ ܦܲܪܕܲܝܣܵܐ : ܗܘ݀ ܡܲܠܸܦ ܠܵܟ̣ ܬܸܩܢܸܐ ܕܲܗܒ̣ܵܐ ܐܘܿ ܬܲܠܡܝܼܕܼܵܐ ܀ ܡ̣ܢ ܗܵܝ̇ ܡܸܪܬܼܵܐ ܕܢܸܬܼܪܲܬ݀ 12 : ܡܸܢܹܗ ܒܹܝܬܼ ܐܝܼܠܵܢܹ̈ܐ : ܓܵܣܹ̇ܐ ܕܢܲܫܩܹܝܟ̣ ܡܵܐ ܕܡܲܠܸܦ ܠܵܟ̣ ܕܬܸܩܢܸܐ ܕܲܗܒ̣ܵܐ ܀ ܗܵܘ̇ ܝܘܼܠܦܵܢܵܐ ܕܐܲܪܡܝܼ ܗ̄ܘ̣ܵܐ ܠܵܗ̇ ܠܚܵܘܵܐ ܒܐܸܕܼܢܵܗ̇ : ܪܵܡܹ̇ܐ ܒܠܸܒܟ̣ ܡܵܐ ܕܢܵܚܹ݁ܕܼ ܠܵܟ̣ ܨܹܝܕܼ ܡܵܡܘܿܢܵܐ ܀ ܪܸܚܡܲܬܼ ܥܘܼܬܼܪܵܐ ܗܘ݀ܝܘܼ ܦܹܐܪܵܐ ܕܲܡܠܸܐ ܡܵܘܬܵܐ : ܕܡ̣ܢ ܐܝܼܠܵܢܵܐ ܗܵܘ̇ ܕܝܼܕܲܥܬܼܵܐ ܩܛܲܦܬܹܗ ܚܵܘܵܐ ܀ ܐܝܼܠܵܢ ܚܲܝܹ̈ܐ ܚܲܝܹ̈ܐ ܒܲܠܚܘܿܕܼ ܒܵܥܹ̇ܐ ܢܸܬܸܠ : ܠܲܒ̣ܢܲܝ̈ܢܵܫܵܐ ܟܲܕܼ ܠܵܐ ܩܵܢܹܝܢ ܝܲܬ݁ܝܼܪ̈ܵܬܼܵܐ ܀ ܡܫܝܼܚܵܐ ܡܲܠܸܦ ܕܲܣܢܝܼ ܕܲܗܒ̣ܵܐ ܘܬܼܵܐ ܩܢܝܼ ܚܲܝܹ̈ܐ : ܘܠܵܚܹ̇ܫ ܚܸܘܝܵܐ ܕܲܩܢܝܼ ܕܲܗܒ̣ܵܐ ܘܐܸܬܼܓܲܐܵܐ ܒܹܗ ܀ pb. 275 ܘܗܵܐ ܝܘܼܠܦܵܢܹܗ ܕܒܲܪ ܐܲܠܵܗܵܐ ܫܝܼܛ ܘܲܡܩܲܦܲܚ : ܘܲܒ̣ܘܼܠܦܵܢܹܗ ܕܚܸܘܝܵܐ ܪܵܗܹ̇ܛ ܥܵܠܡܵܐ ܟ̱ܠܹܗ̇ 13 :܀ ܘܚܲܒ݁ܝܼܒ̣ ܥܘܼܬܼܪܵܐ ܘܲܣܪܝܼܚܝܼܢ 14 : ܒܹܗ ܐܵܦ ܬܲܠܡܝܼ̈ܕܹܐ : ܕܠܵܐ ܙܵܕܹܩ ܗ̄ܘ̣ܵܐ ܕܢܸܩܡ ܆ ܢܘܿܢ ܡܸܕܸܡ ܐܸܠܵܐ ܡܵܪܲܢ ܀ ܘܗܵܐ ܢܲܦܝܼܩܝܼܢ ܒܵܬܲܪ ܥܘܼܬܼܪܵܐ ܕܠܵܐ ܦܘܼܪܫܵܢܵܐ : ܘܣܲܦܝܼܦܵܐ ܒܗܘܿܢ ܪܸܚܡܲܬܼ ܟܸܣܦܵܐ ܐܲܝܟ̣ ܓܵܘܙܲܠܬܵܐ ܀ ܘܲܪܚܝܼܡ ܣܲܓܝܼ ܡܸܠܟܹܗ ܕܚܸܘܝܵܐ ܟܲܕܼ ܩܵܛܘܿܠܵܐ ܗ̄ܘ̣ : ܘܫܝܼܛܵܐ ܘܕܼܝܼܫܵܐ ܡܲܠܦܵܢܘܼܬܹܗ ܕܒܲܪ ܐܲܠܵܗܵܐ ܀ ܘܠܵܐ ܐ̄ܢܵܫ ܝܵܗܹ̇ܒ̣ ܐܲܬܼܪܵܐ ܠܡܸܠܬܼܵܐ ܘܲܠܝܘܼܠܦܵܢܵܐ ܆ ܕܣܸܓ̣ܝܲܬ ܒܝܼܫܬܵܐ ܘܡܲܠܦܵܢܹ̈ܐ ܒܠܲܥ̣ܘ ܒܲܬܼܘܵܪܵܐ ܀ ܘܠܵܐ ܝܵܠܘܿܦܹ̈ܐ ܨܵܒܹܝܢ ܢܹܐܬܼܪܘܼܢ ܡ̣ܢ ܝܘܼܠܦܵܢܵܐ : ܘܠܵܐ ܡܲܠܦܵܢܵܐ ܪܵܡܹ̇ܐ ܟܸܣܦܵܐ ܥܲܠ ܦܵܬܼܘܿܪܵܐ ܀ ܒܪܸܚܡܲܬܼ ܕܲܗܒ̣ܵܐ ܐܲܝܟ̣ ܕܲܒ̣ܫܸܢܬܼܵܐ ܕܡܸܟ̣ ܝܘܼܠܦܵܢܵܐ : ܕܢܸܥܬܲܪ ܟܠܢܵܫ ܐܲܝܟ̣ ܕܲܒ̣ܚܸܠܡܵܐ ܕܠܵܐ ܡܸܬܼܩܲܕܸܐ ܀ ܘܲܕܼܠܵܐ ܡܵܘܬܲܪ ܥܘܼܬܼܪܵܐ ܠܡܵܪ̈ܵܘܗܝ ܟܠܢܵܫ ܝܵܕܲܥ̇ : ܘܲܕܼܥܵܒܲܪ ܠܹܗ ܥܵܠܡܵܐ ܘܥܘܼܬܼܪܹܗ ܟܠܢܵܫ ܐܵܡܲܪ ܀ ܘܐܲܝܢܵܐ ܕܠܵܐ ܩܢܸܐ ܒܥܵܠܡܵܐ ܡܸܕܸܡ ܗܘ 15 : ܡܸܫܬܲܒܲܚ : ܘܠܵܐ ܐ̄ܢܵܫ ܨܵܒܹ̇ܐ ܢܸܣܢܸܐ ܥܘܼܬܼܪܵܐ ܐܲܝܟ̣ ( ܕܲܣܢ̣ܵܐ ܗܵܘ̇ 16 :܀ ܘܟ̣ܠܢܵܫ ܪܵܚܹܡ ܘܲܡܫܲܒܲܚ ܠܵܗ̇ ܠܙܲܕܝܼܩܘܼܬܼܵܐ : ܘܟ̣ܠܢܵܫ ܡܸܥܪܲܩ ܥܵܪܹܩ ܡܸܢܵܗ̇ ܘܠܵܐ ܥܵܒܹ̇ܕܼ ܠܵܗ̇ ܀ pb. 276 ܘܣܲܢܝܵܐ ܚܛܝܼܬܼܵܐ ܘܠܵܐ ܐ̄ܢܵܫ ܨܵܒܹ̇ܐ ܕܢܸܥܪܘܿܩ ܡܸܢܵܗ̇ : ܘܲܡܨܲܥܪܝܼܢ ܠܵܗ̇ ܟܲܕܼ ܦܵܠ̇ܚܝܼܢ ܠܵܗ̇ ܒܣܘܼܥܪܵܢܲܝܗܘܿܢ ܀ ܘܡܵܐ ܕܡܸܬܼܡܲܠܲܠ ܫܲܪܒܵܐ ܪܵܡܵܐ ܕܚܲܕܼ ܡ̣ܢ ܟܹܐܢܹ̈ܐ : ܐܵܡܲܪ ܟܠܢܵܫ ܡܲܢ ܕܹܝܢ ܝܲܗ̄ܒ̣ ܠܝܼ ܐܸܗܘܸܐ ܗܵܟܲܢ ܀ ܛܡܝܼܪ ܒܲܚܛܝܼܬܼܵܐ ܘܡܸܬܼܓ̣ܪܲܓ̣ ܠܵܗ̇ ܠܙܲܕܝܼܩܘܼܬܼܵܐ : ܘܒ̣ܵܣܲܪ ܢܲܦܫܹܗ ܕܐܸܠܘܼ ܠܵܐ ܒܥ̣ܵܐ ܠܵܐ ܚܵܛܹ̇ܐ ܗ̄ܘ̣ܵܐ ܀ ܙܲܕܝܼܩܘܼܬܼܵܐ ܠܟ̣ܠܹܗ ܥܵܠܡܵܐ ܦܫܝܼܩܵܐ ܢܸܩܢܹܝܗ̇ : ܘܐܸܠܘܼ ܒܵܥܹ̇ܐ ܟ̱ܠܹܗ ܥܵܠܡܵܐ ܩܵܢܹ̇ܐ ܗ̄ܘ̣ܵܐ ܠܵܗ̇ ܀ ܠܵܐ ܦܫܝܼܩ ܥܘܼܬܼܪܵܐ ܕܢܸܩܢܹܝܘܗܝ ܟܠܢܵܫ ܟܲܕܼ ܪܵܚܹܡ ܠܹܗ : ܘܠܵܐ ܟܠ ܕܲܒ̣ܥ̣ܵܐ ܗܘܵܐ ܥܲܬ݁ܝܼܪܵܐ ܐܲܝܟܲܢ ܕܲܒ̣ܥ̣ܵܐ ܀ ܘܨܹܝܕܼ ܐܲܠܵܗܵܐ ܟܠܡܲܢ ܕܲܒ̣ܥ̣ܵܐ ܗܘܵܐ ܙܲܕܝܼܩܵܐ : ܕܙܲܕܝܼܩܘܼܬܼܵܐ ܠܵܐ ܡܸܬܼܟܲܠܝܵܐ ܕܢܸܩܢܹܝܗ̇ ܟܠܢܵܫ ܀ ܚܹܐܪܘܼܬܼܵܐ ܓܹܝܪ ܝܲܗ̄ܒ̣ ܐܲܠܵܗܵܐ ܠܲܒ̣ܢܲܝ̈ܢܵܫܵܐ : ܐܵܦ ܒܚܹܐܪܘܼܬܹܗ ܐ̄ܢܵܫ ܩܵܢܹ̇ܐ ܠܵܗ̇ ܠܙܲܕܝܼܩܘܼܬܼܵܐ ܀ ܗܵܟܲܢܵܐ ܬܘܼܒ̣ ܐܵܦ ܚܹܐܪܘܼܬܼܵܐ ܦܵܠ̇ܚܵܐ ܥܵܘ̣ܠܵܐ : ܘܠܵܐ ܡܸܬܼܟܲܠܝܵܐ ܕܐܸܢ ܡܸܬܼܟܲܠܝܵܐ ܠܵܘ ܚܹܐܪܘܼܬܼܵܐ ܗ̄ܝܼ ܀ ܘܲܕܼܫܲܘܝܵܐܝܼܬܼ ܐܝܼܬܼ ܚܹܐܪܘܼܬܼܵܐ ܠܲܒ̣ܢܲܝ̈ܢܵܫܵܐ : ܡܸܣܬܲܟܲܠ ܐܲܢ̄ܬ݁ ܡ̣ܢ ܝܘܼܠܵܦܵܢܹܗ ܕܒܲܪ ܐܲܠܵܗܵܐ ܀ ܘܐܸܠܘܼ ܙܲܒ̣ܢܵܐ ܗ̄ܘ̣ ܕܲܪܚܝܼܡܵܐ ܒܹܗ ܡܲܠܦܵܢܘܼܬܼܵܐ : ܐܵܦ ܐܵܡܲܪ ܗ̄ܘܹ̇ܝܬܼ ܥܲܠ ܚܹܐܪܘܼܬܼܵܐ ܕܟ̣ܠܵܗ̇ ܫܲܘܝܵܐ ܗ̄ܝ ܀ ܘܠܵܘ ܚܲܕܼ ܐܝܼܬܼܵܘܗܝ ܠܵܐ ܒܲܪ ܚܹܐܪܹ̈ܐ ܘܚܲܕܼ ܒܲܪ ܚܹܐܪܹ̈ܐ : ܕܲܫܘܸܐ ܗ̄ܘ̣ ܟܠܢܵܫ ܐܵܦ ܒܲܟ̣ܝܵܢܵܐ ܘܲܒ̣ܚܹܐܪܘܼܬܼܵܐ ܀ pb. 277 ܐܲܠܵܗܵܐ ܓܹܝܪ ܫܲܘܝܵܐܝܼܬܼ ܝܲܗ̄ܒ̣ ܐܵܦ ܗܲܕܵܡܹ̈ܐ : ܐܵܦ ܬܘܼܩܵܢܵܐ ܐܵܦ ܚܹܐܪܘܼܬܼܵܐ ܠܲܒ̣ܢܲܝ̈ܢܵܫܵܐ ܀ ܘܐܲܝܢܵܐ ܕܒ̣ܵܥܹ̇ܐ ܕܢܸܥܒܸܕܼ ܥܵܘ̇ܠܵܐ ܫܲܠܝܼܛ ܗ̄ܘ̣ ܠܹܗ : ܘܠܲܐܝܢܵܐ ܕܦܵܠܲܚ ܙܲܕܝܼܩܘܼܬܼܵܐ ܠܵܐ ܟܵܠܹ̇ܐ ܠܹܗ ܀ ܘܕܼܫܲܘܝܵܐܝܼܬܼ ܐܝܼܬܼ ܚܹܐܪܘܼܬܼܵܐ ܠܲܒ̣ܢܲܝ̈ܢܵܫܵܐ : ܡ̣ܢ ܗܵܘ̇ ܡܲܬܼܠܵܐ ܕܲܒ̣ܪܵܐ ܙܥܘܿܪܵܐ ܝܵܠܹ̇ܦ ܐܲܢ̄ܬ݁ ܠܵܗ̇ ܀ ܢܘܼܗܪܵܐ ܡܲܠܝܵܐ ܡܲܠܦܵܢܘܼܬܹܗ ܕܒܲܪ ܐܲܠܵܗܵܐ : ܐܘܼܿ ܚܸܫܘܿܟܹ̈ܐ ܢܗܲܪܘ ܒܐܝܼܡܵܡܵܐ ܕܙܲܕܝܼܩܘܼܬܼܵܐ ܀ ܒܫܲܪܒܹܗ ܕܲܒ̣ܪܵܐ ܙܥܘܿܪܵܐ ܕܦܲܪܲܚ̣ ܟܠ ܕܲܩܢܸܐ ܗ̄ܘ̣ܵܐ : ܐܝܼܬܼ ܠܵܟ̣ ܕܬܹܐܠܲܦ ܥܲܠ ܚܹܐܪܘܼܬܼܵܐ ܕܟ̣ܠܵܗ̇ ܫܲܘܝܵܐ ܗ̄ܝܼ ܀ ܠܓܲܒ̣ܪܵܐ ܠܲܡ ܚܲܕܼ ܐܝܼܬܼ ܗ̄ܘ̣ܵܐ ܒܢܲܝ̈ܵܐ ܬܪܹܝܢ ܐܵܡܲܪ ܗ̄ܘ̣ܵܐ : ܒܪܵܐ ܩܲܫܝܼܫܵܐ ܘܲܒ̣ܪܵܐ ܙܥܘܿܪܵܐ ܠܚܲܕܼ ܝܵܠܘܿܕܼܵܐ ܀ ܠܹܗ ܠܐܲܠܵܗܵܐ ܐܲܒ̣ܵܐ ܩ̣ܪܵܝܗܝ ܗ̄ܘ̣ܵܐ ܒܡܲܬܼܠܵܐ ܓܲܒ̣ܪܵܐ : ܘܲܒ̣ܢܲܝ̈ܵܐ ܬܪܹܝܢ ܟ̱ܠܹܗ ܓܸܢܣܵܐ ܕܲܒ̣ܢܲܝ̈ܢܵܫܵܐ ܀ ܘܡܸܛܠ ܕܐܝܼܬܼ ܠܹܗ ܐܵܦ ܙܲܕܝܼܩܹ̈ܐ ܐܵܦ ܚܲܛܵܝܹ̈ܐ : ܒܪܵܐ ܩܲܫܝܼܫܵܐ ܘܲܒ̣ܪܵܐ ܙܥܘܿܪܵܐ ܫܲܡܲܗ ܐܸܢܘܿܢ ܀ ܒܪܵܐ ܩܲܫܝܼܫܵܐ ܩ̣ܪܵܐ ܠܙܲܕܝܼ̈ܩܹܐ ܡܸܛܠ ܕܲܗܘܵܘ : ܥܲܡ ܐܲܠܵܗܵܐ ܘܐܲܣܓܝܼܘ ܪܲܚܡ̣ܘܼܗܝ ܡ̣ܢ ܫܘܼܪܵܝܵܐ ܀ ܘܲܒ̣ܪܵܐ ܒܚܲܪܬܼܵܐ ܠܵܐ ܐܸܬܼܩܲܪܲܒ̣ܘ ܨܹܝܕܼ ܐܲܠܵܗܵܐ ܀ ܘܲܒ̣ܪܵܐ ܙܥܘܿܪܵܐ ܕܐܸܡܲܪ ܠܐܲܒ̣ܘܼܗܝ ܗܲܒ̣ ܠܝܼ ܦܸܠܓܘܼܬܼܝ : ܐܲܝܟ̣ ܐ̄ܢܵܫ ܢܹܐܡܲܪ ܗܲܒ̣ ܠܝܼ ܐܸܥܒܸܕܼ ܟ̱ܠܹܗ ܨܸܒ̣ܝܵܢܝ ܀ pb. 278 ܘܦܲܠܸܓ̣ ܐܲܒ̣ܵܐ ܘܝܲܗ̄ܒ̣ ܩܸܢܝܵܢܵܐ ܠܲܬܼܪܹܝܢ ܐܲܚ̈ܝܼܢ : ܠܵܗ̇ ܠܚܹܐܪܘܼܬܼܵܐ ܩ̣ܪܵܗ̇ ܩܸܢܝܵܢܵܐ ܕܐܸܬܼܦܲܠܲܓ̣ ܗ̄ܘ̣ܵܐ ܀ ܩܸܢܝܵܢܹܗ ܠܲܡ ܦܲܠܸܓ̣ ܠܗܘܿܢ ܐܲܝܟ̣ ܕܲܠܡܹܐܡܲܪ : ܗܵܝ̇ 17 : ܚܹܐܪܘܼܬܼܵܐ ܐܲܫ̣ܘܝܼ ܘܦܲܠܸܓ̣ ܠܲܒ̣ܢܲܝ̈ܢܵܫܵܐ ܀ ( ܘܲܠܙܲܕܝܼܩܵܐ ܘܲܠܚܲܛܵܝܵܐ 18 : ܚܕܼܵܐ ܚܹܐܪܘܼܬܼܵܐ : ܘܲܒ̣ܫܲܘܝܘܼܬܼܵܐ ܝܲܗ̣ܒܵܗ̇ ܡܵܪܝܵܐ ܠܗܵܢܵܐ ܘܲܠܗܵܘ̇ ܀ ܗܵܘ̇ ܩܸܢܝܵܢܵܐ ܕܦܲܠܸܓ̣ ܐܲܒ̣ܵܐ ܠܲܬܼܪܹܝܢ ܐܲܚ̈ܝܼܢ : ܗܵܝ̇ ܚܹܐܪܘܼܬܼܵܐ ܕܝܲܗ̣ܒܵܗ̇ ܫܲܘܝܲܬܼ ܠܲܒ̣ܢܲܝ̈ܢܵܫܵܐ ܀ ܘܗܵܘ̇ ܚܲܛܵܝܵܐ ܕܲܒ̣ܪܵܐ ܙܥܘܿܪܵܐ ܐܸܬܼܟܲܢܝܼ ܗ̄ܘ̣ܵܐ : ܫܩܲܠ̣ ܚܹܐܪܘܼܬܼܵܐ ܐܲܝܟ̣ ܦܸܠܓܘܼܬܼܵܐ ܡ̣ܢ ܒܹܝܬܼ ܐܲܒ̣ܵܐ ܀ ܘܲܢܦܲܩ̣ ܘܐܸܙܲܠ̣ ܠܐܲܬܼܪܵܐ ܕܪܲܚܝܼܩ ܡ̣ܢ ܒܹܝܬܼ ܐܲܒ̣ܵܐ : ܘܲܚ̣ܝܵܐ ܬܲܡܵܢ ܦܲܪܵܚܵܐܝܼܬܼ ܥܲܡ ܦܲܚ̈ܙܵܬܼܵܐ ܀ ܘܗܵܘ̇ ܩܸܢܝܵܢܵܐ ܕܝܲܗ̄ܒ̣ ܠܹܗ ܐܲܒ̣ܘܼܗܝ ܟܲܕܼ ܦܲܠܸܓ̣ ܗ̄ܘ̣ܵܐ : ܐܲܦܩܹܗ ܒܝܼܫ ܒܝܼܫ ܘܲܗܘܵܐ ܣܢܝܼܩܵܐ ܒܚܲܝܹ̈ܐ ܒܝܼ̈ܫܹܐ ܀ ܐܲܬܼܪܵܐ ܕܪܲܚܝܼܩ ܕܐܸܙܲܠ̣ ܗ̄ܘ̣ܵܐ ܠܹܗ ܗܵܘ̇ ܚܲܛܵܝܵܐ : ܗܘ ܨܸܒ̣ܝܵܢܵܐ ܒܝܼܫܵܐ ܕܪܲܚܝܼܩ ܡ̣ܢ ܐܲܠܵܗܵܐ ܀ ܡܲܪܚܸܩ ܠܸܒܹܗ ܡ̣ܢ ܐܲܠܵܗܵܐ ܘܗܵܝܕܹܝܢ ܚܵܛܹ̇ܐ : ܕܐܲܝܟ̣ ܕܲܠܐܲܬܼܪܵܐ ܐ̄ܚܪܹܢܵܐ ܐܸܙܲܠ̣ ܢܸܚܛܸܐ ܬܲܡܵܢ ܀ ܘܐܲܟ̣ܡܵܐ ܕܡܵܪܝܵܐ ܠܵܘ ܬܲܡܵܢ ܗ̄ܘ̣ ܘܠܵܐ ܚܵܐܲܪ ܒܹܗ : ܗܵܘܹ̇ܐ ܚܵܛܹ̇ܐ ܘܠܲܝܬܵܘܗܝ ܡܵܪܝܵܐ ܒܓ̣ܵܘ ܪܪܸܥܝܵܢܹܗ ܀ ܘܡܸܛܠܗܵܢܵܐ ܟܬܼܝܼܒ̣ ܕܲܠܐܲܬܼܪܵܐ ܕܪܲܚܝܼܩ ܐܸܙܲܠ̣ : pb. 279 ܘܲܕܼܪܵܐ ܢܸܟ̣ܣܵܘ̈ܗܝ ܟܲܕܼ ܚܵܝܹ̇ܐ ܗ̄ܘ̣ܵܐ ܦܲܪܵܚܵܐܝܼܬܼ ܀ ܐܲܪܚܸܩ̣ ܢܲܦܫܹܗ ܡ̣ܢ ܐܲܠܵܗܵܐ ܟܲܕܼ ܚܵܛܹ̇ܐ ܗ̄ܘ̣ܵܐ : ܘܲܠܚܹܐܪܘܼܬܹܗ ܫܲܥܒܸ݁ܕܼ ܬܸܦܠܘܿܚ ܠܲܣܪ̈ܝܼܩܵܬܼܵܐ ܀ ܘܠܲܒ̣ܬܼܘܼܠܘܼܬܼܵܐ ܣܝܼܡܬܼܵܐ ܪܲܒ݁ܬܼܵܐ ܕܐܝܼܬܼ ܠܲܟ̣ܝܵܢܵܐ : ܣܲܪܚ̣ܵܗ̇ ܒܓ̣ܵܘܪܵܐ ܘܲܒ̣ܙܵܢܝܘܼܬܼܵܐ ܘܐܸܒ̣ܪܲܬ ܡܸܢܹܗ ܀ ܘܬܼܘܼܒ̣ ܫܵܛ̣ܵܗ̇ ܗ̄ܘ̣ܵܐ ܠܩܲܕܝܼܫܘܼܬܼܵܐ ܕܲܪܓ̣ܵܐ ܕܲܬܼܪܹܝܢ : ܘܠܵܐ ܛܲܟܸ݁ܣ ܗ̄ܘ̣ܵܐ ( ܢܲܦܫܹܗ ܕܢܸܚܸܐ ܩܲܕܝܼܫܵܐܝܼܬܼ 19 :܀ ܘܐܸܫܬܲܥܒܲܕܼ ܗ̄ܘ̣ܵܐ ܠܪܸܚܡܲܬܼ ܟܲܪܣܵܐ ܘܲܠܠܲܥܒܘܼܬܼܵܐ : ܘܲܠܚܹܐܪܘܼܬܼܵܐ ܟ̱ܠܵܗ̇ ܐܵܘܒܸ݁ܕܼ ܟܲܕܼ ܡܸܫܬܲܛܸܐ ܀ ܡܵܐ ܕܪܲܚܝܼܩ ܐ̄ܢܵܫ ܡ̣ܢ ܐܲܠܵܗܵܐ ܗܵܠܹܝܢ ܣܵܥܲܪ : ܘܐܲܟ̣ܡܵܐ ܕܠܲܝܬܵܘܗܝ ܡܵܪܝܵܐ ܠܐܲܬܼܪܵܐ ܕܢܸܚܙܸܐ ܥܵܘ̣ܠܹܗ ܀ ܗܘ ܕܹܝܢ ܗܵܢܵܐ ܟܲܕܼ ܚܵܝܹ̇ܐ ܗ̄ܘ̣ܵܐ ܦܲܪܵܚܵܐܝܼܬܼ : ܡܛܵܬܹܗ ܬܲܡܵܢ ܚܲܣܝܼܪܘܼܬܼܵܐ ܘܡܸܣܟܹܢܘܼܬܼܵܐ ܀ ܐܲܝܢܵܐ ܕܪܲܚܝܼܩ ܡ̣ܢ ܐܲܠܵܗܵܐ ܣܲܓܝܼ ܡܸܣܟܹܝܢ : ܘܲܟ̣ܦܸܢ ܘܲܠܐܸܐ ܘܠܵܐ ܡܸܫܟܲܚ ܠܹܗ ܚܲܝܹ̈ܐ ܡܸܡܬܼܘܿܡ ܀ ܐܲܝܢܵܐ ܕܫܵܡܲܥ̇ ܡܸܠܬܹܗ ܕܡܵܪܲܢ ܢܲܗܝܼܪܵܐܝܼܬܼ : ܙܵܐܲܥ̇ ܢܸܚܛܸܐ ܕܠܵܐ ܢܲܪܚܸܩ ܠܹܗ ܡ̣ܢ ܐܲܠܵܗܵܐ ܀ ܠܲܒ̣ܪܵܐ ܙܥܘܿܪܵܐ ܗܵܘ̇ ܨܸܒ̣ܝܵܢܵܐ ܒܝܼܫܵܐ ܕܲܩܢ̣ܵܐ : ܣܵܡܹܗ ܒܪܘܼܚܩܵܐ ܡ̣ܢ ܐܲܠܵܗܵܐ ܟܲܕܼ ܚܵܛܹ̇ܐ ܗ̄ܘ̣ܵܐ ܀ ܘܟܲܕܼ ܐܸܫܬܲܦܲܠ ܘܲܠܚܹܐܪܘܼܬܹܗ ܚܛܝܼܬܼܵܐ ܣܸܪܪܚܲܬ : ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܗ̄ܘ̣ܵܐ ܕܢܸܫܬܲܥܒܲܕܼ ܠܹܗ ܀ pb. 280 ܡܵܪ̈ܵܘܗܝ ܕܐܲܬܼܪܵܐ ܒܪܵܐ ܕܐܲܠܵܗܵܐ ܠܫܹܐ̈ܕܹܐ ܩܵܪܹܐ : ܕܲܒ̣ܛܵܥܝܘܼܬܼܵܐ ܗܘܵܘ ܡܵܪ̈ܲܝܵܐ ܐܵܦ ܐܲܠܵܗܹ̈ܐ ܀ ܒܹܗ ܒܗܵܘ̇ ܐܲܬܼܪܵܐ ܕܐܲܪܚܸܩ̣ܘ ܐ̄ܢܵܫܵܐ ܡ̣ܢ ܐܲܠܵܗܵܐ : ܘܥܲܠ̣ܘ ܐܲܠܵܗܹ̈ܐ ܘܡܵܪ̈ܵܘܵܬܼܵܐ ܕܢܸܣܬܲܓ̣ܕܘܼܢ ܒܹܗ ܀ ܘܐܸܬ݁ܬ݁ܪܝܼܡܲܬ ܒܹܗ ܩܲܪܢܵܐ ܪܵܡܬܼܵܐ ܕܲܦܬܲܟ̣ܪܘܼܬܼܵܐ : ܘܐܸܫܬܲܥܲܕܼܘ ܗ̄ܘ̣ܵܘ ܐ̄ܢܵܫܵܐ ܠܡܸܦܠܲܚ ܠܲܣܪܝܼܩܘܼܬܼܵܐ ܀ ܘܥܲܠ̣ ܩܵܡ̣ܘ ܕܲܝܘܹ̈ܐ ܒܪܹܫܵܐ ܪܵܡܵܐ ܕܲܦܬܲܟ̣ܪܘܼܬܼܵܐ 20 : ܘܐܲܝܟ̣ ܡܵܪ̈ܲܝܵܐ ܗܘܵܘ ܠܹܗ ܠܥܵܠܡܵܐ ܕܢܸܣܬܲܓ̣ܕܘܼܢ ܒܹܗ ܀ ܘܒܹܗ ܒܗܵܘ̇ ܐܲܬܼܪܵܐ ܕܡܸܬܼܦܲܠܚܵܐ ܒܹܗ ܚܛܝܼܬܼܵܐ ܪܲܒܲܬܼ : ܫܹܐ̈ܕܹܐ ܘܕܲܝܘܹ̈ܐ ܡܵܪ̈ܵܘܗܝ ܐܸܢܘܿܢ ܐܲܝܟ̣ ܕܐܸܬܼܐܲܡܪܲܬ ܀ ܘܲܒ̣ܪܵܐ ܙܥܘܿܪܵܐ ܟܲܕܼ ܐܲܪܚܸܩ̣ ܗ̄ܘ̣ܵܐ ܡ̣ܢ ܨܹܝܕܼ ܐܲܒ̣ܘܼܗܝ : ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܢܦܸܩ̣ ܗ̄ܘ̣ܵܐ ܘܐܸܫܬܲܥܒܲܕܼ ܠܹܗ ܀ ܛܥ̣ܵܐ ܚܲܛܵܝܵܐ ܟܲܕܼ ܐܲܪܚܸܩ̣ ܗ̄ܘ̣ܵܐ ܡ̣ܢ ܐܲܠܵܗܵܐ : ܘܫܲܥܒܸ݁ܕܼ ܢܲܦܫܹܗ ܠܕܲܝܘܵܐ ܕܪܵܚܹ̇ܡ ܠܲܣܪ̈ܝܼܩܵܬܼܵܐ ܀ ܘܠܲܒ̣ܟܹܗ ܕܲܝܘܵܐ ܕܪܸܚܡܲܬܼ ܥܵܠܡܵܐ ܕܐܸܫܬܲܥܒܲܕܼ ܠܹܗ : ܘܐܲܫܠܸܡ̣ ܝܲܗܒܹ݁ܗ ܠܚܲܫܹ̈ܐ ܒܝܼ̈ܫܹܐ ܕܲܪ̈݁ܓ̣ܝܼܓ̣ܵܬܼܵܐ ܀ ܫܲܕܪܹܗ ܗ̄ܘ̣ܵܐ ܠܲܡ ܠܡܸܪܥܵܐ ܚܙܝܼܪܹ̈ܐ ܘܡܸܬܼܪܲܓ̣ܪܲܓ̣ ܗ̄ܘ̣ܵܐ : ܕܡ̣ܢ ܚܲܪ̈ܘܼܒܹܐ ܢܸܗܘܸܐ ܣܵܒܲܥ̇ ܘܠܵܐ ܝܵܗ̇ܒ݁ܝܼܢ ܠܹܗ ܀ ܠܚܲܫܹ̈ܐ ( ܩ̣ܪܵܐ ܗ̄ܘ̣ܵܐ 21 : ܚܙܝܼܪܹ̈ܐ ܒܡܲܬܼܠܵܐ ܡܵܪܲܢ : ܘܠܲܪ̈ܓ̣ܝܼܓ̣ܵܬܹܗ 22 : ܕܥܵܠܡܵܐ ܒܝܼܫܵܐ ܐܲܝܟ̣ ܚܲܪ̈ܘܼܒܹܐ ܀ ܢܙܘܼܥ ܟܠܢܵܫ ܡ̣ܢ ܦܘܼܫܵܩܹܗ ܕܡܲܬܼܠܵܐ ܪܲܒܵܐ : pb. 281 ܘܠܵܐ ܢܸܚܛܸܐ ܐ̄ܢܵܫ ܐܸܢ ܫܵܡܲܥ̇ ܠܹܗ ܢܲܗܝܼܪܵܐܝܼܬܼ ܀ ܡܲܠܸܦ ܡܲܬܼܠܵܐ ܕܠܵܐ ܚܸܪܝܵܢܵܐ ܠܲܕܼܡܸܣܬܲܟܲܠ : ܕܡܵܐ ܕܚܵܛܹ̇ܐ ܐ̄ܢܵܫ ܒܪܘܼܚܩܵܐ ܐܝܼܬܼܵܘܗܝ ܡ̣ܢ ܐܲܠܵܗܵܐ ܀ ܘܬܼܘܼܒ̣ ܡܵܘܕܲܥ ܠܲܢ ܕܡܵܐ ܕܲܢܦܲܠ̣ ܠܹܗ ܐ̄ܢܵܫ ܒܲܚܛܝܼܬܼܵܐ 23 : ܠܕܲܝܘܵܐ ܢܵܩܹ̇ܦ ܕܲܡܫܲܠܗܸܒ̣ ܠܹܗ ܒܲܪ̈ܓ̣ܝܼܓ̣ܵܬܼܵܐ ܀ ܘܗܘ ܗܵܘ̇ ܕܲܝܘܵܐ ܕܪܵܚܹ̇ܡ ( ܘܲܣܦܝܼܩ ܠܲܣܪ̈ܝܼܩܵܬܼܵܐ 24 : ܒܗܹܝܢ ܡܓܲܪܸܐ ܠܹܗ ܠܗܵܘ̇ ܒܲܪܢܵܫܵܐ ܕܡܸܫܬܲܥܒܲܕܼ ܠܹܗ ܀ ܘܲܟ̣ܡܵܐ ܕܪܵܥܝܵܐ ܥܒ̣ܝܼܕܼ ܠܲܚܙܝܼܪܹ̈ܐ ܗܵܘܹ̇ܐ ܪܵܗܹ̇ܛ : ܢܸܦܠܘܿܚ ܡܲܓܵܢ ܠܲܣܪܝܼܩܘܼܬܼܵܐ ܕܠܵܐ ܝܘܼܬܼܪܵܢܵܐ ܀ ܘܵܝ ܚܲܛܵܝܵܐ ܐܲܝܟܵܐ ܣܚܝܼܦ ܐܲܢ̄ܬ݁ ܡܵܐ ܕܚܵܛܹ̇ܐ ܐܲܢ̄ܬ݁ : ܒܐܲܬܼܪܵܐ ܕܪܲܚܝܼܩ ܡ̣ܢ ܐܲܠܵܗܵܐ ܘܠܵܘ ܬܲܡܵܢ ܗ̄ܘ̣ ܀ ܘܵܝ ܠܵܟ̣ ܕܵܘܝܵܐ ܕܠܲܐܝܢܵܐ ܡܵܪܵܐ ܡܸܫܬܲܥܒܲܕܼ ܐܲܢ̄ܬ : ܠܕܲܝܘܵܐ ܕܲܫܒ̣ܵܟ̣ ܒܲܣܪ̈ܝܼܩܵܬܼܵܐ 25 : ܕܢܸܫܬܸܐ ܠܲܕܼܡܵܟ̣ ܀ ܣܢܝܼ ܠܲܚܛܵܗܵܐ ܡܸܛܠ ܕܲܝܘܵܐ ܕܗܘܝܘܼ ܡܵܪܹܗ : ܘܗܘ ܡܲܦܐܸܐ ܠܗܹܝܢ ܠܲܪ̈ܓ̣ܝܼܓ̣ܵܬܼܵܐ ܩܕܼܵܡ ܚܲܛܵܝܹ̈ܐ ܀ ܠܚܲܕܼ ܡܢ ܡܵܪ̈ܵܘܗܝ ܕܐܲܬܼܪܵܐ ܕܥܵܘ̣ܠܵܐ ܠܵܐ ܬܸܫܬܲܥܒܲܕܼ : ܕܗܵܐ ܐܝܼܬܼ ܗ̄ܘ̣ ܠܵܟ̣ ܡܵܪܵܐ ܕܟ̣ܠܗܘܿܢ ܐܲܬܼܪ̈ܵܘܵܬܼܵܐ ܀ ܚܲܕܼ ܗ̄ܘ̣ ܡܵܪܵܟ̣ ܠܵܐ ܬܹܐܙܲܠ ܐܲܢ̄ܬ݁ ܨܹܝܕܼ ܡܵܪܲܝܵܐ : ܡܵܪܝܵܐ ܗ̄ܘ̣ ܡܵܪܵܟ̣ ܟܦܘܿܪ ܒܹܗ ܒܕܲܝܘܵܐ ܕܠܵܐ ܡܵܪܵܟ̣ ܗ̄ܘ̣ ܀ ܣܢܝܼ ܠܲܚܛܝܼܬܼܵܐ ܥܲܠ ܕܲܪܚܝܼܡܵܐ ܥܲܠ ܣܵܛܵܢܵܐ : pb. 282 ܒܲܪ ܚܹܐܪܹ̈ܐ ܐܲܢ̄ܬ݁ ܠܵܐ ܬܸܫܬܲܥܒܲܕܼ ܠܲܣܪ̈ܝܼܩܵܬܼܵܐ ܀ ܠܵܐ ܬܸܣܪܘܿܚܝܼܗ̇ ܠܗܵܝ̇ ܚܹܐܪܘܼܬܼܵܐ ܕܐܸܬܼܝܲܗܒܲܬ ܠܵܟ̣ : ܡ̣ܢ ܐܲܠܵܗܵܐ ܘܲܬܼܫܲܥܒܸ݁ܕܼܝܼܗ̇ ܠܲܪ̈ܓ̣ܝܼܓ̣ܵܬܼܵܐ ܀ ܠܵܐ ܬܹܐܙܲܠ ܠܵܟ̣ ܡ̣ܢ ܒܹܝܬܼ ܐܲܒ̣ܵܐ ܒܥܵܘ̣ܠܵܐ ܕܐܝܼܕܲܝ̈ܟ : ܠܐܲܬܼܪܵܐ ܕܪܲܚܝܼܩ ܡ̣ܢ ܚܹܐܪܘܼܬܼܵܐ ܡ̣ܢ ܚܹܐܪܘܼܬܼܵܐ ܘܡ̣ܢ ܟܘܼܘܵܢܵܐ ܀ ܒܡܲܬܼܠܵܐ ܕܚܝܼܠܵܐ ܕܣܵܡ̣ ܒܲܟ̣ܬܼܵܒܹܗ ܒܲܪ ܐܲܠܵܗܵܐ : ܙܘܼܥ ܡ̣ܢ ܥܵܘ̣ܠܵܐ ܕܲܠܚܹܐܪܘܼܬܼܵܐ ܕܐ̄ܢܵܫܵܐ ܣܲܪܚܵܗ̇ ܀ ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܢܩܸܦ̣ ܗ̄ܘ̣ܵܐ ܒܪܵܐ ܚܲܠܵܫܵܐ : ܠܫܹܐܕܼܵܐ ܕܡܲܛܥܸܐ ܠܲܒ̣ܢܲܝ̈ܢܵܫܵܐ ܡ̣ܢ ܐܲܠܵܗܵܐ ܀ ܘܫܲܕܪܹܗ ܗܵܢܵܐ 26 : ܠܡܸܪܥܵܐ ܚܙܝܼܪܹ̈ܐ ܘܡܸܬܼܪܲܓ̣ܪܲܓ̣ ܗ̄ܘ̣ܵܐ : ܕܢܸܡܠܸܐ ܟܲܪܣܹܗ ܡ̣ܢ ܚܲܪ̈ܘܼܒܹܐܬ ܘܠܵܐ ܡܸܫܟܲܚ ܗ̄ܘ̣ܵܐ ܀ ܪ̈ܓ̣ܝܼܓ̣ܵܬܼܵܐ ܓܹܝܪ ܟܲܦܢܵܐ ܥܵܒ̣̈ܕܵܢ ܠܵܘ ܣܲܒ̣ܥܘܼܬܼܵܐ : ܐܲܝܟ̣ ܚܲܪ̈ܘܼܒܹܐ ܕܠܵܘ ܡܹܐܟ̣ܘܼܠܬܵܐ ܚܠܝܼܡܬܵܐ ܐܸܢܘܿܢ ܀ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܘܠܵܐ ܝܵܗ̇ܒ݁ܝܼܢ ܠܹܗ ܕܢܸܡܠܸܐ ܟܲܪܣܹܗ : ܠܵܐ ܓܹܝܪ ܡܸܫܟܲܚ ܐ̄ܢܵܫ ܕܐܲܝܟ̣ ܪܸܓ݁ܬܹܗ ܥܒ̣ܵܕܹܗ ܢܸܪܗܲܛ ܀ ܪܵܐܹ̇ܓ̣ ܕܲܗܒ̣ܵܐ ܐܲܝܢܵܐ ܕܲܫܒܸܐ ܒܪܸܚܡܲܬܼ ܟܸܣܦܵܐ : ܠܵܐ ܓܹܝܪ ܡܸܫܟܲܚ ܕܲܟ̣ܡܵܐ ܕܪܵܐܹ̇ܓ̣ ܢܸܩܢܸܐ ܕܲܗܒ̣ܵܐ ܀ ܒܵܥܹ̇ܐ ܢܛܲܢܸܦ ܐܲܢ̄ܬܲܬܼ ܚܲܒ̣ܪܹܗ ܐܵܦ ܓܲܝܵܪܵܐ : ܘܥܵܪܩܵܐ ܚܹܐܪܬܼܵܐ ܘܒ̣ܵܗܹ̇ܬܼ ܣܲܟ̣ܠܵܐ ܕܠܵܐ ܣ̣ܥܲܪ ܐܘܼܪܚܹܗ ܀ ܒܪܸܓ݁ܬܼܵܐ ܣܢܝܼܬܼܵܐ ܒܵܥܹ̇ܐ ܢܙܲܢܸܐ ܒܣܲܓ݁ܝܼ̈ܐܵܬܼܵܐ : pb. 283 ܘܐܸܠܵܐ ܡܸܢܗܹܝܢ ܠܵܐ ܡܸܨ̈ܛܲܠܝܵܢ ܨܹܝܕܼ ܦܲܚܙܘܼܬܹܗ ܀ ܒܵܥܹ̇ܐ ܕܢܸܠܒܲܫ ܢܲܚ̈ܬܹܐ ܛܵܒܹ̈ܐ ܘܠܵܐ ܫܟ̣ܚܝܼܚܝܼܢ ܠܹܗ : ܘܲܟ̣ܒܲܪ ܚܵܒܹ̇ܨ ܥܲܠ ܡܹܐܟ̣̈ܠܵܬܼܵܐ ܘܠܲܝܬ݁ ܐܸܢܹܝܢ ܠܹܗ ܀ ܠܵܐ ܓܹܝܪ ܡܸܫܟܲܚ ܕܡ̣ܢ ܚܲܪ̈ܘܼܒܹܐ ܢܸܡܠܸܐ ܟܲܪܣܹܗ : ܘܠܵܐ ܝܵܗ̇ܒ݁ܝܼܢ ܠܹܗ ܕܐܲܟ̣ܡܵܐ 27 : ܕܒ̣ܵܥܹ̇ܐ ܢܩܝܼܡ ܨܸܒ̣ܝܵܢܹܗ ܀ ܪܵܐܹ̇ܓ̣ ܣܲܓܝܼ ܘܟ̣ܠܵܗ̇ ܪܸܓ݁ܬܹܗ ܠܵܐ ܡܸܬܼܓܲܡܪܵܐ : ܘܲܣܢܝܼܩ ܟܠܝܘܿܡ ܕܢܸܣܒܲܥ 28 : ܐܸܢܹܝܢ ܠܲܪ̈ܓ̣ܝܼܓ̣ܵܬܼܵܐ ܀ ܘܠܵܐ ܐܝܼܬܼ ܦܘܼܪܣܵܐ ܕܡ̣ܢ ܚܲܪ̈ܘܼܒܹܐ ܣܲܒ̣ܥܵܐ ܢܸܗܘܸܐ : ܐܵܦܠܵܐ ܕܢܸܣܒܲܥ ܡܵܐ ܕܪܵܐܹ̇ܓ̣ ܐ̄ܢܵܫ ܠܲܣܪ̈ܝܼܩܵܬܼܵܐ ܀ ܠܐܸܐ ܚܲܛܵܝܵܐ ܘܢܲܦܫܹܗ ܒܠܹܐܘܬܹܗ ܠܵܐ ܡܸܬܼܗܲܢܝܵܐ : ܚܙܝܼܪܹ̈ܐ ܪܵܥܹ̇ܐ ܕܲܩܫܸܐ ܥܲܡܠܵܐ ܘܒܲܗܝܼܬܼ ܐܲܓ̣ܪܵܐ ܀ ܦܵܗܹ̇ܐ 29 : ܒܛܘܼܪܹ̈ܐ ܘܲܒ̣ܪ̈ܵܡܵܬܼܵܐ ܘܲܒ̣ܬܼܘܼ̈ܩܠܵܬܼܵܐ : ܘܥܵܢ̈ܵܐ ܠܙܝܼܙܵܐ ܘܲܡܛܲܪܦܵܐ ܠܹܗ ܠܲܕܼܪܵܥܹ̇ܐ ܠܵܗ̇ ܀ ܒܝܼܫܝܼܢ ܚܲܫܹ̈ܐ ܒܲܥܪܝܼܪܵܝܹ̈ܐ ܘܲܡܠܹܝܢ ܡܵܘܬܵܐ : ܘܪܵܗܹ̇ܛ ܣܲܟ̣ܠܵܐ ܒܲܪ̈ܓ̣ܝܼܓ̣ܵܬܼܵܐ ܟܲܕܼ ܠܵܐ ܣܵܒܲܥ̇ ܀ ܚܛܵܗܹ̈ܐ ܦܲܚܹ̈ܐ ܘܪܸܚܡܲܬܼ ܕܲܗܒ̣ܵܐ ܡܲܚܢܘܿܩܝܼܬܼܵܐ : ܐܵܣܘܿܛܘܼܬܼܵܐ ܪܸܓ݁ܬܼܵܐ ܕܡܲܠܝܵܐ ܙܸܒ̣ܠܵܐ ܣܲܪܝܵܐ ܀ ܪܸܓܲܬܼ ܥܲܝ̈ܢܹܐ ܡܲܫܪ̈ܘܿܥܝܵܬܼܵܐ ܒܐܲܬܼܪܵܐ ܫܲܦܝܵܐ : ܚܸܡܬܼܵܐ ܚܸܘܝܵܐ ܕܓ̣ܵܣܹ̇ܐ ܡܸܪܬܼܵܐ ܕܩܵܛ̇ܠܵܐ 30 : ܢܲܦܫܵܐ ܀ pb. 284 ܠܹܐܘܬܼܵܐ ܪܲܒ݁ܬܼܵܐ ܠܐܸܐ ܚܲܛܵܝܵܐ ܒܥܲܡܠܵܐ ܕܐܘܼܪܚܹܗ : ܘܐܸܠܵܐ ܦܵܢܹ̇ܐ ܡ̣ܢ ܬܘܼ̈ܩܠܵܬܼܵܐ ܠܚܲܪܬܼܵܐ ܢܘܼܪܵܐ ܗ̄ܝܼ ܀ ܫܚܲܩܬܹܗ ܚܛܝܼܬܼܵܐ ܠܲܒ̣ܪܵܐ ܙܥܘܿܪܵܐ ܕܐܲܣܓܝܼ ܦܲܠܚܵܗ̇ 31 : ܘܐܸܫܬܲܗܝܼ ܗ̄ܘ̣ܵܐ ܒܲܪ̈ܓ̣ܝܼܓ̣ܵܬܼܵܐ ܕܲܪܚܸܡ̣ ܐܸܢܹܝܢ ܀ ܘܲܓ̣ܙܵܐ ܕܵܘܝܵܐ ܕܢܸܣܒܲܥ ܐܸܢܹܝܢ ܠܵܐ ܡܸܫܟܲܚ ܗ̄ܘ̣ܵܐ : ܘܐܲܝܟ̣ ܨܸܒ̣ܝܵܢܹܗ ܢܸܩܢܸܐ ܐܸܢܹܝܢ ܠܵܐ ܝܵܗ̇ܒ݁ܝܼܢ ܠܹܗ ܀ ܘܐܸܬ݁ܬ݁ܥܝܼܩ ܕܵܘܝܵܐ ܥܲܠ ܬܘܼܩ̈ܠܵܬܹܗ ܘܥܲܠ ܛܘܼܪܵܦܹܗ : ܘܥܲܠ ܫܘܼܥܒܵܕܹܗ ܕܲܥܗܲܕܼ ܢܲܦܫܹܗ ܕܒܲܪ ܚܹܐܪܹ̈ܐ ܗ̄ܘ̣ܵܐ ܀ ܪܢ̣ܵܐ ܚܲܛܵܝܵܐ ܕܐܸܠܘܼ ܠܵܐ ܨܒ̣ܵܐ ܠܵܐ ܚܵܛܹ̇ܐ ܗ̄ܘ̣ܵܐ : ܘܐܸܠܘܼ ܠܵܐ ܒܥ̣ܵܐ ܕܢܸܦܠܘܿܚ ܥܵܘ̣ܠܵܐ ܠܵܐ ܐ̄ܢܵܫ ܐܲܠܨܹܗ ܀ ܘܐܲܝܟ̣ ܕܡ̣ܢ ܫܸܢܬܼܵܐ ܕܲܪ̈ܓ̣ܝܼܓ̣ܵܬܼܵܐ ܢܵܕܼ ܗ̄ܘ̣ܵܐ ܘܐܲܝܠܸܠ̣ : ܕܲܚ̣ܙܵܐ ܠܢܲܦܫܹܗ ܕܒܲܐܝܠܹܝܢ ܚܲܝܹ̈ܐ ܒܣܝܼܪܹ̈ܐ ܫܲܪܝܵܐ ܀ ܐ̄ܬܵܐ ܨܹܝܕܼ ܢܲܦܫܹܗ ܬܵܐ ܫܡܲܥ ܘܲܬܼܗܲܪ ܐܘܿ ܦܵܪܘܿܫܵܐ : ܕܐܲܝܢܵܐ ܕܚܵܛܹ̇ܐ ܐܵܦ ܡ̣ܢ ܢܲܦܫܹܗ ܗܵܘܹ̇ܐ ܪܲܚܝܼܩ ܀ ܟܲܕܼ ܠܲܡ ܐܸܬܵܐ ܗܘ ܨܹܝܕܼ ܢܲܦܫܹܗ ܗܵܟܲܢ ܐܸܡܲܪ : ܕܲܟ̣ܡܵܐ ܐ̄ܓ̣ܝܼܪܹ̈ܐ ܣܵܒܼ݁ܥܝܼܢ ܠܲܚܡܵܐ ܒܹܝܬܼ ܐܲܒ̣ܵܗܲܝ̈ ܀ ܐ̄ܬܵܐ ܨܹܝܕܼ ܢܲܦܫܹܗ ܪܲܚܝܼܩ ܗ̄ܘ̣ܵܐ ܕܹܝܢ ܐܵܦ ܡ̣ܢ ܢܲܦܫܹܗ : ܟܲܕܼ ܪܲܚܝܼܩ ܗ̄ܘ̣ܵܐ ܡ̣ܢ ܐܲܠܵܗܵܐ ܘܥܵܘ̣ܠܵܐ ܦܵܠܲܚ̇ ܀ ܐܲܝܢܵܐ ܕܝܵܕܲܥ̇ ܡܵܢܲܐ ܗ̄ܝܼ ܢܲܦܫܵܐ ܥܣܸܩ ܠܹܗ ܢܸܚܛܸܐ : ܕܠܵܐ ܢܸܬܼܚܲܒܲܠ ܫܘܼܦܪܵܗ̇ ܪܵܡܵܐ ܘܲܟ̣ܝܵܢܵܝܵܐ ܀ ܘܡܸܚܕܼܵܐ ܕܛܵܥܹ̇ܐ ܐ̄ܢܵܫ ܠܐܲܠܵܗܵܐ ܛܵܥܹ̇ܐ ܢܲܦܫܹܗ : pb. 285 ܘܠܵܐ 32 : ܥܵܗܹ̇ܕܼ ܠܵܗ̇ ܐܵܦܠܵܐ ܠܢܲܦܫܵܐ ܘܠܵܐ ܠܐܲܠܵܗܵܐ ܀ ܐ̄ܬܵܐ ܨܹܝܕܼ ܢܲܦܫܹܗ ܕܲܒ̣ܥܵܐ ܕܢܹܐܬܸܐ ܨܹܝܕܼ ܐܲܠܵܗܵܐ : ܘܡܸܚܕܼܵܐ ܝܑܼܕܲܥ̣ ܕܡܲܢ̣ܘܼ ܘܒܲܪ ܡܲܢ ܘܐܲܝܟܲܢܵܐ ܐܝܼܬܼܵܘܗܝ ܀ ܚ̣ܙܵܐ ܗ̄ܘ̣ܵܐ ܢܲܦܫܹܗ ܘܐܸܬܼܒܲܝܲܢ ܗ̄ܘ̣ܵܐ ܗܘ ܒܲܩܢܘܿܡܹܗ : ܘܙܵܥ̣ ܥܲܠ ܕܲܚܛ̣ܵܐ ܘܲܗܦܲܟ̣ ܢܹܐܬܼܐ ܠܒܲܝܬܹܗ ܕܐܲܒ̣ܘܼܗܝ ܀ ܚ̣ܙܵܝܗܝ ܠܲܟ̣ܝܵܢܵܐ ܗܵܘ̇ ܫܲܦܝܼܪܵܐ ܕܩܸܢܝܵܢܹܗ ܗ̄ܘ̣ܵܐ : ܕܲܟ̣ܡܵܐ ܡܚܲܒܲܠ ܒܲܪ̈ܓ̣ܝܼܓ̣ܵܬܼܵܐ ܕܠܵܐ ܫܲܦܝܼܪ̈ܵܢ ܀ ܚ̣ܙܵܐ ܕܫܲܦܝܼܪܵܐ ܒܪܵܝܗܝ ܐܲܠܵܗܵܐ ܘܲܕܼܠܵܐ ܡܘܼܡܵܐ : ܘܲܒ̣ܨܸܒ̣ܝܵܢܹܗ ܢܦܲܠ̣ ܒܲܚܛܝܼܬܼܵܐ ܘܲܗܘܵܐ ܣܲܢܝܵܐ ܀ ܐ̄ܬܵܐ ܨܹܝܕܼ ܢܲܦܫܹܗ ܕܟܲܕܼ ܚܵܛܹ̇ܐ ܗ̄ܘ̣ܵܐ ܠܵܘ ܨܹܐܕܹܝܗ̇ ܗ̄ܘ̣ܵܐ : ܘܝܲܕܼܥܵܗ̇ ܡܵܢܲܐ ܗ̄ܝܼ ܘܚܵܣ̣ ܥܲܠ ܫܘܼܦܪܵܗ̇ ܕܐܸܬܼܚܲܒܲܠ ܗ̄ܘ̣ܵܐ ܀ ܡܸܚܕܼܵܐ ܕܐܸܬܵܐ ܘܲܚ̣ܙܵܐ ܠܢܲܦܫܹܗ ܚ̣ܙܵܝܗܝ ܠܐܲܠܵܗܵܐ : ܘܲܒ̣ܣܲܪ ܗܘ ܠܹܗ ܕܡ̣ܢ ܡ̇ܢ 33 : ܐܲܪܚܸܩ̣ ܟܲܕܼ ܚܵܛܹ̇ܐ ܗ̄ܘ̣ܵܐ ܀ ܘܥܲܗܕܹܗ ܠܒܲܝܬܵܐ ܪܲܒܵܐ ܕܐܲܒ̣ܘܼܗܝ ܘܲܠܫܲܡܵܫܵܘ̈ܗܝ : ܘܲܠܥܵܠܘܿܠܵܘ̈ܗܝ ܘܲܠܨܸܒܼ̈ܘܵܬܹܗ ܫܲܦܝܼܪ̈ܵܬܼܵܐ ܀ ܐܸܬ݁ܕܲܟ̣ܪܹܗ ܗ̄ܘ̣ܵܐ ܠܗܵܘ̇ ܦܵܬܼܘܿܪܵܐ ܪܲܒܵܐ ܕܐܲܒ̣ܘܼܗܝ : ܕܲܡܠܸܐ ܣܲܒ̣ܥܵܐ ܘܗܘ ܡܸܬܼܢܵܘܲܠ ܒܲܣܢܝܼܩܘܼܬܼܵܐ ܀ ܘܲܪܢ̣ܵܐ ܕܵܘܝܵܐ ܒܥܲܒܼ̈ܕܹܐ ܕܐܲܒ̣ܘܼܗܝ ܐܵܦ ܒܐܲܓ̣ܝܼܪܹ̈ܐ : ܘܲܒ̣ܦܵܬܼܘܿܪܵܐ ܕܣܵܒܼ̇ܥܝܼܢ ܡܸܢܹܗ ܐܵܦ ܒܲܪ̈ܵܝܹܐ ܀ ܬܝܵܒ̣ܘܼܬܼܵܐ ܓܹܝܪ ܡܸܚܕܼܵܐ ܕܩܵܪܒܵܐ ܨܹܝܕܼ ܚܲܛܵܝܵܐ : ܥ̣ܗܲܕܼ ܠܐܲܠܵܗܵܐ ܘܲܠܪܲܒ݁ܘܼܬܹܗ ܘܲܠܫܲܡܵܫܵܘ̈ܗܝ ܀ pb. 286 ܘܲܠܩܲܕܝܼ̈ܫܹ̈ܐ ܟܡܵܐ ܩܲܪܝܼܒ̣ܝܼܢ ܨܹܝܕܼ ܐܲܠܵܗܵܐ : ܘܲܠܙܲܕܝܼ̈ܩܹܐ ܟܡܵܐ ܫܲܦܝܼܪܝܼܢ ܦܘܼܪ̈ܥܵܢܲܝܗܘܿܢ ܀ ܘܲܟ̣ܡܵܐ ܫܘܼܦܪܵܐ 34 : ܐܝܼܬܼ ܠܲܓ̣ܒܲܝ̈ܵܐ ܒܹܝܬܼ ܐܲܠܵܗܵܐ : ܘܒܲܐܝܢܵܐ ܕܲܪܓ̣ܵܐ ܓܡܝܼܪܹ̈ܐ ܩܵܝ̇ܡܝܼܢ ܟܲܕܼ ܢܲܨܝܼܚܝܼܢ ܀ ܘܲܟ̣ܡܵܐ ܟܹܐܢܹ̈ܐ ܐܝܼܬܼ ܠܐܲܠܵܗܵܐ ܕܩܲܪܝܼܒ̣ܝܼܢ ܠܹܗ : ܘܗܘ ܫܕܸܐ ܘܪܲܚܝܼܩ ܡ̣ܢ ܐܲܠܵܗܵܐ ܒܥܵܘ̣ܠܵܐ ܕܲܥ̣ܒܲܕܼ ܀ ܡܸܚܕܼܵܐ ܕܗܵܦܹ̇ܟ̣ ܐ̄ܢܵܫ ܢܹܐܬܸܐ ܠܵܗ̇ ܠܲܬܼܝܵܒ̣ܘܼܬܼܵܐ : ܒܗܵܠܹܝܢ ܟܠܗܹܝܢ ܗܵܘܹ̇ܐ ܪܹܵܐ ܟܲܕܼ ܡܸܬ݁ܬܲܢܲܚ ܀ ܟܲܕܼ ܡܸܬܼܡܲܪܡܲܪ ܡܸܛܠ ܗܵܠܹܝܢ ܫܘܼܦܪܹ̈ܐ ܕܐܵܘܒܸ݁ܕܼ : ܟܲܕܼ ܟܲܪܝܵܐ ܠܹܗ ܥܲܠ ܚܹܐܪܘܼܬܹܗ ܕܲܟ̣ܡܵܐ ܙܸܠܲܬ ܀ ܟܲܕܼ ܩܵܝ̇ܡܵܐ ܥܠܵܘܗܝ ܐܲܝܟ̣ ܬܵܒ̣ܘܿܥܵܐ ܒܸܗܬܲܬܼ ܐܲܦܹ̈ܐ : ܕܢܲܪܟܸܢ ܪܹܫܹܗ ܐܲܝܟ̣ ܒܲܗܝܼܬܼܵܐ ܒܥܵܘ̣ܠܵܐ ܕܲܥܒܲܕܼ ܀ ܒܣܝܼܪ ܚܲܛܵܝܵܐ ܡܸܛܠ ܕܐܵܘܒܸ݁ܕܼ ܗܵܠܹܝܢ ܫܘܼܦܪܹ̈ܐ : ܕܐܝܼܬܼ ܠܲܟ̣ܝܵܢܵܐ ܘܲܗܘ̤ܵܐ ܣܲܢܝܵܐ . ܣܵܒܹ̇ܠ ܙܵܘ̈ܥܹܐ ܀ ܘܚܵܙܹ̇ܐ ܐ̄ܚܪ̈ܵܢܹܐ ܒܲܡܝܲܬ݁ܪܘܼܬܼܵܐ ܘܒܲܓ̣ܡܝܼܪܘܼܬܼܵܐ : ܘܲܒ̣ܟܹܐܢܘܼܬܼܵܐ ܘܲܡܫܲܦܲܠ ܗܘ ܀ ܘܟ̣ܠ ܡܲܢ ܕܲܩ̣ܪܸܒ̣ ܨܹܝܕܼ ܐܲܠܵܗܵܐ ܢܨܲܚ̣ ܘܐܸܫܬܲܒܲܚ : ܘܗܘ ܚܲܛܵܝܵܐ ܒܲܗܝܼܬܼ ܘܲܣܢܸܐ ܘܟ̣ܠ ܓܵܥܲܪ ܒܹܗ ܀ ܡܲܪܟܲܢ ܪܹܫܹܗ ܘܠܵܐ ܒܲܫܡܲܝܵܐ ܦܫܝܼܩ ܠܹܗ ܕܲܢܚܘܼܪ : ܘܲܣܟ̣ܝܼܪ ܦܘܼܡܹܗ ܘܠܵܐ ܕܲܢܨܲܠܸܐ ܐܝܼܬܼ ܒܹܗ ܚܲܝܠܵܐ ܀ ܚܵܙܹ̇ܐ ܕܐܲܦܸܩ̣ ܣܘܿܓ̣ܵܐܐ ܕܝܵܘܡܵܘ̈ܗܝ ܒܲܣܪܝܼܩܘܼܬܼܵܐ : pb. 287 ܘܲܚܛ̣ܵܐ ܣܲܓܝܼ 35 : ܘܚܲܒܸ݁ܠ ܢܲܦ̮ܫܹܗ ܕܫܲܦܝܼܪܵܐ ܗ̄ܘ̣ܵܬܼ ܀ ܘܪܲܚܝܼܩ ܕܵܘܝܵܐ ܡ̣ܢ ܐܲܠܵܗܵܐ ܡܸܛܠ ܥܵܘ̣ܠܹܗ : ܘܩܲܪܝܼܒ̣ܝܼܢ ܠܹܗ ܐ̄ܢܵܫܵܐ ܐ̄ܚܪ̈ܵܢܹܐ ܒܦܘܼܪ̈ܫܵܢܲܝܗܘܿܢ ܀ ܘܟܲܕܼ ܚܹܐܪܘܼܬܼܵܐ ܫܲܘܝܵܐ ܗ̄ܝܼ ܕܝܼܠܹܗ ܘܲܕܼܙܲܕܝܼ̈ܩܹܐ : ܢܦܲܠ̣ܒܲܚܛܝܼܬܼܵܐ ܘܡܸܛܠ ܕܲܨܒ̣ܵܐ ܗܘ݀ܵܐ ܚܲܛܵܝܵܐ ܀ ܘܲܒ̣ܪܵܐ ܙܥܘܿܪܵܐ ܩ̣ܪܵܝܗܝ ܒܲܣܒܲܪܬܼܵܐ ܒܲܪ ܐܲܠܵܗܵܐ : ܡܸܛܠ ܕܐܵܘܚܲܪ ܘܐܸܬ݀ܵܐ ܒܚܲܪܬܼܵܐ ܨܹܝܕܼ ܐܲܠܵܗܵܐ ܀ ܐ̄ܬ݀ܵܐ ܢܲܦ̮ܫܹܗ ܘܫܲܪܝܼ ܕܢܹܐܡܲܪ ܟܲܕܼ ܡܸܬ݁ܬܲܢܲܚ : ܡܸܠܹ̈ܐ ܕܗܵܦ̈ܟܵܢ ܚܘܼܒܵܐ ܘܪ̈ܲܚܡܹܐ ܕܐܲܒ̣ܵܗܘܼܬܼܵܐ ܀ ܟܡܵܐ ܐܲܓ̣ܝܼܪܹ̈ܐ ܐܝܼܬܼ ܠܲܡ ܒܹܝܬܼ ܐܵܒ̣ܝܼ ܕܣܵܒ̣݁ܥܝܼܢ ܠܲܚܡܵܐ : ܘܐܸܢܵܐ ܠܟܲܦܢܵܐ ܗܵܐ ܐܵܒܹ̇ܕܼ ܐ̄ܢܵܐ ܒܹܝܬܼ ܢܘܼܟ̣ܪ̈ܵܝܹܐ ܀ ܡܵܐ ܕܠܵܐ ( ܢܦܲܠ̣ ܠܹܗ ܐ̄ܢܵܫ 36 : ܒܲܚܛܵܗܵܐ ܒܪܵܐ ܗ̄ܘ̣ ܕܐܲܠܵܗܵܐ : ܘܲܦܐܸܐ ܘܲܪܚܝܼܡ ܘܐܝܼܬܼ ܠܹܗ ܟܝܵܢܵܐ ܕܲܡܠܸܐ ܫܘܼܦܪܹ̈ܐ ܀ ܘܠܵܗ̇ ܠܲܒ̣ܪܝܼܬܹܗ ܚ̣ܙܵܐ ܐܲܠܵܗܵܐ ܕܛܵܒ̣ ܫܲܦܝܼܪܵܐ : ܘܐܲܝܟ̣ ܝܵܠܘܿܕܼܵܐ ܫܲܦܝܼܪ ܝܲܠܕܵܐ ܟܡܵܐ ܕܠܵܐ ܚܵܛܹ̇ܐ ܀ ܘܫܲܦܝܼܪ ܟ̱ܠܹܗ ܟܝܵܢܵܐ ܘܲܡܠܸܐ ܙܲܕܝܼܩܘܼܬܼܵܐ : ܘܡܸܛܠ ܫܘܼܦܪܹܗ ܫܵܘܹ̇ܐ ܕܢܸܗܘܸܐ ܒܪܵܐ ܕܐܲܠܵܗܵܐ ܀ ܘܡܵܐ ܕܲܢܦܲܠ̣ ܠܹܗ ܒܪܸܚܡܲܬܼ ܥܵܠܡܵܐ ܘܫܲܪܝܼ ܢܸܚܛܸܐ : ܐܸܒܲܕܼ ܡܸܢܹܗ ܫܘܼܦܪܵܐ ܪܵܡܵܐ ܘܲܟ̣ܝܵܢܵܝܵܐ ܀ ܘܡ̣ܢ ܪܵܡܘܼܬܼܵܐ 37 : ܗܵܝ̇ ܕܲܒ̣̈ܢܲܝܵܐ ܡܸܬ݁ܬܲܚܬܸܐ ܠܹܗ : ܗܵܘ̇ ܓܹܝܪ ܫܘܼܦܪܵܐ ܕܐܝܼܬܼ ܠܲܟ̣ܝܵܢܵܐ ܐܸܬܼܚܲܒܲܠ ܠܹܗ ܀ pb. 288 ܘܡܸܚܕܼܵܐ ܡܫܲܪܸܐ ܐ̄ܢܵܫ ܕܲܒ̣ܥܲܡ̈ܠܸܐ ܕܙܲܕܼܝܼܩܘܼܬܼܵܐ : ܢܲܚܠܸܡ ܫܘܼܚ̈ܢܹܐ ܐܲܝܠܹܝܢ 38 : ܕܲܢܒܲܥ̣ܘ ܡ̣ܢ ܚܹܐܪܘܼܬܼܵܐ ܀ ܘܐܲܝܟ̣ ܐܲܓ̣ܝܼܪܵܐ ܕܦܵܠܲܚ̇ ܢܸܡܠܸܐ ܟܲܪܣܹܗ ܠܲܚܡܵܐ : ܣܢܝܼܩ ܢܸܬܼܟܲܫܲܪ ܥܲܠ ܦܘܼܠܚܵܢܵܐ ܕܙܲܕܝܼܩܘܼܬܼܵܐ ܀ ܘܩܲܠܝܼܠ ܡ̣ܢ ( ܠܗܲܠ ܘܩܲܠܝܼܠ ܡ̣ܢ ܠܟ̣ܵܐ 39 : ܘܬܼܘܼܒ̣ ܡ̣ܢ ܬܲܡܵܢ : ܒܲܬܼܘܵܬܼ ܢܲܦ̮ܫܵܐ ܒܕܸܡ̈ܥܹܐ ܕܚܲܫܵܐ ܘܲܕܼܒ̣ܵܥܘܼܬܼܵܐ ܀ ܫܠܝܼ̈ܚܹܐ ܘܡܲܠܒܸ݁ܫ ܟܲܦܢܹ̈ܐ ܡܣܲܒܲܥ ܝܲܬܼܡܹ̈ܐ ܣܵܥܲܪ : ܕܲܠܡܵܐ ܡܸܫܟܲܚ ܪ̈ܲܚܡܹܐ ܕܢܸܦܢܸܐ ܠܒܹܝܬܼ ܐܲܠܵܗܵܐ ܀ ܘܲܒ̣ܪܵܐ ܙܥܘܿܪܵܐ ܒܗܵܢܹܐ ܕܲܪܓ̣ܵܐ ܒܥ̣ܵܐ ܗ̄ܘ̣ܵܐ ܕܲܢܩܘܼܡ : ܠܵܘ ܠܐܝܼܩܵܪܵܐ ܗܵܘ̇ ܕܲܒ̣ܢܲܝ̈ܵܐ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܀ ܒܪܵܐ ܠܵܐ ܚܵܛܹ̇ܐ ܕܙܲܪܥܹܗ ܒܹܗ ܗ̄ܘ̣ ܘܠܵܐ ܡܸܫܬܲܥܒܲܕܼ : ܢܸܥܒܸ݁ܕܼ ܥܵܘ̣ܠܵܐ ܡܸܛܠ ܕܲܕܼܟܸܐ ܗ̄ܘ̣ ܐܲܝܟ̣ ܝܵܠܘܿܕܹܗ ܀ ܡܵܐ ܕܹܝܢ ܕܲܚܛ̣ܵܐ ܢܚܸܬܼ ܠܹܗ ܠܕܲܪܓ̣ܵܐ ܗܵܘ̇ ܕܐܲܓ̣ܝܼܪܹ̈ܐ : ܕܢܸܪܗܲܛ ܒܵܬܲܪ ܙܲܕܝܼܩܘܼܬܼܵܐ ܘܢܲܚܸܐ ܢܲܦ̮ܫܹܗ ܀ ܘܲܒ̣ܦܘܼܠܚܵܢܵܐ ܘܲܒܼ̈ܒ̣ܵܥܘܵܬܼܵܐ ܘܲܒ̣ܙܸܕܼ̈ܩܵܬܼܵܐ : ܠܓ̣ܵܘ ܡ̣ܢ ܬܲܪܥܹܗ ܕܒܲܝܬܵܐ ܢܸܥܘܿܠ ܕܠܵܐ ܢܹܐܒܲܕܼ ܠܹܗ ܀ ܘܥܲܠ ܕܲܒ̣ܪܵܐ ܗ̄ܘ̣ܵܐ ܘܚܲܒܸ݁ܠ̣ ܫܘܼܦܪܵܐ ܗܵܘ̇ ܕܲܒܼ̈ܢܲܝܵܐ : ܗܘ݀ܵܐ ܐܲܓ̣ܝܼܪܵܐ ( ܘܠܵܐܹ̇ܐ ܕܡܸܢܹܗ 40 : ܕܒܲܝܬܵܐ ܢܸܚܸܐ ܀ ܥܕܲܡܵܐ ܕܲܩ̣ܪܸܒ̣ ܠܲܬܼܝܵܒ̣ܘܼܬܼܵܐ ܡ̣ܢ ܢܘܼܟ̣ܪ̈ܵܝܹܐ ܗ̄ܘ̣ : ܐܲܝܢܵܐ ܕܚܵܛܹ̇ܐ ܘܠܲܝܬ݁ ܒܪܲܗܛܵܐ ܕܐܘܼܪܚܹܗ ܀ pb. 289 ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܡܫܲܥܒܲܕܼ ܒܲܪ̈ܓ̣ܝܼܓ̣ܵܬܼܵܐ : ܘܬܲܡܵܢ ܦܵܠܲܚ ܠܲܣܪܝܼܩܘܼܬܼܵܐ ܒܹܝܬܼ ܢܘܼܟ̣ܪ̈ܵܝܹܐ ܀ ܘܡܸܚܕܼܵܐ ܕܒ̣ܵܥܹ̇ܐ ܕܢܸܦܢܸܐ ܘܢܹܐܬܸܐ ܠܒܹܝܬܼ ܐܲܠܵܗܵܐ : ܠܵܐ ܠܵܒܼ̇ܟ݁ܝܼܢ ܠܹܗ ܡܵܪ̈ܵܘܗܝ ܕܐܲܬܼܪܵܐ ܢܩܵܘܸܐ ܬܲܡܵܢ ܀ ܘܐܸܢ ܐܲܠܵܗܵܐ ܠܵܐ ܟܠ̣ܵܝܗܝ ܢܹܐܙܲܠ ܕܲܒ̣ܥ̣ܵܐ ܢܹܐܙܲܠ : ܒܝܼܫܵܐ ܐܲܝܟܲܢ ܡܸܫܟܲܚ ܕܢܸܟ̣ܠܹܘܗܝ ܕܲܒ̣ܥ̣ܵܐ ܢܹܐܬܸܐ ܀ ܒܥ̣ܵܐ ܚܲܛܵܝܵܐܠ ܕܢܸܚܛܸܐ ܘܲܚܛ̣ܵܐ ܟܡܵܐ ܕܲܫܦܲܪ ܠܹܗ : ܘܲܒ̣ܥ̣ܵܐ ܢܸܦܢܸܐ ܘܠܵܐ ܐܝܼܬܼ ܡܸܕܸܡ ܕܲܡܨܸܐ ܢܸܟ̣ܠܹܝܘܗܝ ܀ ܢܦܲܠ̣ ܐܲܝܟ̣ ܕܲܨܒ̣ܵܐ ܘܩܵܡ̣ ܐܲܝܟ̣ ܕܲܨܒ̣ܵܐ ܘܫܲܠܝܼܛ ܗ̄ܘ̣ ܠܹܗ : ܚܹܐܪܘܼܬܼܵܐ ܓܹܝܪ ܠܵܐ ܡܸܬܼܥܲܨܝܵܐ ܕܡܵܢܵܐ ܬܸܥܒܸ݁ܕܼ ܀ ܨܒ̣ܵܐ ܒܪܵܐ ܙܥܘܿܪܵܐ ܕܢܸܗܦܘܿܟ̣ ܢܹܐܬܸܐ ܘܢܸܚܙܸܐ ܠܐܲܒ̣ܘܼܗܝ : ܘܠܵܐ ܩܵܡ̣ ܩܘܼܕܼܡܵܘܗܝ ܟ̱ܠܹܗ ܦܘܼܚܪܵܐ ܕܲܪ̈ܓ̣ܝܼܓ̣ܵܬܼܵܐ ܀ ܘܠܵܐ ܣܵܛܵܢܵܐ ܕܲܦܠܲܚ̣ ܥܲܡܹܗ ܟܠ̣ܵܝܗܝ ܡ̣ܢ ܐܘܼܪܚܹܗ : ܐܵܦܠܵܐ ܫܹܕܹ̈ܐ ܐܸܫܟܲܚ̣ܘ ܒܲܛܸܠ̣ܘ ܫܲܦܝܼܪ̈ܵܬܹܗ ܀ ܐܵܦܠܵܐ ܪܸܚܡܲܬܼ ܥܵܠܡܵܐ ܦܟܲܪܬܹܗ ܐܲܝܟ̣ ܕܲܡܥܵܕܼܵܐ : ܕܡܸܚܕܼܵܐ ܕܲܨܒ̣ܵܐ ܕܢܹܐܬܸܐ ܐܸܬ݀ܵܐ ܘܐ̄ܢܵܫ ܠܵܐ ܬܲܟ̣ܣܹܗ ܀ ܐܘܿ ܚܲܛܵܝܵܐ ܡܸܚܕܼܵܐ ܕܨܵܒܹ̇ܝܬ݁ ܕܬܹܐܬܸܐ ܐܵܬܹ̇ܝܬ݁ : ܘܠܵܐ ܐܝܼܬܼ ܚܲܝܠܵܐ ܕܡܸܫܟܲܚ ܢܸܟ̣ܠܹܝܟ̣ ܡ̣ܢ ܝܘܼܬܼܪܵܢܵܐ ܀ ܨܒ̣ܝܼ ( ܘܐܲܪܦܵܐ ܠܵܗ̇ 41 : ܠܗܵܝ̇̄ ܡܲܪܥܝܼܬܼܵܐ ܕܒܲܗܝܼܬܼ ܐܲܓ̣ܪܵܗ̇ : ܚܙܝܼܪܹ̈ܐ ܠܙܝܼ̈ܙܹܐ ܚܲܫܹ̈ܐ ܒܝܼ̈ܫܹܐ ܕܟ̣ܠܵܗ̇ ܛܘܼܥܝܲܝ ܀ pb. 290 ܬܵܐ ܨܹܝܕܼ ܢܲܦ̮ܫܵܟ̣ ܐܲܝܟ̣ ܕܐܸܬ݀ܵܐ ܗܵܘ̇ ܝܵܪܬܵܐ ܣܲܟ̣ܠܵܐ : ܕܡܸܚܕܼܵܐ ܕܐܸܬ݀ܵܐ ܗܘ݀ܐ ܚܲܟ݁ܝܼܡܵܐ ܘܩܲܕܝܼ 42 : ܠܐܲܒ̣ܘܼܗܝ ܀ ܚܙܝܼ ܠܵܐ ܬܸܛܥܸܐ ܠܒܲܝܬܵܐ ܪܲܒܵܐ ܕܒܹܝܬܼ ܐܲܠܵܗܵܐ : ܕܗܵܐ ܪܲܚܝܼܩ ܐܲܢ̄ܬ݁ ܘܲܫܕܹܝܬ݁ ܡܸܢܹܗ ܐܲܝܟ̣ ܢܘܼܟ̣ܪܵܝܵܐ ܀ ܘܗܵܐ ܒܵܣ̇ܡܝܼܢ ܒܹܗ ܟܹܐܢܹ̈ܐ ܒܪܲܗܛܵܐ ܕܕܼܘܼܒܵܪ̈ܲܝܗܘܿܢ : ܘܡܸܫܬܲܒ݁ܚܝܼܢ ܒܹܗ ܓܡܝܼܪܹ̈ܐ ܒܫܘܼܦܪܵܐ ܕܐܸܣܟܹܡܲܝ̈ܗܘܿܢ ܀ ܘܲܡܠܸܐ ܣܡܵܟܹܗ ܟܠ ܙܲܕܝܼ̈ܩܹܐ ܒܐܝܼܩܵܪ̈ܲܝܗܘܿܢ : ܘܐܲܢ̄ܬ݁ ܪܲܚܝܼܩ ܐܲܢ̄ܬ݁ ܡܫܲܦܲܠ ܘܲܣܚܝܼܦ ܒܹܝܬܼ ܢܘܼܟ̣ܪ̈ܵܝܹܐ ܀ ܬܵܐ ܚܲܛܵܝܵܐ ܬܵܐ ܚܙܝܼ ܠܐܲܒ̣ܘܼܟ̣ ܕܲܡܣܲܟܸ݁ܐ ܠܵܟ̣ : ܣܲܓܝܼ ܐܵܘܚܲܪܬ݁ ܥܲܕܼܠܵܐ ܐܵܚ̇ܕܝܼܢ ܬܲܪܥܵܐ ܬܵܐ ܥܘܿܠ ܀ ܒܲܬܼܝܵܒ̣ܘܼܬܼܵܐ ܬܵܩ̇ܢܵܐ ܢܲܦ̮ܫܵܐ ܡܵܐ ܕܐܸܣܬܲܪܚܲܬ݀ : ܘܡܸܢܹܗ̇ ܩܵܢ̇ܝܵܐ ܟ̱ܠܹܗ ܫܘܼܦܪܵܐ ܕܐܸܬܼܚܲܒܲܠ ܗ̄ܘ̣ܵܐ ܀ ܗܵܘ̇ ܪܸܥܝܵܢܹܗ ܕܲܒ̣ܪܵܐ ܙܥܘܿܪܵܐ ܩܢܝܼ ܬܲܝܵܒ̣ܵܐ : ܕܲܠܝܘܼܠܦܵܢܵܟ̣ ܕܝܼܠܵܟ̣ ܐܲܡ̣ܪܹܗ ܒܲܪ ܐܲܠܵܗܵܐ ܀ ܬܵܐ ܨܹܝܕܼ ܢܲܦ̮ܫܵܟ̣ ܘܲܒ̣ܥܝܼ ܪ̈ܲܚܡܹܐ ܐܲܝܟ̣ ܕܲܒ̣ܥ̣ܵܐ ܗܵܘ̇ : ܕܲܡܩܲܒܸ݁ܠ ܗ̄ܘ̣ ܐܲܒ̣ܵܐ ܕܢܸܩܒ݁ܘܿܫ ܠܲܕܼܒ̣ܵܥܹ̇ܐ ܠܹܗ ܀ ܗܵܘ̇ 43 : ܪܸܥܝܵܢܹܗ ܕܲܒ̣ܪܵܐ ܙܥܘܿܪܵܐ ܣܲܒ̣ ܚܲܛܵܝܵܐ : ܘܗܘ݀ ܡܲܥܸܠ ܠܵܟ̣ ܕܬܸܗܘܸܐ ܝܵܪܬܵܐ ܒܒܲܝܬܹܗ ܕܐܲܒ̣ܘܼܟ̣ 44 :܀ ܬܵܐ ܨܹܝܕܼ ܢܲܦ̮ܫܵܟ̣ ܐܲܝܟ̣ ܕܐܸܬ݀ܵܐ ܗܵܘ̇ ܡ̣ܢ ܬܘܼܩ̈ܠܵܬܼܵܐ : ܘܲܒ̣ܪܸܥܝܵܢܵܐ ܡܸܬ݁ܬܵܘܝܵܢܵܐ ܒܥܝܼ ܫܘܼܒ̣ܩܵܢܵܐ ܀ ܟܲܦܢܵܐ ܥ̣ܪܲܨ ܠܹܗ ܕܲܪ̈ܓ̣ܝܼܓ̣ܵܬܼܵܐ ܕܠܲܝܬ݁ ܐܸܢܹܝܢ ܠܵܟ̣ : pb. 291 ܘܠܵܐ ܝܵܗ̇ܒ݁ܝܼܢ ܠܵܟ̣ ܬܸܣܒܲܥ ܡܸܢܗܹܝܢ ܡܘܿܢ ܩܵܐܹ̇ܡ ܐܲܢ̄ܬ݁ ܀ ܬܵܐ ܠܦܵܬܼܘܿܪܵܐ ܕܒܹܝܬܼ ܐܲܠܵܗܵܐ ܕܲܡܠܸܐ ܣܲܒ̣ܥܵܐ : ܘܲܡܠܝܼ ܟܲܪܣܵܟ̣ ܡ̣ܢ ܒܘܼܣܵܡܵܘ̈ܗܝ ܪ̈ܘܼܚܵܢܵܝܹܐ ܀ ܪܢܝܼ ܚܲܛܵܝܵܐ ܕܟ̣ܠ ܡܲܢ ܕܲܩ̣ܪܸܒ̣ ܨܹܝܕܼ ܐܲܠܵܗܵܐ : ܣܒܲܥ̣ ܡ̣ܢ ܛܘܼܒ̣ܵܘ̈ܗܝ ܘܗܵܐ ܡܸܬܲܦܲܛܲܡ ܡ̣ܢ ܓܹܐ̈ܘܵܬܹܗ ܀ ܘܠܲܒ̣ܪܵܐ ܙܥܘܿܪܵܐ ܣܲܪܩܹܗ ܟܲܦܢܵܐ ܘܚܲܣܝܼܪܘܼܬܼܵܐ : ܘܟܸܢ ܗ̄ܘ̣ ܦܢ̣ܵܐ ܗ̄ܘ̣ܵܐ ܕܢܸܗܦܘܿܟ̣ ܢܹܐܬܸܐ ܠܒܲܝܬܹܗ ܕܐܲܒ̣ܘܼܗܝ ܀ ܐܸܬ݁ܕܲܟ̣ܪܵܗ̇ ܗ̄ܘ̣ܵܐ ܗܵܝ ܓܲܐܝܘܼܬܼܵܐ ܕܐܸܬܼܪܲܒ݁ܝܼ ܒܵܗ̇ : ܘܥܵܩܲܬ݀ ܢܲܦ̮ܫܹܗ ܘܫܲܪܝܼ ܒܒܸܟ̣ܝܵܐ ܕܲܢܡܲܠܸܠ ܗ̄ܘ̣ܵܐ ܀ ܟܡܵܐ ܐܲܓ̣ܝܼܪܹ̈ܐ ܣܵܒ̣݁ܥܝܼܢ ܠܲܚܡܵܐ ܒܹܝܬܼ ܐܲܒ̣ܵܐ ܕܝܼܠܝ : ܘܐܸܢܵܐ ܠܟܲܦܢܵܐ ܗܵܐ ܐܵܒܹ̇ܕܼ ܐ̄ܢܵܐ ܘܡܵܢܵܐ ܐܸܥܒܸ݁ܕܼ ܀ ܐܸܗܦܘܿܟ̣ ܨܹܝܕܼ ܐܵܒ̣ܝ ܘܐܸܒ̣ܟܸ݁ܐ ܘܐܲܝܠܸܠ ܘܐܸܒ̣ܥܸܐ ܡܸܢܹܗ : ܘܐܹܡܲܠܸܠ ܠܹܗ ܚܛܹ̇ܝܬܼ ܒܲܫܡܲܝܵܐ ܘܲܩܕܼܵܡܲܝܟ̣ ܐܵܒ̣ܝ ܀ ܘܠܵܐ ܫܵܘܹ̇ܐ ܐ̄ܢܵܐ ܕܲܒ̣ܪܵܟ̣ ܐܸܘܸܐ ܡܸܟܵܐ ܘܲܠܗܲܠ : ܡܸܛܠ ܕܲܚܛܝܼܬܼܝ ܣܲܓܝܼ ܪܲܒܵܐ ܡ̣ܢ ܫܘܼܒ̣ܩܵܢܵܐ ܀ ܒܪܵܐ ܠܵܐ ܐܝܼܬܲܝ ܕܣܘܼܪܚܵܢܵܐ ܕܝܼܠܝ ܠܵܘ ܕܲܒܼ̈ܢܲܝܵܐ ܗ̄ܘ̣ : ܐܸܗܘܸܐ ܐ̄ܓ̣ܝܼܪܵܐ ܘܠܝܼ ܛܲܝܒ݁ܘܼܬܼܵܐ ܗ̄ܝܼ ܕܐܸܚܸܐ ܥܲܡܵܟ̣ ܀ ܥܲܡ ܐܲܓ̣ܝܼܪ̈ܲܝܟ ܐܸܢ ܣܵܒܲܥ ܐ̄ܢܵܐ ܠܲܚܡܵܐ ܡܸܟܹܝܠ : ܠܝܼ ܓܹܐ̈ܘܵܬܼܵܐ ܗ̄ܘ̣ ܠܲܚܡܹܗ ܕܒܲܝܬܵܟ̣ ܕܲܡܠܸܐ ܣܲܒ̣ܥܵܐ ܀ ܗ̣ܦܲܟ̣ ܗ̄ܘ̣ܵܐ ܕܢܹܐܬܸܐ ܒܪܵܐ ܬܲܝܵܒ̣ܵܐ ܘܢܸܚܙܸܐ ܠܐܲܒ̣ܘܼܗܝ : ܘܟܲܕܼ ܗܘ݀ ܪܲܚܝܼܩ ܩܲܕܡ̣ܘܼܗܝ ܪ̈ܲܚܡܹܐ ܕܐܲܒ̣ܵܗܗܘܼܬܼܵܐ ܀ ܕܢܹܐܬܸܐ ܒܥ̣ܵܐ ܗ̄ܘ̣ܵܐ ܘܡܸܛܠ ܕܲܒ̣ܥܵܐ ܪܬܲܚ̣ ܠܹܗ ܐܲܒ̣ܘܼܗܝ : pb. 292 ܘܲܢܦܲܩ̣ ܩܲܒ݁ܠܹܗ ܟܲܕܼ ܪܲܚܝܼܩ ܗ̄ܘ̣ܵܐ ܡ̣ܢ ܒܹܝܬܼ 45 : ܐܲܒ̣ܵܐ ܀ ܙܵܥ̣ ܗ̄ܘ̣ܵܐ ܐܲܒ̣ܘܼܗܝ ܡܸܛܠ ܕܲܚ̣ܙܵܐ ܠܡܝܼܬܼܵܐ ܕܲܚ̣ܝܵܐ : ܘܲܚܕܝܼ ܒܚܲܝܵܐ ܕܲܗܦܲܟ̣ ܢܹܐܬܸܐ ܡ̣ܢ ܐܲܒ̣ܕܵܢܵܐ ܀ ܐܲܝܟ̣ ܡ̣ܢ ܟܸܢܦܵܗ̇ ܕܲܫܝܘܿܠ ܩܲܒ݁ܠܹܗ ܠܗܵܘ̇ ܐܲܒ݁ܝܼܕܼܵܐ : ܘܲܒ̣ܢܘܼܚܵܡܹܗ ܕܡܝܼܬܼܵܐ ܚܕܼܝܼ ܗ̄ܘ̣ܵܐ ܕܩܵܡ̣ ܡ̣ܢ ܩܲܒ̣ܪܵܐ ܀ ܘܟܲܕܼ ܚܵܕܹܐ 46 : ܗ̄ܘ̣ܵܐ ܢܦܲܠ̣ ܥܲܠ ܨܵܘܪܹܗ ܘܥܲܦܩܹܗ ܠܲܒ̣ܪܵܐ : ܘܐܲܝܟ̣ ܡܵܐ ܕܐܲܝܬܝܼ ܥܘܼܬܼܪܵܐ ܠܒܲܝܬܹܗ ܡܢܲܫܸܩ ܗ̄ܘ̣ܵܐ ܠܹܗ ܀ ܠܵܐ ܪܫ̣ܵܝܗܝ ܕܐܸܙܲܠ̣ ܘܠܵܐ ܬܒܲܥ̣ ܒܐܝܼܕܼܵܘ̈ܗܝ ܕܲܠܡܘܿܢ ܐܵܘܚܲܪ : ܘܠܵܐ ܥܲܩܒܹܗ ܗ̄ܘ̣ܵܐ ܥܲܠ ܩܸܢܝܵܢܹܗ ܕܡܵܢܵܐ ܓܲܕܼܫܹܗ ܀ ܠܵܐ ܒܥ̣ܵܝܗܝ ܕܢܲܝܬܸܐ ܗܵܝ̇ ܦܸܠܓܘܼܬܼܵܐ ܕܢܸܦܩܲܬ݀ ܥܲܡܹܗ : ܘܟܸܢ ܡܸܬܼܩܲܒܲܠ ܝܵܪܬܵܐ ܕܲܦܢ̣ܵܐ ܠܒܲܝܬܹܗ ܕܐܲܒ̣ܘܼܗܝ ܀ ܠܵܐ ܟܸܪܝܲܬ݀ ܠܹܗ ܥܲܠ ܩܸܢܝܵܢܵܐ ܕܐܸܬܼܒܲܕܲܪ ܗ̄ܘ̣ܵܐ : ܘܠܵܐ ܐܲܥܝܼܩܹܗ ܕܢܸܬܼܒܲܥ ܒܐܝܼܕܼܵܘ̈ܗܝ ܥܘܼܬܼܪܵܐ ܕܐܵܘܒܸ݁ܕܼ ܀ ܗܵܟܲܢ ܩܲܒ݁ܠܹܗ ܐܲܟ̣ܡܵܐ ܕܐܵܙܲܠ ܘܐܲܝܬܝܼ ܥܲܡܹܗ : ܥܘܼܬܼܪܹ̈ܐ ܘܓܲܙܹ̈ܐ ܘܟ̣ܠ ܣܝܼ̈ܡܵܬܼܵܐ ܠܒܲܝܬܹܗ ܕܐܲܒ̣ܘܼܗܝ ܀ ܒܝܵܪܬܵܐ ܚܕܼܝܼ ܗ̄ܘ̣ܵܐ ܘܠܵܐ ܟܸܪܝܲܬ݀ ܠܹܗ ܥܲܠ ܩܸܢ̈ܝܵܢܹܐ : ܕܐܵܘܒܸ݁ܕܼ ܐܸܢܘܿܢ ܒܲܣܪܝܼܩܘܼܬܼܵܐ ܦܲܪܵܚܵܐܝܼܬܼ ܀ ܚܙܵܬܹܗ ܕܲܒ̣ܪܵܐ ܘܚܘܼܒܵܐ ܕܪܵܬܲܚ ܗܵܘ̇ ܕܲܒܼ̈ܢܲܝܵܐ : ܡܲܠܝܼ ܠܐܲܒ̣ܵܐ ܕܘܼܟܲܬܼ ܥܘܼܬܼܪܵܐ ܘܠܹܗ ܒܵܥܹ̇ܐ ܗ̄ܘ̣ܵܐ ܀ ܐܵܡܲܪ ܛܲܠܝܵܐ ܚܛܹ̇ܝܬܼ ܒܲܫܡܲܝܵܐ ܘܲܩܕܼܵܡܲܝܟ ܐܵܒ̣ܝ : ( ܦܸܠܚܹ̇ܬܼ ܥܵܘ̣ܠܵܐ 47 : ܘܲܒ̣ܪܵܟ̣ ܐܸܗܘܸܐ ܠܵܐ ܣܵܦܹ̇ܩ ܐ̄ܢܵܐ ܀ pb. 293 ܐ̄ܓ̣ܝܼܪܵܐ ܙܥܘܿܪܵܐ ܐܸܗܘܸܐ ܒܒܲܝܬܵܟ̣ ܟܲܕܼ ܦܵܠܲܚ ܐ̄ܢܵܐ : ܘܡܸܨܛܲܥܲܪ ܐ̄ܢܵܐ ܘܡܸܬܼܩܲܦܲܚ ܐ̄ܢܵܐ ܘܲܡܣܵܝܒܲܪ ܐ̄ܢܵܐ ܀ ܘܠܵܐ ܠܲܫ̈ܡܲܝܵܐ ܡܨܸܐ ܐ̄ܢܵܫ ܢܸܡܫܘܿܚ ܕܲܟ̣ܡܵܐ ܪܵܡܝܼܢ : ܐܵܦܠܵܐ ܣܲܟ̣ܠܘܼܬܼܝ ܐܝܼܬܼ ܠܵܗ̇ ܟܲܝܠܵܐ ܕܲܟ̣ܡܵܐ ܪܲܒܵܐ ܀ ܚܲܒ݁ܝܼܒ̣ܵܐ ܗ̄ܘ̣ܵܬܼ ܗܵܝ̇ ܬܵܘܕܝܼܬܹܗ ܕܝܵܪܬܵܐ ܕܲܦܢ̣ܵܐ : ܘܐܲܝܟ̣ ܩܸܢܝܵܢܵܐ ܕܪܲܒ݁ ܗ̄ܘ̣ ܣܲܓܝܼ ܩܲܒ݁ܠܹܗ ܐܲܒ̣ܘܼܗܝ ܀ ܘܗܵܟܲܢ ܩܲܒ݁ܠܹܗ ܕܠܵܐ ܡܲܪܫܘܼܬܼܵܐ ܘܲܕܼܠܵܐ ܪܸܛܢܵܐ : ܘܐܲܝܟ̣ ܡܵܐ ܕܠܵܐ ܥܕܼܝܼܠ ܡ̣ܢ ܟܹܐܢܘܼܬܼܵܐ ܡܚܲܒܸ݁ܒ̣ ܗ̄ܘ̣ܵܐ ܠܹܗ ܀ ܘܲܡܥܲܦܸܩ ܠܹܗ ܘܲܡܢܲܫܸܩ ܠܹܗ ܘܲܡܝܲܩܲܪ ܠܹܗ : ܘܐܲܟ̣ܡܵܐ ܕܲܡܚܵܒ̣ 48 : ܚܵܒ̣ ܠܹܗ ܐܲܒ̣ܘܼܗܝ ܪܵܚܹ̇ܡ ܗ̄ܘ̣ܵܐ ܠܹܗ ܀ ܘܡܸܚܕܼܵܐ ܦܩܲܕܼ ܗ̄ܘ̣ܵܐ ܠܲܒܼ̈ܢܲܝ ܒܲܝܬܹܗ ܘܲܠܫܲܡܵܫܹ̈ܐ : ܕܢܲܝܬ݁ܘܿܢ ܐܸܣܛܠܵܐ ܗܵܝ̇ ܪܹܫܵܝܬܵܐ ܕܐܝܼܬܼ ܠܹܗ ܠܐܲܒ̣ܵܐ ܀ ܘܲܢܣܝܼܡܘܼܢ ܠܹܗ ܥܙܲܩܬܼܵܐ ܒܐܝܼܕܹܗ ܠܝܵܪܬܵܐ ܕܲܦܢ̣ܵܐ : ܘܢܸܣܐܲܢ ܛܲܠܝܵܐ ܡܣܵܢܹ̈ܐ ܒܪܸ̈ܓ̣ܠܵܘܗܝ ܡ̣ܢ ܒܹܝܬܼ ܐܲܒ̣ܵܐ ܀ ܘܲܦܩܲܕܼ ܐܲܒ̣ܵܐ ܘܬܼܵܘܪܵܐ ܕܦܸܛܡܵܐ ܗܘ݀ܵܐ ܠܹܗ ܕܸܒ̣ܚܵܐ : ܘܲܡܫܲܡ̈ܫܵܢܹܐ ܥܒܲܕܼܘ ܐܲܝܟ̣ ܕܲܦܩܲܕܼ ܡܵܪܹܐ ܒܲܝܬܵܐ ܀ ܘܲܪܥܸܡ̣ ܒܲܝܬܵܐ ܒܩܵܠܵܐ ܕܫܘܼܒ̣ܚܵܐ ܘܲܕܼܙܲܡܵܪܹ̈ܐ : ܘܲܒ̣ܚܲܕܼ̈ܘܵܬܼܵܐ ܕܲܗ݀ܘܲܝ̈ ܡܸܛܠ ܝܵܪܬܵܐ ܕܲܦܢ̣ܵܐ ܀ ܚܕܼܝܼܘ ܒܹܝܬܼ ܐܲܒ̣ܵܐ ܒܡܝܼܬܼܵܐ ܕܲܚ̣ܝܵܐ ( ܘܪܵܒ̣ ܝܘܼܪܒܵܒ̣ܵܐ 49 : ܘܲܙܡܝܼܪ̈ܵܬܼܵܐ ܘܩܵܠܹ̈ܐ ܡܦܲܬ݁ܟܹ̈ܐ ܕܫܘܼܒ̣ܚܵܐ ܪܲܒܵܐ ܀ ܘܟܲܕܼ ܡܸܬܼܒܲܣܡܝܼܢ ܐ̄ܬ݀ܵܐ ܩܲܫܝܼܫܵܐ ܕܒܲܩܪܝܼܬܼܵܐ ܗ̄ܘ̣ܵܐ : pb. 294 ܘܲܫܡܲܥ ܩܵܠܵܐ ܘܫܲܪܝܼ ܡܫܲܐܸܠ ܥܲܠ ܝܘܼܒܵܒ̣ܵܐ ܀ ܡܵܢܵܘ ܗܵܢܵܐ ܐܵܡ̇ܪܝܼܢ ܥܲܒ̣̈ܕܹܐ ܐܲܚܘܼܟ̣ ܐܸܬܵܐ : ܘܲܚܕܼܝܼ ܐܲܒ̣ܘܼܟ̣ ܡܸܛܠ ܕܲܚܠܝܼܡ ܬܵܐ ܚܕܝܼ ܐܵܦ ܐܲܢ̄ܬ݁ ܀ ܘܡܸܚܕܼܵܐ ܕܲܫܡܲܥ̣ ܪܓܸܙ ܗ̄ܘ̣ܵܐ ܘܲܗܦܲܟ̣ ܒܪܵܐ ܩܲܫܝܼܫܵܐ : ܘܠܵܐ ܨܵܒܹ̇ܐ ܗ̄ܘ̣ܵܐ ܕܢܸܥܘܿܠ ܢܸܚܕܸܐ ܒܝܵܪܬܵܐ ܕܲܦܢ̣ܵܐ ܀ ܗܘ݀ ܕܹܝܢ ܐܲܒ̣ܵܐ ܕܪ̈ܲܚܡܵܘܗܝ ܡܸܡܬܼܘܿܡ ܠܵܐ ܦܠܝܼܓ̣ܝܼܢ ܠܹܗ : ܢܦܲܩ̣ ܐܵܦ ܒܵܬܼܪܹܗ ܕܐܵܦ ܠܹܗ ܢܲܝܬܸܐ ܘܢܸܚܕܸܐ ܥܲܡܹܗ ܀ ܘܫܲܪܝܼ ܕܢܸܫܪܸܐ ܒܪܵܐ ܩܲܫܝܼܫܵܐ ܠܪ̈ܲܚܡܹܐ ܕܐܲܒ̣ܘܼܗܝ : ܘܢܸܬܼܥܲܕܲܠ ܗ̄ܘ̣ܵܐ ܒܗܵܘ̇ ܠܵܐ ܥܕܲܝܼܠܵܐ ܟܲܕܼ ܐܵܡܲܪ ܠܹܗ ܀ ܗܵܐ ܟܡܵܐ ܫܢܲܝ̈ܵܐ ܦܵܠܲܚ ܐ̄ܢܵܐ ܠܵܟ̣ ܡܵܪܝ ܥܲܒ̣ܕܘܼܬܼܵܐ : ܡܸܡܬܼܘܿܡ ܓܲܕܼܝܵܐ ܠܵܐ ܐܲܫܐܸܠܬܵܢܝ 50 : ܐܸܬܼܒܲܣܲܡ ܒܹܗ ܀ ܐܵܡܲܪ ܐܲܒ̣ܘܼܗܝ ܒܹܪܝ ܐܲܢ̄ܬ݁ ܥܲܡܝ ܐܲܢ̄ܬ݁ ܟܠ ܝܵܘ̈ܡܵܬܼܵܟ̣ : ܘܠܵܐ ܡܫܲܢܲܝ ܠܵܟ̣ ܘܠܵܐ ܡܲܪܚܲܩ ܠܵܟ̣ ܡ̣ܢ ܨܹܝܕܼ ܐܲܒ̣ܘܼܟ̣ ܀ ܟܠ ܡܸܕܸܡ ܕܝܼܠܝ ܕܝܼܠܵܟ̣ ܐܝܼܬܼܵܘܗܝ ܕܐܲܢ̄ܬ݁ ܩܲܫܝܼܫ ܐܲܢ̄ܬ݁ : ܘܐܲܢ̄ܬ݁ ܗ̄ܘ̣ ܝܵܪܬܵܐ ܘܲܒ̣ܛܲܒܝ݁ܘܼܬܼܵܐ ܥܵܐܹ̇ܠ ܐܲܚܘܼܟ̣ ܀ ܐܲܢ̄ܬ݁ ܗܵܐ ܥܲܡܝ ܐܲܢ̄ܬ݁ ܘܐܲܚܘܼܟ̣ ܕܐܸܬ݀ܵܐ ܠܵܘ ܥܲܡܲܢ ܗ̄ܘ̣ܵܐ : ܡܝܼܬܼ ܗ̄ܘ̣ܵܐ ܘܲܚ̣ܝܵܐ ܘܡܸܛܠ ܕܲܚ̣ܝܵܐ ܬܵܐ ܢܸܚܕܸܐ ܒܹܗ ܀ ܥܲܠ ܕܐܲܒ݁ܝܼܕܼ ܗ̄ܘ̣ܵܐ ܘܗܵܐ ܐܸܫܟܲܚܢܵܝܗܝ ܢܸܚܕܸܐ ܝܵܘܡܵܢ : ܡܲܢ ܠܵܐ ܢܸܚܕܸܐ ܒܡܵܐܢܵܐ ܕܐܵܘܒܸ݁ܕܼ ܐܸܢ ܡܸܫܟܲܚ ܠܹܗ ܀ ܐܲܚܘܼܟ̣ ܐܸܒܸ݁ܕܼ ܘܥܲܠ ܕܐܸܫܟܲܚܢܵܝܗܝ ܠܵܐ ܬܸܟ̣ܪܸܐ ܠܵܟ̣ : ܡܝܼܬܼ ܗ̄ܘ̣ܵܐ ܐܲܚܘܼܟ̣ ܘܲܚ̣ܝܵܐ ܝܵܘܡܵܢ ܡܲܢ ܠܵܐ ܢܸܚܕܸܐ ܀ pb. 295 ܡܲܢ ܠܵܐ ܢܸܬܼܗܲܪ ܒܐܲܒ̣ܵܐ ܕܲܡܠܸܐ ܚܢܵܢܵܐ ܟ̱ܠܹܗ : ܘܐܝܼܬܼܵܘܗܝ ܟ̱ܠܹܗ ܝܲܡܵܐ ܕܪ̈ܲܚܡܹܐ ܕܠܵܐ ܡܸܣܬܲܝܲܟ̣ ܀ ܠܲܒ̣ܪܵܐ ܙܥܘܿܪܵܐ ܩܲܒ݁ܠܹܗ ܕܐܸܬ݀ܵܐ ܕܠܵܐ ܢܹܐܙܲܠ ܠܹܗ : ܘܲܠܩܲܫܝܼܫܵܐ ܡܦܝܼܣ ܗ̄ܘ̣ܵܐ ܒܚܘܼܒܵܐ ܕܠܵܐ ܢܸܪܓܲܙ ܠܹܗ ܀ ܪܘܝܼܚ ܗ̄ܘ̣ܵܐ ܚܘܼܒܹܗ ܕܐܵܦ ܠܲܙܥܘܿܪܵܐ ܘܲܠܩܲܫܝܼܫܵܐ : ܒܪ̈ܲܚܡܵܘܗܝ ܢܹܐܚܘܿܕܼ ܘܲܠܚܲܕܼ ܡܸܢܗܘܿܢ ܠܵܐ ܢܸܫܒ݁ܘܿܩ ܗ̄ܘ̣ܵܐ ܀ ܚܵܣܹ̇ܡ ܥܲܡܵܐ ܡܸܛܠ ܥܲܡܡܹ̈ܐ ܕܐܲܒ݁ܝܼܕܼܝܼܢ ܗ̄ܘ̣ܵܘ : ܘܥܲܠ ܕܐܲܠܵܗܵܐ ܩܲܒܸ݁ܠ̣ ܐܸܢܘܿܢ ܪܓܸܙ ܠܹܗ ܘܲܢܦܲܩ̣ ܀ ܐܲܠܵܗܵܐ ܕܹܝܢ ܠܟ̣ܠܗܘܿܢ ܥܲܡܡܹ̈ܐ ܒܵܥܹ̇ܐ ܕܢܸܩܢܸܐ : ܘܟ̣ܠܗܘܿܢ ܥܲܡܡܹ̈ܐ ܐܸܢܘܿܢ ܒܵܥܹ̇ܝܢ ܠܹܗ ܝܵܪ̈ܬܵܘܗܝ ܐܸܢܘܿܢ ܀ ܘܨܵܒܹ̇ܐ ܕܢܲܚܸܐ ܐܵܦ ܠܲܐ̄ܚܪ̈ܵܝܹܐ ܘܲܠܩܲܕܼܡܵܝܹ̈ܐ : ܕܚܲܕܼ ܐܸܢܘܿܢ ܠܹܗ ܘܒ̣ܵܥܹ̇ܐ ܠܟ̣ܠܗܘܿܢ ܢܲܦܢܸܐ ܐܸܢܘܿܢ ܀ ܗܵܟܲܢܵܐ ܬܘܼܒ̣ ܘܲܠܙܲܕܝܼܩܹ̈ܐ ܘܲܠܚܲܛܵܝܹ̈ܐ : ܦܵܬܲܚ̇ ܬܲܪܥܹܗ ܘܩܵܪܹܐ ܠܟ̣ܠܗܘܿܢ ܢܲܚܸܐ ܐܸܢܘܿܢ ܀ ܘܲܠܚܲܛܵܝܹ̈ܐ ܒܵܥܹ̇ܐ ܕܢܹܐܬܼܘܿܢ ܠܲܬܼܝܵܒ̣ܘܼܬܼܵܐ : ܘܲܒ̣ܙܲܕܝܼܩܹ̈ܐ ܙܗܝܼܪ ܘܲܡܚܲܒܸܒ̣ ܢܵܘܪܸܬܼ ܐܸܢܘܿܢ ܀ ܘܲܛܥܝܼܢ ܝܘܼܩܪܵܐ ܕܓܲܒܹ̈ܐ ܬܪ̈ܲܝܗܘܿܢ ܡܸܛܠ ܚܘܼܒܹܗ : ܠܲܬܼܪ̈ܲܝܗܘܿܢ ܓܹܝܪ ܣܵܦ̇ܩܝܼܢ ܪ̈ܲܚܡܵܘܗܝ ܢܲܚܸܐ ܐܸܢܘܿܢ ܀ ܙܲܕܝܼܩܵܐ ܕܹܝܢ ܟܠܗܘܿܢ ܝܵܘܡܵܘ̈ܗܝ ܥܲܡ ܐܲܠܵܗܵܐ ܗ̄ܘ̣ : ܘܡܸܛܠܗܵܢܵܐ ܒܪܵܐ ܗ̄ܘ̣ܵܐ ܩܲܫܝܼܫܵܐ ܘܩܲܕܼܡܵܝܵܐ ܗ̄ܘ̣ܵܐ ܀ ܘܠܹܗ ܡܸܬܼܐܲܡܪܵܐ ܕܟ̣ܠܡܸܕܸܡ ܕܝܼܠܝ ܕܝܼܠܵܟ̣ ܐܝܼܬܼܵܘܗܝ : ܙܲܕܝ̈ܩܹܐ ܓܹܝܪ ܝܵܪܬ݁ܝܼܢ ܐܲܪܥܵܐ ܘܕܼܝܼܠܗܘܿܢ ܐܝܼܬܹܝܗ̇ ܀ pb. 296 ܐܵܦ ܚܲܛܵܝܵܐ ܐܸܢܗ݀ܘ ܕܐܵܬܹ̇ܐ ܠܲܬܼܝܵܒ̣ܘܼܬܼܵܐ : ܡܸܫܟܲܚ ܪ̈ܲܚܡܹܐ ܘܝܵܪܹܬܼ ܚܲܝܹ̈ܐ ܒܒܲܝܬܹܗ ܕܐܲܒ̣ܵܐ 51 :܀ ܗܵܐ ܟܡܵܐ ܫܢܲܝ̈ܵܐ ܦܵܠܲܚ ܐ̄ܢܵܐ ܠܵܟ̣ ܥܲܒ̣ܕܘܼܬܼܵܐ ܡܵܪܝ : ܙܲܕܝܼܩܵܐ ܐ̄ܢܵܐ ܘܐܲܝܟ̣ ܚܲܛܵܝܵܐ ܡܸܬܼܟܲܫܲܦ ܐ̄ܢܵܐ ܀ ܠܝܼ ܠܵܐ ܚܛܸܐ ܠܝܼ ܘܐܲܝܟ̣ ܗܵܘ̇ ܕܲܚܛܹ̇ܝܬܼ ܡܦܝܼܣ ܐ̄ܢܵܐ ܟܠܝܘܿܡ : ܘܠܵܐ ܐܲܪܦܝܼܬܵܢܝ ܕܐܸܣܒܲܪ ܕܐܝܼܬܼ ܠܝܼ ܢܝܵܚܵܐ ܒܐܘܼܪܚܵܟ̣ ܀ ܕܹܚܠܹ̇ܝܬܼ ܡܸܢܵܟ̣ ܘܡ̣ܢ ܠܘܼܚܵܡܲܝ̈ܟ ܘܡ̣ܢ ܦܘܼܩܕܵܢܲܝ̈ܟ : ܘܡ̣ܢ ܙܘܼܗܵܪ̈ܲܝܟ ܘܡ̣ܢ ܢܵܡܘܿܣܹ̈ܐ ܕܥܲܙܝܼܙܘܼܬܼܵܟ̣ ܀ ܕܐܸܩܢܸܐ ܬܲܪܬܹܝܢ ܠܵܐ ܐܲܪܦܝܼܬܵܢܝ ܟܲܕܼ ܡܲܠܸܦ ܐܲܢ̄ܬ݁ : ܘܐܸܢܗ݀ܘ ܕܚܵܪܹܬܼ ܒܐܲܢ̄ܬ݁ܬܼܵܐ ܘܪܲܓ̣ܬܵܗ̇ ܓܵܪܹܬܼ ܠܝܼ ܠܲܡ ܀ ܐܸܢ ܩܵܪܹܐ ܐ̄ܢܵܐ ܪܵܩܵܐ ܢܸܦ̇ܠܹܬܼ ܒܓ̣ܵܘ ܓܹܗܲܢܵܐ : ܘܲܠܐܵܚܝ ܠܸܠܵܐ ܐܸܢ ܐܵܡܲܪ ܐ̄ܢܵܐ ܥܫܸܢ ܠܹܗ ܕܝܼܢܵܐ ܀ ܐܸܢܗ݀ܘ ܕܟ̣ܘܿܬ݁ܝܼܢܝ ܡܸܫܬܲܩܠܵܐ ܡܹܢܝ ܐܲܪܦܸܐ ܡܲܪܛܘܼܛܝ : ܘܐܸܢܗ݀ܘ ܕܗܵܠܹܝܢ ܠܵܐ ܥܵܒܹ̇ܕܼ ܐ̄ܢܵܐ ܡܬܲܚ̣ܬܵܢܝ ܐܸܒ̣ܠܲܥ ܀ ܗܵܐ ܟܡܵܐ ܫܢܲܝ̈ܵܐ ܥܒ̣ܝܼܕܼ ܐ̄ܢܵܐ ܥܲܒ̣ܕܵܐ ܠܲܕܼܚܝܼܠܘܼܬܼܵܟ̣ ܆ ܘܠܵܐ ܐܲܪܦܝܼܬܵܢܝ ( ܐܸܫܪܸܐ ܘܐܹܫܘܼܛ 52 : ܚܕܼܵܐ ܡ̣ܢ ܗܵܠܹܝܢ ܀ ܠܵܐ ܡܬܼܘܿܡ ܥܸܒܼ̇ܪܹܬܼ ܥܲܠ ܦܘܼܩ̈ܕܵܢܹܐ ܕܥܲܙܝܼܙܘܼܬܼܵܟ̣ : ܘܠܵܐ ܠܒ̣ܘܼܨܵܪܵܐ ܙܥܘܼܪܵܐ ܢܸܚ̇ܬܹܬܼ ܐܸܫܪܸܐ ܡܸܠܲܝ̈ܟ̣ ܀ ܘܢܸܛ̇ܪܹܬܼ ܟܠܗܹܝܢ ܐܵܦܸܢ ܩܲܫ̈ܝܵܢ ܘܐܸܢ ܥܲܙܝܼ̈ܙܵܢ : ܘܠܵܐ ܦܓ̣ܝܼܥ ܠܹܗ ܒܝܼ ܢܝܵܚܵܐ ܒܐܘܼܪܚܵܟ̣ ܡ̣ܢ ܕܝܼܕܲܥ̇ܬܵܟ̣ ܀ pb. 297 ܗܵܝ̇ ܕܠܵܐ ܝܲܗ̄ܒ̣ܬ݁ ܠܝܼ ܓܲܕܼܝܵܐ ܙܥܘܿܪܵܐ ܗܵܠܹܝܢ ܐܸܢܹܝܢ : ܕܠܵܐ ܠܲܡ ܢܸܚ̇ܬܹܬܼ ܘܠܵܐ ܠܒ̣ܘܼܨܵܪܵܐ 53 : ܙܥܘܿܪܵܐ ܐܸܥܒܸܕܼ ܀ ܗܵܠܹܝܢ ܡܸ̈ܠܹܐ ܐܝܼܬܼ ܠܲܓ̣ܡܝܼܪܵܐ ܩܕܼܵܡ 54 : ܐܲܠܵܗܵܐ : ܒܓܲܠܝܘܼܬܼ ܐܲܦܹ̈ܐ ܟܲܕܼ ܪܵܡ ܩܵܠܹܗ ܘܬܼܵܒܲܥ̇ ܐܲܓ̣ܪܹܗ ܀ ܘܠܵܐ ܣܢܝܼܩ ܢܸܒ̣ܥܸܐ ܪ̈ܲܚܡܹܐ ܒܕܼܝܼܢܵܐ ܩܕܼܵܡ ܟܹܐܢܘܼܬܼܵܐ : ܒܲܚܛܝܼܬܼܵܐ ܓܹܝܪ ܠܵܐ ܐܸܬܼܢܲܣܝܼ ܕܢܸܒ̣ܥܸܐ ܪ̈ܲܚܡܹܐ ܀ ܘܡܸܛܠܗܵܢܵܐ ܡܵܐ ܕܚܲܛܵܝܵܐ ܠܕܼܝܼܢܵܐ ܥܵܐܹ̇ܠ : ܠܵܐ ܣܵܒܲܪ ܠܹܗ ܓܡܝܼܪܵܐ ܕܐܝܼܬܼ ܗ̄ܘ̣ 55 : ܦܘܼܪܣܵܐ ܕܢܸܚܸܐ ܀ ܘܡܸܛܠܗܵܢܵܐ ܒܪܵܐ ܩܲܫܝܼܫܵܐ ( ܒܥ̣ܵܐ ܗ̄ܘ̣ܵܐ 56 : ܢܸܪܓܲܙ : ܥܲܠ ܕܲܚ̣ܙܵܐ ܗ̄ܘ̣ܵܐ ܕܥܲܠ̣ ܬܲܝܵܒ̣ܵܐ ܒܪ̈ܲܚܡܹܐ ܢܹܐܪܲܬܼ ܀ ܘܐܸܡܲܪ ܠܐܲܒ̣ܵܐ ܒܪܵܐ ܩܲܫܝܼܫܵܐ ܒܩܵܠܵܐ ܪܵܡܵܐ : ܕܐܸܢܵܐ ܡܸܡܬܼܘܿܡ ܠܵܐ ܫ̇ܪܹܝܬܼ ܡܸܠܲܝ̈ܟ ܐܵܘ ܦܘܼܩܕܵܢܲܝ̈ܟ ܀ ܘܠܲܒ̣ܪܵܟ̣ ܗܵܢܵܐ ܟܲܕܼ ܐܸܫܬܲܛܝܼ ܒܲܣܪ̈ܝܼܩܵܬܼܵܐ : ܘܲܠܝܵܪܬܘܼܬܹܗ ܟ̱ܠܵܗ̇ ܝܵܗ̣ܒܵܗ̇ ܠܲܣܪ̈ܝܼܚܵܬܼܵܐ ܀ ܘܒܲܕܲܪ ܘܐܵܘܒܸ݁ܕܼ ܟܠ ܕܲܩܢܸܐ ܗ̄ܘ̣ܵܐ ܥܲܠ 57 : ܛܲܡ̈ܐܵܬܼܵܐ : ܗܵܐ ܝܲܩܲܪܬܵܝܗܝ ܒܬܼܵܘܪܵܐ ܕܦܸܛܡܵܐ ܠܡܸܬܼܒܲܣܵܡܘܼ ܀ ܐܲܠܵܗܵܐ ܕܹܝܢ ܚܵܕܹܐ ܒܗܵܢܵܐ ܕܓܲܠ̈ܝܵܢ ܐܲܦܵܘܗܝ : ܘܒ̣ܵܥܹ̇ܐ ܕܢܸܬܸܠ ܐܝܼܕܼܵܐ ܕܲܢܩܘܼܡ ܐܲܝܢܵܐ ܕܲܢܦܲܠ̣ ܀ ܘܐܸܢ ܚܲܛܵܝܵܐ ܒܵܥܹ̇ܐ ܕܢܹܐܬܸܐ ܠܲܬܼܝܵܒ̣ܘܼܬܼܵܐ : ܥܵܒܹ̇ܕܼ ܗ̄ܘ̣ܵܐ ܠܹܗ ܐܲܬܼܪܵܐ ܒܪ̈ܲܚܡܵܘܗܝ ܢܸܚܸܐ ܬܲܡܵܢ ܀ pb. 298 ܘܲܠܚܲܛܵܝܵܐ ܡܸܚܕܼܵܐ ܕܗܵܘܹ̇ܐ ܡ̣ܢ ܬܲܝܵܒܹ̈ܐ : ܥܲܡ ܙܲܕܝܼ̈ܩܹܐ ܡܲܓ̣ܢܸܐ ܘܡܲܣܡܸܟ̣ ܥܲܠ ܦܵܬܼܘܼܪܹܗ ܀ ܠܲܒ̣ܪܵܐ ܙܥܘܿܪܵܐ ܟܲܕܼ ܐܸܬ݀ܵܐ ܗ̄ܘ̣ܵܐ ܡ̣ܢ ܬܘܼܩ̈ܠܵܬܼܵܐ : ܐܸܣܛܠܵܐ ܐܲܠܒ݁ܫܘܼܗܝ ܗܵܝ̇ ܪܹܫܵܝܬܵܐ ܕܐܝܼܬܼ ܗ̄ܘ̣ܵܐ ܠܐܲܒ̣ܵܐ ܀ ܐܸܣܛܠܵܐ ܚܕܼܵܐ ܗ̄ܘ̣ܵܬܼ ܐܵܦ ܠܲܐ̄ܚܪ̈ܵܝܹܐ ܘܲܠܩܲܕܼܡܵܝܹ̈ܐ : ܟܲܕܼ ܠܵܐ ܣܕܼܝܼܩܵܐ ܕܚܲܕܼ ܚܲܕܼ ܡܸܢܗܘܿܢ ܦܸܠܓܵܗ̇ ܢܸܣܲܒ̣ ܀ ܗܵܝ ܪܹܫܵܝܬܵܐ ܠܲܒ̣ܪܵܐ ܙܥܘܿܪܵܐ ܐܸܬܼܝܲܗܒܲܬ݀ ܗ̄ܘ̣ܵܬܼ : ܘܠܲܝܬ݁ ܗ̄ܘ̣ܵܐ ܐ̄ܚܪܹܬܼܵܐ ܕܠܵܗ̇ ܗ̄ܘ̣ ܢܸܠܒܲܫ ܒܪܵܐ ܩܲܫܝܼܫܵܐ ܀ ܗܲܝܡܵܢܘܼܬܼܵܐ ܘܡܲܥܡܘܿܕܼܝܼܬܼܵܐ ܚܕܼܵܐ ܗ̄ܝܼ ܠܐܲܠܵܗܵܐ : ܘܚܲܕܼ ܗ̄ܘ̣ ܠܒ̣ܘܼܫܵܐ ܕܝܲܗ̄ܒ̣ ܠܲܥܡܝܼ̈ܕܹܐ ܡ̣ܢ ܓܵܘ ܡܲܝ̈ܵܐ ܀ ܚܲܕܼ ܗ̄ܘ̣ ܕܸܒ̣ܚܵܐ ܕܐܸܬܼܚܲܣܝܼܘ ܒܹܗ ܟܠ ܚܲܛܵܝܹ̈ܐ : ܘܒܲܚܕܼܵܐ ܥܙܲܩܬܼܵܐ ܛܒ̣ܝܼܥܝܼܢ ܓܲܙܹ̈ܐ ܕܒܹܝܬܼ ܐܲܠܵܗܵܐ ܀ ܚܲܕܼ ܗ̄ܘ̣ ܣܐܘܿܢܵܗ̇ ܕܟܲܠܬܼܵܐ ܕܣܸܠܩܲܬ݀ ܡ̣ܢ ܓܵܘ ܡܲܝ̈ܵܐ : ܡܣܵܐܢܵܐ ܕܢܘܼܪܵܐ ܕܲܡܕܲܝܫܵܐ ܒܹܗ ܠܲܚ̈ܘܵܘܵܬܼܵܐ ܀ ܒܲܪ ܐܲܠܵܗܵܐ ܪܵܚܡܵܗ̇ ܐܝܼܬܼܵܘܗܝ ܕܲܬܼܝܵܒ̣ܘܼܬܼܵܐ : ܬܵܘ ܚܲܛܵܝܹ̈ܐ ܓܢܵܘ ܒܲܣܡܵܟܹܗ ܕܲܢܒܲܣܸܡܟ̣ܘܿܢ ܀ ܐ̄ܒ̣ܵܐ ܚܲܢܵܢܵܐ ܦܪܝܼܣܝܼܢ ܪ̈ܲܚܡܵܘܗܝ ܥܲܠ ܚܲܛܵܝܹ̈ܐ : ܡܲܢ ܠܵܐ ܐܵܬܹ̇ܐ ܐܸܠܵܐ ܐܲܝܢܵܐ ܕܣܵܢܹ̇ܐ ܚܲܝܵܘ̈ܗܝ ܀ ܠܲܒ̣ܪܵܐ ܙܥܘܿܪܵܐ ܥܲܒ̣ܕܹܗ ܝܵܪܬܵܐ ܥܲܡ ܩܲܫܝܼܫܵܐ : ܕܲܬܼܝܵܒ̣ܘܼܬܼܵܐ ܡܝܼ̈ܬܹܐ ܡܢܲܚܡܵܐ 58 : ܒܪܸܡܙܹܗ ܕܐܲܒ̣ܵܐ ܀ pb. 299 ܡܝܼܬܼ ܗ̄ܘ̣ܵܐ ܘܲܚ̣ܝܵܐ ܘܲܗܘ݀ܵܐ ܣܲܒ̣ܪܵܐ ܠܟ̣ܠ ܚܲܛܵܝܹ̈ܐ : ܕܲܦܫܝܼܩ ܢܸܚܘܿܢ ܒܲܬܼܝܵܒ̣ܘܼܬܼܵܐ ܒܪܝܼܟ̣ ܚܵܐܹ̇ܢ ܟܠ ܀ ܡܸܠܬܼܵܟ̣ ܡܵܪܲܢ ܢܘܼܗܪܵܐ ܗ̄ܝܼ ܟ̱ܠܵܗ̇ ܠܲܕܼܪܵܚܹܡ ܠܵܗ̇ 1 : ܡܸܢܵܗ̇ ܐܸܢܗܲܪ ܠܲܡܡܲܠܵܠܘܼ ܒܥܵܠܡܵܐ ܫܲܪܒܵܟ̣ ܀ ܐܝܼܡܵܡܵܐ ܐܲܢ̄ܬ݁ ܪܲܒܵܐ ܡܵܪܲܢ ܠܲܕܼܪܵܕܹܐ ܒܵܟ̣ : pb. 268 ܒܢܘܼܗܪܵܟ̣ ܐܹܙܘܼܥ ܠܲܡܗܲܠܵܟ̣ܘܼ ܕܠܵܐ ܬܘܼܩ̈ܠܵܬܼܵܐ ܀ ܥܵܠܡܵܐ ܚܸܫܘܿܟ̣ ܘܐܲܢ̄ܬ݁ ܢܲܗܝܼܪ ܐܲܢ̄ܬ݁ ܒܲܪ ܐܲܠܵܗܵܐ : ܒܢܘܼܗܪܵܟ̣ ܥܲܡܵܟ̣ ܒܵܟ̣ ܐܹܗܲܠܸܟ̣ ܨܹܝܕܼ ܝܵܠܘܼܕܵܟ̣ ܀ ܐܘܼܪܚܹܗ ܕܥܵܠܡܵܐ ܟܠ ܬܘܼܩ̈ܠܵܬܼܵܐ ܘܦܲܚܹ̈ܐ ܡܲܠܝܵܐ : ܗ݀ܘܝܼ ܠܝܼ ܡܵܪܲܢ ܐܘܼܪܚܵܐ ܕܫܲܦܝܵܐ ܘܐܹܗܲܠܸܟ̣ ܒܵܟ̣ ܀ ܠܘܝܼܬܼܵܟ̣ ܘܼܗܪܵܐ ܗ̄ܝܼ ܘܐܲܢ̄ܬ݁ ܗ̄ܘ̣ ܫܸܡܫܵܐ ܕܙܲܕܝܼܩܘܼܬܼܵܐ : ܥܲܡܵܟ̣ ܐܸܪܕܹܐ ( ܒܐܲܬܼܪܵܐ ܕܲܫܦܸܐ ܡ̣ܢ 2 : ܬܘܼܩ̈ܠܵܬܼܵܐ ܀ ܦܲܚ̈ܬܹܐ ܘܦܲܚܹ̈ܐ ܘܡܲܫܪ̈ܘܿܥܝܵܬܼܵܐ ܡܲܠܝܵܐ ܬܹܒܹܝܠ : ܘܡܲܢ ܕܐܲܚܝܼܕܼ 3 : ܒܵܟ̣ ܪܵܡ ܗ̄ܘ̣ ܘܥܸܠܵܝ ܡ̣ܢ ܡܲܦܘܼܠܬܵܐ ܀ ܫܲܝܢܵܐ ܘܢܘܼܗܪܵܐ ܘܐܘܼܪܚܵܐ ܫܦܝܼܬܼܵܐ ܐܲܢ̄ܬ݁ ܗ̄ܘ̣ ܡܵܪܲܢ : ܗܲܒ̣ ܠܝܼ ܐܝܼܕܼܵܟ̣ ܐܲܪܕܸܐ ܒܫܲܝܢܵܟ̣ ܘܐܸܚܙܸܐ ܫܘܼܦܪ̈ܲܝܟ ܀ ܗܵܐ ܒܸܪ̈ܝܵܬܼܵܐ ܡܙܝܼ̈ܥܵܢ ܫܘܼܒ̣ܚܵܟ̣ ܒܐܸܣܟܹܡܲܝ̈ܗܹܝܢ : ܦܬܲܚ ܐܵܦ ܠܝܼ ܦܘܼܡܝ ܠܲܡܫܲܒܵܚܘܼ ܠܓܲܢ̄ܒܵܪܘܼܬܼܵܟ̣ ܀ ܗܵܐ ܐܝܼܡܵܡܹ̈ܐ ܘܠܲܝ̈ܠܵܘܵܬܼܵܐ ܒܲܬܼܚܘܼܡܲܝ̈݁ܗܘܿܢ : ܦܵܬܼܚ̇ܝܼܢ ܘܐܵܚ̇ܕܝܼܢ ܢܲܦܩܘܼܢ ܫܲܪܒܵܟ̣ ܠܐܲܪܥܵܐ ܟ̱ܠܹܗ̇ ܀ ܪ̈ܲܡܫܹܐ ܘܨܲܦܪܹ̈ܐ ܥܲܠ ܡܲܛܪ̈ܵܬܼܗܘܿܢ ܒܥܸܕܵܢܲܝ̈ܗܘܿܢ : ܥܲܠ ܬܸܫܒ݁ܘܿܚܬܵܟ̣ ܡܥܝܼܪܝܼܢ ܠܐ̄ܢܵܫܵܐ ܦܵܪܘܿܫܵܐܝܼܬܼ ܀ ܩܲܝ̈ܛܹܐ ܘܣܲܬܼܘܹ̈ܐ ܒܫܘܼܚܠܵܦܲܝ̈ܗܘܿܢ ܘܲܒ̣ܪ̈ܲܛܲܝ̈ܗܘܿܢ : ܡܲܠܦܝܼܢ ܠܐܲܪܥܵܐ ܕܐܲܢ̄ܬ݁ ܗ̄ܘ̣ ܡܫܲܚܠܸܦ ܥܸܕܵܢܲܝ̈ܗܘܿܢ ܀ ܩܘܼܪܫܵܐ ܘܚܘܼܡܵܐ ܕܐܵܙ̇ܠ̄ܝܼܢ ܘܐܵܬܹ̇ܝܢ ܥܲܠ ܕܘܼܒܵܪܹ̈ܐ : pb. 269 ܥܠܲܝܟ ܡܸܫܬܲܥܹܝܢ ܕܲܟ̣ܡܵܐ ܡܗܝܼܪ ܐܲܢ̄ܬ݁ ܒܲܥܒ̣ܝܼ̈ܕܼܵܬܼܵܟ̣ ܀ ܫܵܥܲܝ̈ ܝܵܘܡܵܐ ܐܵܦ ܡܲܛܪ̈ܵܬܹܗ ܕܠܸܠܝܵܐ ܐܲܪܒܲܥ 4 : ܟܠܗܹܝܢ ܡܲܣ̈ܩܵܢ ܫܘܼ̈ܒ̣ܚܹܐ ܦܪ̈ܝܼܫܹܐ ܠܒ̣ܵܪܘܿܝܘܼܬܼܵܟ̣ ܀ ܝܲܡܵܐ ܒܐܸܠܦܵܘ̈ܗܝ ܘܲܒ̣ܟ̣ܝܼܡܘܿܢܵܘ̈ܗܝ ܘܲܒ̣ܡܲܫܘܼܠܵܘ̈ܗܝ : ܬܵܢܹ̇ܐ ܒܬܲܗܪܵܐ ܕܲܟ̣ܡܵܐ ܕܚܝܼܠܵܐ ܥܵܒ̣ܘܿܕܼܘܼܬܼܵܟ̣ ܀ ܓܲܠ̈ܠܹܐ ܫܓ̣ܝܼ̈ܫܹܐ ܘܥܲܡܗܘܿܢ ܪ̈ܘܼܚܹܐ ܥܲܙܝܼ̈ܙܵܬܼܵܐ : ܫܲܪܒܵܟ̣ ܙܵܡ̇ܪܝܼܢ ܕܲܟ̣ܡܵܐ ܬܗܝܼܪܵܐ 5 : ܓܲܢ̄ܒܵܪܘܼܬܼܵܟ̣ ܀ ܬܗܘܿܡܵܐ ܪܲܒܵܐ ܐܵܦ ܠܹܘܝܵܬܼܵܢ ܥܲܡ ܬܲܢܝܼ̈ܢܹܐ : ܒܥܘܼܡܩܵܐ ܕܝܲܡܡܹ̈ܐ ܥܠܲܝܟ ܗ̄ܘ̣ ܣܡܝܼܟ̣ܝܼܢ ܒܲܬܼܚܘܼܡܲܝ̈ܗܘܿܢ ܀ ܝܲܒ̣ܫܵܐ ܟ̱ܠܹܗ ܐܲܪܥܵܐ ܘܛܘܼܪܹ̈ܝܗ̇ ܥܲܡ ܪ̈ܵܡܵܬܼܵܗ̇ : ܠܵܟ̣ ܗ̄ܘ̣ ܡܫܲܒ݁ܫܵܐ ܕܲܛܥܝܼܢ ܐܲܢ̄ܬ݁ ܠܵܗ̇ ܕܠܵܐ ܬܸܦܸܠ ܠܵܗ̇ ܀ ܫܡܲܝ̈ܵܐ ܫܘܼܒ̣ܚܵܟ̣ ܗܵܐ ܡܸܫܬܲܥܹܝܢ ܒܲܟ̣ܝܵܢܲܝ̈ܗܘܿܢ 6 : ܘܲܥܒ̣ܵܕܼ ܐܝܼܕܼܵܝ̈ܟ ܡܚܵܘܸܐ ܪܩܝܼܥܵܐ ܟܡܵܐ ܓܲܢ̄ܒܵܪ ܐܲܢ̄ܬ݁ ܀ ܡܲܫܟ݁ܢܵܐ ܪܲܒܵܐ ܕܙܸܩܪܲܬ݀ ܦܸܫܛܲܬ݀ ܒܵܪܘܿܝܘܼܬܼܵܟ̣ : ܗܵܐ ܡܬܼܝܼܚ ܩܵܐܹ̇ܡ ܥܲܠ ܟܠ ܣܵܘ̈ܦܝܼܢ ܘܲܡܠܸܐ ܫܘܼܒ̣ܚܵܟ̣ ܀ ܫܸܡܫܵܐ ܘܣܲܗܪܵܐ ܘܙܲܠܝܼܩܲܝ̈ܗܘܿܢ ܥܲܡ ܕܸܢܚܲܝ̈ܗܘܿܢ : ܒܪܲܗܛܵܐ ܪܲܒܵܐ ܠܥܵܠܡܵܐ ܡܥܝܼܪܝܼܢ ܥܲܠ ܩܘܼܠܵܣܲܝ̈ܟ ܀ ܐܵܦ ܒܝܼ ܐܲܙܝܼܥ ܫܘܼܒ̣ܚܵܟ̣ ܡܵܪܲܢ ܐܲܝܟ̣ ܥܲܬ݁ܝܼܪܵܐ : ܕܝܵܗܹ̇ܒ̣ ܡܲܓܵܢ ܟܠ ܣܘܼ̈ܢܩܵܢܝܼܢ ܠܲܕܼܒ̣ܵܥܹ̇ܝܢ ܠܹܗ ܀ ܐܲܝܟ̣ ܕܲܠܫܘܼܒ̣ܚܵܟ̣ ܬܸܗܘܸܐ ܡܸܠܲܬܼܝ ܡܸܛܠܵܬܼܵܟ̣ : ܒܩܵܠܹ̈ܐ ܦܫܝܼܛܹܐ ܕܠܵܐ ܥܘܼܩܵܒ̣ܵܐ ܕܡܲܪܵܚܘܼܬܼܵܐ ܀ pb. 270 ܟܝܵܢܹ̈ܐ ܚܲܪ̈ܫܹܐ ܡܫܲܒ݁ܚܝܼܢ ܠܲܫܡܵܟ̣ ܥܲܬ݁ܝܼܪܵܐܝܼܬܼ : ܠܝܼ ܝܲܬ݁ܝܼܪܵܐ ܐ̄ܙܝܼܥ ܪܲܒܘܼܠܝܼ ܥܲܠ ܬܸܫܒ݁ܘܿܚܬܵܟ̣ ܀ ܠܨܲܠܡܵܟ̣ ܝܵܐܹ̇ܐ ܕܢܸܙܡܲܪ ܫܘܼܒ̣ܚܵܟ̣ ܦܵܪܘܿܫܵܐܝܼܬܼ : ܛܵܒ̣ ܡ̣ܢ ܗܵܠܹܝܢ ܠܵܐ ܒܢܲܝ̈ ܚܹܐܪܹ̈ܐ ܕܲܪܗܝܼܒ̣ܝܼܢ ܒܵܟ̣ ܀ ܠܝܼ ܒܲܠܚܘܿܕܲܝ ܐܝܼܬܼ ܚܹܐܪܘܼܬܼܵܐ ܡ̣ܢ ܒܸܪ̈ܝܵܬܼܵܐ : ܕܲܡܫܲܒ̈ܚܵܢ ܠܵܟ̣ ܒܪܲܗܛܹܐ ܪ̈ܗܝܼܒܹܐ ܕܲܟ̣ܝܵܢܲܝ̈ܗܹܝܢ ܀ ܕܠܵܐ ܒܨܸܒ̣ܝܵܢܹܗ ܢܲܗܝܼܪ ܫܸܡܫܵܐ ܘܲܦܐܸܐ ܣܲܗܪܵܐ : ܘܲܠܒ̣ܝܼܟ̣ ܪܲܗܛܵܐ ܚܹܐܦܵܐ ܪܗܝܼܒ̣ܵܐ ܕܚܲܝ̈ܠܵܘܵܬܼܵܐ ܀ ܘܚܲܝܠܵܟ̣ ܪܲܒܵܐ ܥܵܨܹ̇ܐ ܠܟ̣ܠܗܘܿܢ ܠܲܡܫܲܒܵܚܘܼ : ܘܠܵܘ ܚܹܐܪܘܼܬܼܗܘܿܢ ܦܵܪܫܵܐ ܬܫܲܒܲܚ ܠܲܕܼܚܝܼܠܘܼܬܼܵܟ̣ ܀ ܠܝܼ ܒܲܪ ܚܹܐܪܹ̈ܐ ܫܲܦܝܼܪ 7 : ܫܘܼܒ̣ܚܵܐ ܐܸܢ ܦܵܪܹܫ ܐ̄ܢܵܐ : ܕܫܲܠܝܼܛ ܨܸܒ̣ܝܵܢܝ ܘܐܸܫܠܹܐ ܘܐܹܙܘܼܥܝ ܠܲܡܫܲܒܵܚܘܼ ܀ ܘܐܸܢ ܫܵܠܹ̇ܐ ܐ̄ܢܵܐ ܒܵܠܲܥ̇ ܐ̄ܢܵܐ ܠܝܼ ܡ̣ܢ ܟܹܐܢܘܼܬܼܵܐ : ܕܠܲܒ̣̈ܢܲܝ ܚܹܐܪܹ̈ܐ ܬܵܒ̣̇ܥܵܐ ܢܫܲܒ݁ܘܼܢ ܦܵܪܘܿܫܵܐܝܼܬܼ ܀ ܡܸܛܠܗܵܢܵܐ ܐܹܫܲܒ݁ܚܵܟ̣ ܡܵܪܝ ܟܲܕܼ ܙܵܐܲܥ̇ ܐ̄ܢܵܐ : ܕܠܵܐ ܫܵܘܹ̇ܐ ܐ̄ܢܵܐ ܘܗܵܐ ܡܲܡܪܲܚ ܐ̄ܢܵܐ ܘܠܵܐ ܣܵܦܹ̇ܩ ܐ̄ܢܵܐ ܀ ܟܠܗܘܿܢ ܦܘܼܡܹ̈ܐ ܠܵܟ̣ ܚܲܝܵܒ̣ܝܼܢ ܠܲܡܫܲܒܵܚܘܼ : ܘܐܲܝܢܵܐ ܕܫܵܘܹ̇ܐ ܫܘܼܒ̣ܚܵܐ ܢܸܙܡܲܪ ܀ ܐܲܢ̄ܬ݁ ܡܵܪܝ ܫܵܘܹ̇ܝܬ݁ ܕܲܢܫܲܒ̈ܚܵܢܵܟ̣ ܟܠ ܒܸܪ̈ܝܵܬܼܵܐ : ܒܡܸܠܬܼܵܐ ܘܩܵܠܵܐ ܘܲܕܼܠܵܐ ܩܵܠܵܐ ܒܐܸܣܟܹܡܲܝ̈ܗܹܝܢ ܀ ܙܘܼܥܘ ܦܵܪ̈ܘܿܫܹܐ ܠܲܡܫܲܒܵܚܘܼ ܚܠܵܦ ܒܸܪ̈ܝܵܬܼܵܐ : pb. 271 ܫܲܬ݁ܝܼ̈ܩܵܬܼܵܐ ܕܲܠܟ̣ܘܿܢ ܝܵܐܹ̇ܐ ܠܲܡܫܲܒܵܚܘܼ ܀ ܠܒܲܪ ܐܲܠܵܗܵܐ ܕܐܸܬ݀ܵܐ ܠܥܵܠܡܲܢ ܡܸܛܠܵܬܲܢ : ܡܲܢ ܦܵܪܲܥ̇ ܠܹܗ ܟܲܕܼ ܠܵܐ ܫܵܠܹ̇ܐ ܡ̣ܢ ܬܸܫܒ݁ܘܿܚܬܹܗ ܀ ܚܠܵܦ ܚܠܵܦ ܚܲܛܵܝܹ̈ܐ ܣܠܸܩ ܠܲܙܩܝܼܦܵܐ ܒܲܪ ܐܲܠܵܗܵܐ : ܕܢܲܦܢܸܐ ܐܸܢܘܿܢ ܠܲܬܼܝܵܒ̣ܘܼܬܼܵܐ ܘܗܵܐ ܒܲܛܝܼܠܝܼܢ ܀ ܩܵܠܹܗ ܪܵܡܵܐ ܕܐܲܦܩܲܥ̇ 8 : ܫܘܿܥܹ̈ܐ ܘܨܲܪܝܼ ܩܲܒ̣ܪܹ̈ܐ : ܠܵܐ ܐܲܪܗܸܒ̣ ܠܲܢ ܢܸܒ̣ܥܸܐ ܐܲܦܵܘ̈ܗܝ ܒܲܬܼܝܵܒ̣ܘܼܬܼܵܐ ܀ ܪܸܚܡܲܬܼ ܥܵܠܡܵܐ ܐܲܝܟ̣ ܐܸܫܵܬܼܵܐ ܗܵܐ ܠܒ̣ܝܼܟ̣ܵܐ ܠܲܢ : ܘܓ̣ܵܫܲܢ ܐܵܣܝܵܐ ܘܝܲܗ̄ܒ̣ ܚܘܼܠܡܵܢܵܐ ܘܠܵܐ ܫܸܒ̣ܩܲܬ݀ ܠܲܢ ܀ ܚܘܼܒܹܗ ܕܕܲܗܒ̣ܵܐ ܫܘܼܚܢܵܐ ܕܡܲܪܝܼܕܼ ܡ̣ܢ 9 : ܥܵܨܘܿܒܹ̈ܐ : ܝܑܼܥܵܐ ܒܢܲܦ̮ܫܲܢ ܘܲܠܚܘܼܠܡܵܢܵܐ ܠܵܐ ܡܸܫܬܲܥܒܲܕܼ ܀ ܚܛܵܗܹ̈ܐ ܟܡܸܢ̣ܘ ܠܲܢ ܒܐܘܼܪܚܹܗ ܕܥܵܠܡܵܐ ܐܲܝܟ̣ ܓܲܝܵܣܹ̈ܐ : ܘܠܲܡܦܲܨܝܵܢܵܐ ܕܢܲܥܕܹܝܢ ܡܸܢܗܘܿܢ ܠܵܐ ܩܵܪܹܝܢܲܢ ܀ ܚܸܫܟܲܬ݀ ܢܲܦ̮ܫܲܢ ܡ̣ܢ ܩܸܢ̈ܝܵܢܹܐ ܕܪܸܚܡܲܬ݀ ܐܸܢܘܿܢ : ܘܲܕܼܢܲܚ̣ ܢܘܼܗܪܵܐ ܘܠܵܐ ܦܵܬܼܚܵܐ ܠܹܗ ܬܲܪܥܵܐ ܕܢܸܥܘܿܠ ܀ ܡܚܵܢ ܪܵܕܼܘܿܝܵܐ ܒܫܲܒ̣̈ܛܝܼܢ ܫܲܒ̣̈ܛܝܼܢ ܐܲܝܟ̣ ܕܲܝܵܢܵܐ : ܘܠܸܒܲܢ ܩܲܫܝܵܐ ܠܵܐ ܐܸܬܼܟܵܘܲܢ ܡ̣ܢ ܒܝܼ̈ܫܵܬܼܵܐ ܀ ܐܲܝܟ̣ ܓܲܢܵܒܹ̈ܐ ܥܲܒ̣̈ܕܹܐ ܒܠܲܥ̣ܢܲܢ ܥܲܠ ܕܐܲܣܟܸܠܢܲܢ : ܘܡ̣ ܡܲܚ̈ܘܵܬܼܵܐ ܬܘܼܒ̣ ܝܲܬ݁ܝܼܪܵܐ ܐܸܬܼܡܲܪܲܕܼܢܲܢ ܀ ܕܢܸܣܢܸܐ ܠܥܵܠܡܵܐ ܡܛܲܪܸܦ ܠܲܢ ܒܹܗ ܘܲܡܩܲܦܲܚ ܠܲܢ : ܘܡܸܛܠ ܕܲܥܙܝܼܠ ܚܘܼܒܹܗ ܒܢܲܦ̮ܫܲܢ ܠܵܐ ܐܲܪܦܝܼܢܵܝܗܝ ܀ pb. 272 ܕܢܸܥܪܘܿܩ ܡܸܢܹܗ ܕܥܵܠܡܵܐ ܡܙܝܼܥ ܠܲܢ ܒܲܫܘܼ̈ܥܵܬܼܵܐ : ܘܥܲܠ ܕܲܪܚܸܡܢܵܝܗܝ ܣܲܓܝܼ ܠܥܵܠܡܵܐ ܗܵܐ ܫܚܼܩܝܼܢܲܢ ܀ ܥܸܫܢܲܬ݀ ܒܝܼܫܬܵܐ ܘܗܵܐ ܣܲܦܝܼܦܵܐ ܪܸܚܡܲܬܼ ܟܸܣܦܵܐ : ܒܲܒ̣ܢܲܝ̈ܢܵܫܵܐ ܐܲܝܟ̣ ܓܵܘܙܲܠܬܵܐ ܘܗܵܐ ܝܵܩ̇ܕܝܼܢ ܒܵܗ̇ ܀ ܣܪܲܚܬܹܗ ܠܥܵܠܡܵܐ ܘܚܲܒ݁ܠܲܬ݀ ܫܘܼܦܪ̈ܵܘܗܝ ܘܲܥܒܝܼ̈ܕܼܵܬܹܗ : ܘܗܵܐ ܗܦܝܼܟ̣ ܘܲܕܼܠܝܼܚ ܘܲܡܠܸܐ ܫܘܼܩܪܵܐ ܘܕܲܓܵܠܘܼܬܼܵܐ ܀ ܚܘܼܒܹܗ ܕܕܲܗܒ̣ܵܐ ܣܲܪܚܵܗ̇ ܠܐܘܼܪܚܵܐ ܕܒܹܝܬܼ ܡܲܠܟ݁ܘܼܬܼܵܐ : ܘܗܵܐ ܒܩܲܕܝܼ̈ܫܹܐ ܐܲܪܡܝܼ ܐܝܼܕܼܵܐ ܢܚܲܒܸ݁ܠ ܐܸܢܘܿܢ ܀ ܠܐܲܬܼܪܵܐ ܙܲܗܝܵܐ ܕܡܸܫܬܲܡܫܵܐ ܒܹܗ ܬܠܝܼܬܼܵܝܘܼܬܼܵܐ : ܥܲܠ̣ ܐܲܝܟ̣ ܚܸܘܝܵܐ ܠܓ̣ܵܘ ܦܲܪܕܲܝܣܵܐ ܘܗܵܐ ܕܵܠܲܚ ܠܹܗ ܀ ܠܟ̣ܵܗ̈ܢܹܐ ܐܲܛܥܝܼ ܕܢܵܩܢܘܿܢ ܕܲܗܒ̣ܵܐ ܘܡܲܢ̣ܘܼ ܡܸܫܟܲܚ : ܕܢܸܗܘܸܐ ܚܠܝܼܡܵܐ ܐܲܝܟܵܐ ܕܡܸܠܚܵܗ̇ ܕܐܲܪܥܵܐ ܦܸܟ̣ܗܲܬ݀ ܀ ܠܪܹܫ ܡܲܒ݁ܘܼܥܵܐ ܕܠܲܚ̣ ܣܵܛܵܢܵܐ ( ܒܡܸܠܟܹܗ ܣܲܢܝܵܐ 10 : ܘܡܲܢ ܡܸܫܬܲܦܸܐ ܕܐܸܬ݁ܕܲܠܚܲܬ݀ ܠܵܗ̇ ܒܪܝܼܬܼܵܐ ܟ̱ܠܵܗ̇ ܀ ܕܠܵܐ ܢܸܩܢܸܐ ܒܹܗ ܒܥܵܠܡܵܐ ܬܲܪܬܹܝܢ ܐܸܬܼܦܲܩܲܕܼܢܲܢ : ܘܗܵܐ ܥܦܝܼ̈ܦܵܢ ܠܲܢ ܣܲܓܝܼ̈ܐܵܬܼܵܐ ܘܡܵܢܵܐ ܐܹܡܲܪ ܀ ܡܣܵܢܹ̈ܐ ܘܫܲܒ̣ܛܹܐ ܕܢܸܫܩܘܿܠ ܒܐܘܼܪܚܵܐ ܠܵܐ ܡܲܦܸܣ ܠܲܢ : ܘܗܵܐ ܫܩܝܼܠܝܼܢܲܢ ܐܵܦ ܥܲܪ̈ܣܵܬܼܵܐ ܘܟ̣ܘܼܣܵܝܲܝ̈ܗܹܝܢ ܀ ܕܠܵܐ ܬܲܪܡܵܠܵܐ ܦ̣ܩܲܕܼ ܠܲܢ ܢܸܪܕܸܐ ܒܐܲܬܼܪ̈ܵܘܵܬܼܵܐ : ܘܗܵܐ ܣܝܼܡܝܼܢ ܠܲܢ ܟܝܼ̈ܣܹܐ ܕܕܲܗܒ̣ܵܐ ܘܡܲܢ ܠܵܐ ܢܸܒ̣ܟܸܐ ܀ ܠܲܝܬ݁ ܗ̄ܘ̣ ܠܘܵܬܲܢ ܗܵܘ̇ ܝܘܼܠܦܵܢܵܐ ܕܒܹܝܬܼ ܝܘܿܚܲܚܵܢ : pb. 273 ܘܲܕܼܒܹܝܬܼ ܫܸܡܥܘܿܢ ܕܣܲܪܚܹܗ ܕܲܗܒ̣ܵܐ ܠܫܘܼܦܪܵܐ ܟ̱ܠܹܗ ܀ ܗܵܘ̇ ܬܘܼܠܡܵܕܼܵܐ ܕܦܵܘܠܘܿܣ ܗܵܫܵܐ ܐܸܬܼܚܲܒܲܠ ܠܹܗ : ܕܗܵܐ ܐܵܦ ܩܘܼܪ̈ܝܵܐ ܘܟܲܦܪ̈ܘܿܢܲܝܗܹܝܢ ܩܢ̣ܵܘ ܬܲܠܡܝܼ̈ܕܹܐ ܀ ܓܙܵܪܹ̈ܐ ܕܥܵܢ̈ܵܐ ܘܪܵܥܵܘܵܬܼܵܐ ܠܲܡܫܝܼܚܵܝܹ̈ܐ : ܕܐܸܬܼܦܲܩܲܕܼܘ ܗ̄ܘ̣ܵܘ ܕܢܸܪܥܘܿܢ ܥܵܢܹ̈ܗ ܕܒܲܪ ܐܲܠܵܗܵܐ ܀ ܚܠܵܦ ܢܲܦ̮̈ܫܵܬܼܵܐ ܗܵܐ ܚܲܝ̈ܘܵܬܼܵܐ ܩܢ̣ܵܘ ܬܲܠܡܝܼ̈ܕܹܐ : ܘܡܵܐ ܕܐܵܬܹ̇ܐ ܟܲܝ ܡܵܪܹܐ ܥܵܢ̈ܵܐ ܡܘܿܢ ܢܹܐܡܪܘܼܢ ܠܹܗ ܀ ܕܬܸܬܸܠ ܕܝܼܠܵܟ̣ ܐܲܠܦ̣ܵܟ̣ ܪܲܒܵܟ̣ ܐܘܿ ܬܲܠܡܝܼܕܼܵܐ : ܘܐܲܝܟܲܢ ܗܵܫܵܐ ܡ̣ܢ ܠܵܐ ܕܝܼܠܵܟ̣ ܥܲܬ݁ܝܼܪ ܐܲܢ̄ܬ݁ ܀ ܩܲܢܵܝܘܼܬܼܵܐ ܨܹܝܕܼ ܬܲܠܡܝܼ̈ܕܹܐ ܓܲܢܵܒ̣ܘܼܬܼܵܐ ܗ̄ܝܼ : ܝܗ̄ܘܼܕܼܵܐ ܐܲܠܦ̣ܵܗ̇ ܘܪܲܒܹܗ ܕܗܵܢܵܐ ܠܵܘ ܫܸܡܥܘܿܢ 11 : ܗ̄ܘ̣ ܀ ܓܢܲܒ̣ ܚܲܢܢܵܝܵܐ ܡ̣ܢ ܩܸܢܝܵܢܹܗ ܘܡ̣ܢ ܡܲܪ̈ܗܵܛܵܘܗܝ : ܘܟܲܕܼ ܐܲܪܓܸܫ̣ ܒܹܗ ܫܸܡܥܘܿܢ ܟܹܐܦܵܐ ܫܠܲܕܹܗ ܐܲܪܡ̣ܝܼ ܀ ܡܘܿܢ ܟܲܝ ܗܵܘܹ̇ܐ ܠܐܲܝܢܵܐ ܕܓ̣ܵܢܹ̇ܒ̣ ܠܲܕܼܠܵܐ ܕܝܼܠܹܗ : ܕܗܵܐ ܚܵܐܲܪ ܒܹܗ ܡܵܪܹܗ ܕܫܸܡܥܘܿܢ ܘܲܫܠܸܐ ܡܸܢܹܗ ܀ ܠܵܘ ܡܲܗܡܵܝܘܼ ܐܲܗܡܝܼ ܟܹܐܢܵܐ ܬܲܒ̣̈ܥܵܬܼܵܐ : ܢܘܼܗܪܵܐ ܫܵܓܲܪ ܢܲܪܡܸܐ ܠܝܲܥܢܹ̈ܐ ܒܓ̣ܵܘ ܓܹܗܲܢܵܐ ܀ ܪܘܼܚܹܗ ܡܲܓܲܪ ܢܲܝܬܸܐ ܐܸܢܘܿܢ ܠܲܬܼܝܵܒ̣ܘܼܬܼܵܐ : ܘܐܸܠܵܐ ܐܵܬܹ̇ܝܢ ܗܵܐ ܓܵܘܙܲܠܬܵܐ ܡܥܲܩܒ̣ܵܐ ܕܝܼܢܵܐ ܀ ܒܢܘܼܗܪܵܐ ܒܵܚܲܪ ܠܲܒ̣ܢܲܝ̈ܢܵܫܵܐ ܙܘܼܥ ܬܲܠܡܝܼ̈ܕܼܵܐ : ܘܐܲܠܸܦ ܘܐܲܙܝܼܥ ܠܲܕܼܠܵܐ ܙܵܐܲܥ̇ ܡ̣ܢ ܓܹܗܲܢܵܐ ܀ pb. 274 ܐܲܢ̄ܬ݁ ܠܵܐ ܬܸܩܢܸܐ ܘܗܵܟܲܢ ܐܲܠܸܦ ܠܲܕܼܫܵܡܲܥ̇ ܠܵܟ̣ : ܕܥܘܼܬܼܪܹܗ ܕܥܵܠܡܵܐ ܡܲܚܢܘܿܩܝܼܬܼܵܐ ܗ̄ܘ̣ ܠܲܕܼܩܵܢܹ̇ܐ ܠܹܗ ܀ ܒܲܪ ܬܵܘ̈ܬܵܒܹܐ ܕܠܵܐ ܩܢ̣ܵܐ ܡܸܕܸܡ ܗܵܐ ܒܲܫܡܲܝܵܐ ܗ̄ܘ̣ : ܘܓܲܚܙܝܼ ܕܲܩܢ̣ܵܐ ܗܵܐ ܠܒ̣ܝܼܫ ܓܲܪܒ̣ܵܐ ܘܲܫܡܵܐ ܣܲܪܝܵܐ ܀ ܫܸܡܥܘܿܢ ܟܹܐܦܵܐ ܕܲܫܒܲܩ̣ ܕܝܼܠܹܗ ܗܘ݀ܵܐ ܪܲܒ݁ܒܲܝܬܵܐ : ܘܕܲܫܩܲܠ ܝܗ̄ܘܼܕܼܵܐ ܫܘܼܚܕܵܐ ܙܒܲܢ ܠܹܗ ܡܲܚܢܘܿܩܝܼܬܼܵܐ ܀ ܕܘܼܢ ܐܲܢ̄ܬ݁ ܗܵܫܵܐ ܒܹܝܬܼ ܩܲܢܵܝܵܐ ܠܠܵܐ ܩܲܢܵܝܵܐ : ܠܡܲܢ ܐܝܼܬܼ ܚܸܣܕܵܐ ܘܲܠܡܲܢ ܐܝܼܬܼ ܠܹܗ ܫܡܵܐ ܫܲܦܝܼܪܵܐ ܀ ܚܸܘܝܵܐ ܪܲܒܵܐ ܕܐܲܦܸܩ̣ ܠܐܵܕܼܵܡ ܡ̣ܢ ܦܲܪܕܲܝܣܵܐ : ܗܘ݀ ܡܲܠܸܦ ܠܵܟ̣ ܬܸܩܢܸܐ ܕܲܗܒ̣ܵܐ ܐܘܿ ܬܲܠܡܝܼܕܼܵܐ ܀ ܡ̣ܢ ܗܵܝ̇ ܡܸܪܬܼܵܐ ܕܢܸܬܼܪܲܬ݀ 12 : ܡܸܢܹܗ ܒܹܝܬܼ ܐܝܼܠܵܢܹ̈ܐ : ܓܵܣܹ̇ܐ ܕܢܲܫܩܹܝܟ̣ ܡܵܐ ܕܡܲܠܸܦ ܠܵܟ̣ ܕܬܸܩܢܸܐ ܕܲܗܒ̣ܵܐ ܀ ܗܵܘ̇ ܝܘܼܠܦܵܢܵܐ ܕܐܲܪܡܝܼ ܗ̄ܘ̣ܵܐ ܠܵܗ̇ ܠܚܵܘܵܐ ܒܐܸܕܼܢܵܗ̇ : ܪܵܡܹ̇ܐ ܒܠܸܒܟ̣ ܡܵܐ ܕܢܵܚܹ݁ܕܼ ܠܵܟ̣ ܨܹܝܕܼ ܡܵܡܘܿܢܵܐ ܀ ܪܸܚܡܲܬܼ ܥܘܼܬܼܪܵܐ ܗܘ݀ܝܘܼ ܦܹܐܪܵܐ ܕܲܡܠܸܐ ܡܵܘܬܵܐ : ܕܡ̣ܢ ܐܝܼܠܵܢܵܐ ܗܵܘ̇ ܕܝܼܕܲܥܬܼܵܐ ܩܛܲܦܬܹܗ ܚܵܘܵܐ ܀ ܐܝܼܠܵܢ ܚܲܝܹ̈ܐ ܚܲܝܹ̈ܐ ܒܲܠܚܘܿܕܼ ܒܵܥܹ̇ܐ ܢܸܬܸܠ : ܠܲܒ̣ܢܲܝ̈ܢܵܫܵܐ ܟܲܕܼ ܠܵܐ ܩܵܢܹܝܢ ܝܲܬ݁ܝܼܪ̈ܵܬܼܵܐ ܀ ܡܫܝܼܚܵܐ ܡܲܠܸܦ ܕܲܣܢܝܼ ܕܲܗܒ̣ܵܐ ܘܬܼܵܐ ܩܢܝܼ ܚܲܝܹ̈ܐ : ܘܠܵܚܹ̇ܫ ܚܸܘܝܵܐ ܕܲܩܢܝܼ ܕܲܗܒ̣ܵܐ ܘܐܸܬܼܓܲܐܵܐ ܒܹܗ ܀ pb. 275 ܘܗܵܐ ܝܘܼܠܦܵܢܹܗ ܕܒܲܪ ܐܲܠܵܗܵܐ ܫܝܼܛ ܘܲܡܩܲܦܲܚ : ܘܲܒ̣ܘܼܠܦܵܢܹܗ ܕܚܸܘܝܵܐ ܪܵܗܹ̇ܛ ܥܵܠܡܵܐ ܟ̱ܠܹܗ̇ 13 :܀ ܘܚܲܒ݁ܝܼܒ̣ ܥܘܼܬܼܪܵܐ ܘܲܣܪܝܼܚܝܼܢ 14 : ܒܹܗ ܐܵܦ ܬܲܠܡܝܼ̈ܕܹܐ : ܕܠܵܐ ܙܵܕܹܩ ܗ̄ܘ̣ܵܐ ܕܢܸܩܡ ܆ ܢܘܿܢ ܡܸܕܸܡ ܐܸܠܵܐ ܡܵܪܲܢ ܀ ܘܗܵܐ ܢܲܦܝܼܩܝܼܢ ܒܵܬܲܪ ܥܘܼܬܼܪܵܐ ܕܠܵܐ ܦܘܼܪܫܵܢܵܐ : ܘܣܲܦܝܼܦܵܐ ܒܗܘܿܢ ܪܸܚܡܲܬܼ ܟܸܣܦܵܐ ܐܲܝܟ̣ ܓܵܘܙܲܠܬܵܐ ܀ ܘܲܪܚܝܼܡ ܣܲܓܝܼ ܡܸܠܟܹܗ ܕܚܸܘܝܵܐ ܟܲܕܼ ܩܵܛܘܿܠܵܐ ܗ̄ܘ̣ : ܘܫܝܼܛܵܐ ܘܕܼܝܼܫܵܐ ܡܲܠܦܵܢܘܼܬܹܗ ܕܒܲܪ ܐܲܠܵܗܵܐ ܀ ܘܠܵܐ ܐ̄ܢܵܫ ܝܵܗܹ̇ܒ̣ ܐܲܬܼܪܵܐ ܠܡܸܠܬܼܵܐ ܘܲܠܝܘܼܠܦܵܢܵܐ ܆ ܕܣܸܓ̣ܝܲܬ ܒܝܼܫܬܵܐ ܘܡܲܠܦܵܢܹ̈ܐ ܒܠܲܥ̣ܘ ܒܲܬܼܘܵܪܵܐ ܀ ܘܠܵܐ ܝܵܠܘܿܦܹ̈ܐ ܨܵܒܹܝܢ ܢܹܐܬܼܪܘܼܢ ܡ̣ܢ ܝܘܼܠܦܵܢܵܐ : ܘܠܵܐ ܡܲܠܦܵܢܵܐ ܪܵܡܹ̇ܐ ܟܸܣܦܵܐ ܥܲܠ ܦܵܬܼܘܿܪܵܐ ܀ ܒܪܸܚܡܲܬܼ ܕܲܗܒ̣ܵܐ ܐܲܝܟ̣ ܕܲܒ̣ܫܸܢܬܼܵܐ ܕܡܸܟ̣ ܝܘܼܠܦܵܢܵܐ : ܕܢܸܥܬܲܪ ܟܠܢܵܫ ܐܲܝܟ̣ ܕܲܒ̣ܚܸܠܡܵܐ ܕܠܵܐ ܡܸܬܼܩܲܕܸܐ ܀ ܘܲܕܼܠܵܐ ܡܵܘܬܲܪ ܥܘܼܬܼܪܵܐ ܠܡܵܪ̈ܵܘܗܝ ܟܠܢܵܫ ܝܵܕܲܥ̇ : ܘܲܕܼܥܵܒܲܪ ܠܹܗ ܥܵܠܡܵܐ ܘܥܘܼܬܼܪܹܗ ܟܠܢܵܫ ܐܵܡܲܪ ܀ ܘܐܲܝܢܵܐ ܕܠܵܐ ܩܢܸܐ ܒܥܵܠܡܵܐ ܡܸܕܸܡ ܗܘ 15 : ܡܸܫܬܲܒܲܚ : ܘܠܵܐ ܐ̄ܢܵܫ ܨܵܒܹ̇ܐ ܢܸܣܢܸܐ ܥܘܼܬܼܪܵܐ ܐܲܝܟ̣ ( ܕܲܣܢ̣ܵܐ ܗܵܘ̇ 16 :܀ ܘܟ̣ܠܢܵܫ ܪܵܚܹܡ ܘܲܡܫܲܒܲܚ ܠܵܗ̇ ܠܙܲܕܝܼܩܘܼܬܼܵܐ : ܘܟ̣ܠܢܵܫ ܡܸܥܪܲܩ ܥܵܪܹܩ ܡܸܢܵܗ̇ ܘܠܵܐ ܥܵܒܹ̇ܕܼ ܠܵܗ̇ ܀ pb. 276 ܘܣܲܢܝܵܐ ܚܛܝܼܬܼܵܐ ܘܠܵܐ ܐ̄ܢܵܫ ܨܵܒܹ̇ܐ ܕܢܸܥܪܘܿܩ ܡܸܢܵܗ̇ : ܘܲܡܨܲܥܪܝܼܢ ܠܵܗ̇ ܟܲܕܼ ܦܵܠ̇ܚܝܼܢ ܠܵܗ̇ ܒܣܘܼܥܪܵܢܲܝܗܘܿܢ ܀ ܘܡܵܐ ܕܡܸܬܼܡܲܠܲܠ ܫܲܪܒܵܐ ܪܵܡܵܐ ܕܚܲܕܼ ܡ̣ܢ ܟܹܐܢܹ̈ܐ : ܐܵܡܲܪ ܟܠܢܵܫ ܡܲܢ ܕܹܝܢ ܝܲܗ̄ܒ̣ ܠܝܼ ܐܸܗܘܸܐ ܗܵܟܲܢ ܀ ܛܡܝܼܪ ܒܲܚܛܝܼܬܼܵܐ ܘܡܸܬܼܓ̣ܪܲܓ̣ ܠܵܗ̇ ܠܙܲܕܝܼܩܘܼܬܼܵܐ : ܘܒ̣ܵܣܲܪ ܢܲܦܫܹܗ ܕܐܸܠܘܼ ܠܵܐ ܒܥ̣ܵܐ ܠܵܐ ܚܵܛܹ̇ܐ ܗ̄ܘ̣ܵܐ ܀ ܙܲܕܝܼܩܘܼܬܼܵܐ ܠܟ̣ܠܹܗ ܥܵܠܡܵܐ ܦܫܝܼܩܵܐ ܢܸܩܢܹܝܗ̇ : ܘܐܸܠܘܼ ܒܵܥܹ̇ܐ ܟ̱ܠܹܗ ܥܵܠܡܵܐ ܩܵܢܹ̇ܐ ܗ̄ܘ̣ܵܐ ܠܵܗ̇ ܀ ܠܵܐ ܦܫܝܼܩ ܥܘܼܬܼܪܵܐ ܕܢܸܩܢܹܝܘܗܝ ܟܠܢܵܫ ܟܲܕܼ ܪܵܚܹܡ ܠܹܗ : ܘܠܵܐ ܟܠ ܕܲܒ̣ܥ̣ܵܐ ܗܘܵܐ ܥܲܬ݁ܝܼܪܵܐ ܐܲܝܟܲܢ ܕܲܒ̣ܥ̣ܵܐ ܀ ܘܨܹܝܕܼ ܐܲܠܵܗܵܐ ܟܠܡܲܢ ܕܲܒ̣ܥ̣ܵܐ ܗܘܵܐ ܙܲܕܝܼܩܵܐ : ܕܙܲܕܝܼܩܘܼܬܼܵܐ ܠܵܐ ܡܸܬܼܟܲܠܝܵܐ ܕܢܸܩܢܹܝܗ̇ ܟܠܢܵܫ ܀ ܚܹܐܪܘܼܬܼܵܐ ܓܹܝܪ ܝܲܗ̄ܒ̣ ܐܲܠܵܗܵܐ ܠܲܒ̣ܢܲܝ̈ܢܵܫܵܐ : ܐܵܦ ܒܚܹܐܪܘܼܬܹܗ ܐ̄ܢܵܫ ܩܵܢܹ̇ܐ ܠܵܗ̇ ܠܙܲܕܝܼܩܘܼܬܼܵܐ ܀ ܗܵܟܲܢܵܐ ܬܘܼܒ̣ ܐܵܦ ܚܹܐܪܘܼܬܼܵܐ ܦܵܠ̇ܚܵܐ ܥܵܘ̣ܠܵܐ : ܘܠܵܐ ܡܸܬܼܟܲܠܝܵܐ ܕܐܸܢ ܡܸܬܼܟܲܠܝܵܐ ܠܵܘ ܚܹܐܪܘܼܬܼܵܐ ܗ̄ܝܼ ܀ ܘܲܕܼܫܲܘܝܵܐܝܼܬܼ ܐܝܼܬܼ ܚܹܐܪܘܼܬܼܵܐ ܠܲܒ̣ܢܲܝ̈ܢܵܫܵܐ : ܡܸܣܬܲܟܲܠ ܐܲܢ̄ܬ݁ ܡ̣ܢ ܝܘܼܠܵܦܵܢܹܗ ܕܒܲܪ ܐܲܠܵܗܵܐ ܀ ܘܐܸܠܘܼ ܙܲܒ̣ܢܵܐ ܗ̄ܘ̣ ܕܲܪܚܝܼܡܵܐ ܒܹܗ ܡܲܠܦܵܢܘܼܬܼܵܐ : ܐܵܦ ܐܵܡܲܪ ܗ̄ܘܹ̇ܝܬܼ ܥܲܠ ܚܹܐܪܘܼܬܼܵܐ ܕܟ̣ܠܵܗ̇ ܫܲܘܝܵܐ ܗ̄ܝ ܀ ܘܠܵܘ ܚܲܕܼ ܐܝܼܬܼܵܘܗܝ ܠܵܐ ܒܲܪ ܚܹܐܪܹ̈ܐ ܘܚܲܕܼ ܒܲܪ ܚܹܐܪܹ̈ܐ : ܕܲܫܘܸܐ ܗ̄ܘ̣ ܟܠܢܵܫ ܐܵܦ ܒܲܟ̣ܝܵܢܵܐ ܘܲܒ̣ܚܹܐܪܘܼܬܼܵܐ ܀ pb. 277 ܐܲܠܵܗܵܐ ܓܹܝܪ ܫܲܘܝܵܐܝܼܬܼ ܝܲܗ̄ܒ̣ ܐܵܦ ܗܲܕܵܡܹ̈ܐ : ܐܵܦ ܬܘܼܩܵܢܵܐ ܐܵܦ ܚܹܐܪܘܼܬܼܵܐ ܠܲܒ̣ܢܲܝ̈ܢܵܫܵܐ ܀ ܘܐܲܝܢܵܐ ܕܒ̣ܵܥܹ̇ܐ ܕܢܸܥܒܸܕܼ ܥܵܘ̇ܠܵܐ ܫܲܠܝܼܛ ܗ̄ܘ̣ ܠܹܗ : ܘܠܲܐܝܢܵܐ ܕܦܵܠܲܚ ܙܲܕܝܼܩܘܼܬܼܵܐ ܠܵܐ ܟܵܠܹ̇ܐ ܠܹܗ ܀ ܘܕܼܫܲܘܝܵܐܝܼܬܼ ܐܝܼܬܼ ܚܹܐܪܘܼܬܼܵܐ ܠܲܒ̣ܢܲܝ̈ܢܵܫܵܐ : ܡ̣ܢ ܗܵܘ̇ ܡܲܬܼܠܵܐ ܕܲܒ̣ܪܵܐ ܙܥܘܿܪܵܐ ܝܵܠܹ̇ܦ ܐܲܢ̄ܬ݁ ܠܵܗ̇ ܀ ܢܘܼܗܪܵܐ ܡܲܠܝܵܐ ܡܲܠܦܵܢܘܼܬܹܗ ܕܒܲܪ ܐܲܠܵܗܵܐ : ܐܘܼܿ ܚܸܫܘܿܟܹ̈ܐ ܢܗܲܪܘ ܒܐܝܼܡܵܡܵܐ ܕܙܲܕܝܼܩܘܼܬܼܵܐ ܀ ܒܫܲܪܒܹܗ ܕܲܒ̣ܪܵܐ ܙܥܘܿܪܵܐ ܕܦܲܪܲܚ̣ ܟܠ ܕܲܩܢܸܐ ܗ̄ܘ̣ܵܐ : ܐܝܼܬܼ ܠܵܟ̣ ܕܬܹܐܠܲܦ ܥܲܠ ܚܹܐܪܘܼܬܼܵܐ ܕܟ̣ܠܵܗ̇ ܫܲܘܝܵܐ ܗ̄ܝܼ ܀ ܠܓܲܒ̣ܪܵܐ ܠܲܡ ܚܲܕܼ ܐܝܼܬܼ ܗ̄ܘ̣ܵܐ ܒܢܲܝ̈ܵܐ ܬܪܹܝܢ ܐܵܡܲܪ ܗ̄ܘ̣ܵܐ : ܒܪܵܐ ܩܲܫܝܼܫܵܐ ܘܲܒ̣ܪܵܐ ܙܥܘܿܪܵܐ ܠܚܲܕܼ ܝܵܠܘܿܕܼܵܐ ܀ ܠܹܗ ܠܐܲܠܵܗܵܐ ܐܲܒ̣ܵܐ ܩ̣ܪܵܝܗܝ ܗ̄ܘ̣ܵܐ ܒܡܲܬܼܠܵܐ ܓܲܒ̣ܪܵܐ : ܘܲܒ̣ܢܲܝ̈ܵܐ ܬܪܹܝܢ ܟ̱ܠܹܗ ܓܸܢܣܵܐ ܕܲܒ̣ܢܲܝ̈ܢܵܫܵܐ ܀ ܘܡܸܛܠ ܕܐܝܼܬܼ ܠܹܗ ܐܵܦ ܙܲܕܝܼܩܹ̈ܐ ܐܵܦ ܚܲܛܵܝܹ̈ܐ : ܒܪܵܐ ܩܲܫܝܼܫܵܐ ܘܲܒ̣ܪܵܐ ܙܥܘܿܪܵܐ ܫܲܡܲܗ ܐܸܢܘܿܢ ܀ ܒܪܵܐ ܩܲܫܝܼܫܵܐ ܩ̣ܪܵܐ ܠܙܲܕܝܼ̈ܩܹܐ ܡܸܛܠ ܕܲܗܘܵܘ : ܥܲܡ ܐܲܠܵܗܵܐ ܘܐܲܣܓܝܼܘ ܪܲܚܡ̣ܘܼܗܝ ܡ̣ܢ ܫܘܼܪܵܝܵܐ ܀ ܘܲܒ̣ܪܵܐ ܒܚܲܪܬܼܵܐ ܠܵܐ ܐܸܬܼܩܲܪܲܒ̣ܘ ܨܹܝܕܼ ܐܲܠܵܗܵܐ ܀ ܘܲܒ̣ܪܵܐ ܙܥܘܿܪܵܐ ܕܐܸܡܲܪ ܠܐܲܒ̣ܘܼܗܝ ܗܲܒ̣ ܠܝܼ ܦܸܠܓܘܼܬܼܝ : ܐܲܝܟ̣ ܐ̄ܢܵܫ ܢܹܐܡܲܪ ܗܲܒ̣ ܠܝܼ ܐܸܥܒܸܕܼ ܟ̱ܠܹܗ ܨܸܒ̣ܝܵܢܝ ܀ pb. 278 ܘܦܲܠܸܓ̣ ܐܲܒ̣ܵܐ ܘܝܲܗ̄ܒ̣ ܩܸܢܝܵܢܵܐ ܠܲܬܼܪܹܝܢ ܐܲܚ̈ܝܼܢ : ܠܵܗ̇ ܠܚܹܐܪܘܼܬܼܵܐ ܩ̣ܪܵܗ̇ ܩܸܢܝܵܢܵܐ ܕܐܸܬܼܦܲܠܲܓ̣ ܗ̄ܘ̣ܵܐ ܀ ܩܸܢܝܵܢܹܗ ܠܲܡ ܦܲܠܸܓ̣ ܠܗܘܿܢ ܐܲܝܟ̣ ܕܲܠܡܹܐܡܲܪ : ܗܵܝ̇ 17 : ܚܹܐܪܘܼܬܼܵܐ ܐܲܫ̣ܘܝܼ ܘܦܲܠܸܓ̣ ܠܲܒ̣ܢܲܝ̈ܢܵܫܵܐ ܀ ( ܘܲܠܙܲܕܝܼܩܵܐ ܘܲܠܚܲܛܵܝܵܐ 18 : ܚܕܼܵܐ ܚܹܐܪܘܼܬܼܵܐ : ܘܲܒ̣ܫܲܘܝܘܼܬܼܵܐ ܝܲܗ̣ܒܵܗ̇ ܡܵܪܝܵܐ ܠܗܵܢܵܐ ܘܲܠܗܵܘ̇ ܀ ܗܵܘ̇ ܩܸܢܝܵܢܵܐ ܕܦܲܠܸܓ̣ ܐܲܒ̣ܵܐ ܠܲܬܼܪܹܝܢ ܐܲܚ̈ܝܼܢ : ܗܵܝ̇ ܚܹܐܪܘܼܬܼܵܐ ܕܝܲܗ̣ܒܵܗ̇ ܫܲܘܝܲܬܼ ܠܲܒ̣ܢܲܝ̈ܢܵܫܵܐ ܀ ܘܗܵܘ̇ ܚܲܛܵܝܵܐ ܕܲܒ̣ܪܵܐ ܙܥܘܿܪܵܐ ܐܸܬܼܟܲܢܝܼ ܗ̄ܘ̣ܵܐ : ܫܩܲܠ̣ ܚܹܐܪܘܼܬܼܵܐ ܐܲܝܟ̣ ܦܸܠܓܘܼܬܼܵܐ ܡ̣ܢ ܒܹܝܬܼ ܐܲܒ̣ܵܐ ܀ ܘܲܢܦܲܩ̣ ܘܐܸܙܲܠ̣ ܠܐܲܬܼܪܵܐ ܕܪܲܚܝܼܩ ܡ̣ܢ ܒܹܝܬܼ ܐܲܒ̣ܵܐ : ܘܲܚ̣ܝܵܐ ܬܲܡܵܢ ܦܲܪܵܚܵܐܝܼܬܼ ܥܲܡ ܦܲܚ̈ܙܵܬܼܵܐ ܀ ܘܗܵܘ̇ ܩܸܢܝܵܢܵܐ ܕܝܲܗ̄ܒ̣ ܠܹܗ ܐܲܒ̣ܘܼܗܝ ܟܲܕܼ ܦܲܠܸܓ̣ ܗ̄ܘ̣ܵܐ : ܐܲܦܩܹܗ ܒܝܼܫ ܒܝܼܫ ܘܲܗܘܵܐ ܣܢܝܼܩܵܐ ܒܚܲܝܹ̈ܐ ܒܝܼ̈ܫܹܐ ܀ ܐܲܬܼܪܵܐ ܕܪܲܚܝܼܩ ܕܐܸܙܲܠ̣ ܗ̄ܘ̣ܵܐ ܠܹܗ ܗܵܘ̇ ܚܲܛܵܝܵܐ : ܗܘ ܨܸܒ̣ܝܵܢܵܐ ܒܝܼܫܵܐ ܕܪܲܚܝܼܩ ܡ̣ܢ ܐܲܠܵܗܵܐ ܀ ܡܲܪܚܸܩ ܠܸܒܹܗ ܡ̣ܢ ܐܲܠܵܗܵܐ ܘܗܵܝܕܹܝܢ ܚܵܛܹ̇ܐ : ܕܐܲܝܟ̣ ܕܲܠܐܲܬܼܪܵܐ ܐ̄ܚܪܹܢܵܐ ܐܸܙܲܠ̣ ܢܸܚܛܸܐ ܬܲܡܵܢ ܀ ܘܐܲܟ̣ܡܵܐ ܕܡܵܪܝܵܐ ܠܵܘ ܬܲܡܵܢ ܗ̄ܘ̣ ܘܠܵܐ ܚܵܐܲܪ ܒܹܗ : ܗܵܘܹ̇ܐ ܚܵܛܹ̇ܐ ܘܠܲܝܬܵܘܗܝ ܡܵܪܝܵܐ ܒܓ̣ܵܘ ܪܪܸܥܝܵܢܹܗ ܀ ܘܡܸܛܠܗܵܢܵܐ ܟܬܼܝܼܒ̣ ܕܲܠܐܲܬܼܪܵܐ ܕܪܲܚܝܼܩ ܐܸܙܲܠ̣ : pb. 279 ܘܲܕܼܪܵܐ ܢܸܟ̣ܣܵܘ̈ܗܝ ܟܲܕܼ ܚܵܝܹ̇ܐ ܗ̄ܘ̣ܵܐ ܦܲܪܵܚܵܐܝܼܬܼ ܀ ܐܲܪܚܸܩ̣ ܢܲܦܫܹܗ ܡ̣ܢ ܐܲܠܵܗܵܐ ܟܲܕܼ ܚܵܛܹ̇ܐ ܗ̄ܘ̣ܵܐ : ܘܲܠܚܹܐܪܘܼܬܹܗ ܫܲܥܒܸ݁ܕܼ ܬܸܦܠܘܿܚ ܠܲܣܪ̈ܝܼܩܵܬܼܵܐ ܀ ܘܠܲܒ̣ܬܼܘܼܠܘܼܬܼܵܐ ܣܝܼܡܬܼܵܐ ܪܲܒ݁ܬܼܵܐ ܕܐܝܼܬܼ ܠܲܟ̣ܝܵܢܵܐ : ܣܲܪܚ̣ܵܗ̇ ܒܓ̣ܵܘܪܵܐ ܘܲܒ̣ܙܵܢܝܘܼܬܼܵܐ ܘܐܸܒ̣ܪܲܬ ܡܸܢܹܗ ܀ ܘܬܼܘܼܒ̣ ܫܵܛ̣ܵܗ̇ ܗ̄ܘ̣ܵܐ ܠܩܲܕܝܼܫܘܼܬܼܵܐ ܕܲܪܓ̣ܵܐ ܕܲܬܼܪܹܝܢ : ܘܠܵܐ ܛܲܟܸ݁ܣ ܗ̄ܘ̣ܵܐ ( ܢܲܦܫܹܗ ܕܢܸܚܸܐ ܩܲܕܝܼܫܵܐܝܼܬܼ 19 :܀ ܘܐܸܫܬܲܥܒܲܕܼ ܗ̄ܘ̣ܵܐ ܠܪܸܚܡܲܬܼ ܟܲܪܣܵܐ ܘܲܠܠܲܥܒܘܼܬܼܵܐ : ܘܲܠܚܹܐܪܘܼܬܼܵܐ ܟ̱ܠܵܗ̇ ܐܵܘܒܸ݁ܕܼ ܟܲܕܼ ܡܸܫܬܲܛܸܐ ܀ ܡܵܐ ܕܪܲܚܝܼܩ ܐ̄ܢܵܫ ܡ̣ܢ ܐܲܠܵܗܵܐ ܗܵܠܹܝܢ ܣܵܥܲܪ : ܘܐܲܟ̣ܡܵܐ ܕܠܲܝܬܵܘܗܝ ܡܵܪܝܵܐ ܠܐܲܬܼܪܵܐ ܕܢܸܚܙܸܐ ܥܵܘ̣ܠܹܗ ܀ ܗܘ ܕܹܝܢ ܗܵܢܵܐ ܟܲܕܼ ܚܵܝܹ̇ܐ ܗ̄ܘ̣ܵܐ ܦܲܪܵܚܵܐܝܼܬܼ : ܡܛܵܬܹܗ ܬܲܡܵܢ ܚܲܣܝܼܪܘܼܬܼܵܐ ܘܡܸܣܟܹܢܘܼܬܼܵܐ ܀ ܐܲܝܢܵܐ ܕܪܲܚܝܼܩ ܡ̣ܢ ܐܲܠܵܗܵܐ ܣܲܓܝܼ ܡܸܣܟܹܝܢ : ܘܲܟ̣ܦܸܢ ܘܲܠܐܸܐ ܘܠܵܐ ܡܸܫܟܲܚ ܠܹܗ ܚܲܝܹ̈ܐ ܡܸܡܬܼܘܿܡ ܀ ܐܲܝܢܵܐ ܕܫܵܡܲܥ̇ ܡܸܠܬܹܗ ܕܡܵܪܲܢ ܢܲܗܝܼܪܵܐܝܼܬܼ : ܙܵܐܲܥ̇ ܢܸܚܛܸܐ ܕܠܵܐ ܢܲܪܚܸܩ ܠܹܗ ܡ̣ܢ ܐܲܠܵܗܵܐ ܀ ܠܲܒ̣ܪܵܐ ܙܥܘܿܪܵܐ ܗܵܘ̇ ܨܸܒ̣ܝܵܢܵܐ ܒܝܼܫܵܐ ܕܲܩܢ̣ܵܐ : ܣܵܡܹܗ ܒܪܘܼܚܩܵܐ ܡ̣ܢ ܐܲܠܵܗܵܐ ܟܲܕܼ ܚܵܛܹ̇ܐ ܗ̄ܘ̣ܵܐ ܀ ܘܟܲܕܼ ܐܸܫܬܲܦܲܠ ܘܲܠܚܹܐܪܘܼܬܹܗ ܚܛܝܼܬܼܵܐ ܣܸܪܪܚܲܬ : ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܗ̄ܘ̣ܵܐ ܕܢܸܫܬܲܥܒܲܕܼ ܠܹܗ ܀ pb. 280 ܡܵܪ̈ܵܘܗܝ ܕܐܲܬܼܪܵܐ ܒܪܵܐ ܕܐܲܠܵܗܵܐ ܠܫܹܐ̈ܕܹܐ ܩܵܪܹܐ : ܕܲܒ̣ܛܵܥܝܘܼܬܼܵܐ ܗܘܵܘ ܡܵܪ̈ܲܝܵܐ ܐܵܦ ܐܲܠܵܗܹ̈ܐ ܀ ܒܹܗ ܒܗܵܘ̇ ܐܲܬܼܪܵܐ ܕܐܲܪܚܸܩ̣ܘ ܐ̄ܢܵܫܵܐ ܡ̣ܢ ܐܲܠܵܗܵܐ : ܘܥܲܠ̣ܘ ܐܲܠܵܗܹ̈ܐ ܘܡܵܪ̈ܵܘܵܬܼܵܐ ܕܢܸܣܬܲܓ̣ܕܘܼܢ ܒܹܗ ܀ ܘܐܸܬ݁ܬ݁ܪܝܼܡܲܬ ܒܹܗ ܩܲܪܢܵܐ ܪܵܡܬܼܵܐ ܕܲܦܬܲܟ̣ܪܘܼܬܼܵܐ : ܘܐܸܫܬܲܥܲܕܼܘ ܗ̄ܘ̣ܵܘ ܐ̄ܢܵܫܵܐ ܠܡܸܦܠܲܚ ܠܲܣܪܝܼܩܘܼܬܼܵܐ ܀ ܘܥܲܠ̣ ܩܵܡ̣ܘ ܕܲܝܘܹ̈ܐ ܒܪܹܫܵܐ ܪܵܡܵܐ ܕܲܦܬܲܟ̣ܪܘܼܬܼܵܐ 20 : ܘܐܲܝܟ̣ ܡܵܪ̈ܲܝܵܐ ܗܘܵܘ ܠܹܗ ܠܥܵܠܡܵܐ ܕܢܸܣܬܲܓ̣ܕܘܼܢ ܒܹܗ ܀ ܘܒܹܗ ܒܗܵܘ̇ ܐܲܬܼܪܵܐ ܕܡܸܬܼܦܲܠܚܵܐ ܒܹܗ ܚܛܝܼܬܼܵܐ ܪܲܒܲܬܼ : ܫܹܐ̈ܕܹܐ ܘܕܲܝܘܹ̈ܐ ܡܵܪ̈ܵܘܗܝ ܐܸܢܘܿܢ ܐܲܝܟ̣ ܕܐܸܬܼܐܲܡܪܲܬ ܀ ܘܲܒ̣ܪܵܐ ܙܥܘܿܪܵܐ ܟܲܕܼ ܐܲܪܚܸܩ̣ ܗ̄ܘ̣ܵܐ ܡ̣ܢ ܨܹܝܕܼ ܐܲܒ̣ܘܼܗܝ : ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܢܦܸܩ̣ ܗ̄ܘ̣ܵܐ ܘܐܸܫܬܲܥܒܲܕܼ ܠܹܗ ܀ ܛܥ̣ܵܐ ܚܲܛܵܝܵܐ ܟܲܕܼ ܐܲܪܚܸܩ̣ ܗ̄ܘ̣ܵܐ ܡ̣ܢ ܐܲܠܵܗܵܐ : ܘܫܲܥܒܸ݁ܕܼ ܢܲܦܫܹܗ ܠܕܲܝܘܵܐ ܕܪܵܚܹ̇ܡ ܠܲܣܪ̈ܝܼܩܵܬܼܵܐ ܀ ܘܠܲܒ̣ܟܹܗ ܕܲܝܘܵܐ ܕܪܸܚܡܲܬܼ ܥܵܠܡܵܐ ܕܐܸܫܬܲܥܒܲܕܼ ܠܹܗ : ܘܐܲܫܠܸܡ̣ ܝܲܗܒܹ݁ܗ ܠܚܲܫܹ̈ܐ ܒܝܼ̈ܫܹܐ ܕܲܪ̈݁ܓ̣ܝܼܓ̣ܵܬܼܵܐ ܀ ܫܲܕܪܹܗ ܗ̄ܘ̣ܵܐ ܠܲܡ ܠܡܸܪܥܵܐ ܚܙܝܼܪܹ̈ܐ ܘܡܸܬܼܪܲܓ̣ܪܲܓ̣ ܗ̄ܘ̣ܵܐ : ܕܡ̣ܢ ܚܲܪ̈ܘܼܒܹܐ ܢܸܗܘܸܐ ܣܵܒܲܥ̇ ܘܠܵܐ ܝܵܗ̇ܒ݁ܝܼܢ ܠܹܗ ܀ ܠܚܲܫܹ̈ܐ ( ܩ̣ܪܵܐ ܗ̄ܘ̣ܵܐ 21 : ܚܙܝܼܪܹ̈ܐ ܒܡܲܬܼܠܵܐ ܡܵܪܲܢ : ܘܠܲܪ̈ܓ̣ܝܼܓ̣ܵܬܹܗ 22 : ܕܥܵܠܡܵܐ ܒܝܼܫܵܐ ܐܲܝܟ̣ ܚܲܪ̈ܘܼܒܹܐ ܀ ܢܙܘܼܥ ܟܠܢܵܫ ܡ̣ܢ ܦܘܼܫܵܩܹܗ ܕܡܲܬܼܠܵܐ ܪܲܒܵܐ : pb. 281 ܘܠܵܐ ܢܸܚܛܸܐ ܐ̄ܢܵܫ ܐܸܢ ܫܵܡܲܥ̇ ܠܹܗ ܢܲܗܝܼܪܵܐܝܼܬܼ ܀ ܡܲܠܸܦ ܡܲܬܼܠܵܐ ܕܠܵܐ ܚܸܪܝܵܢܵܐ ܠܲܕܼܡܸܣܬܲܟܲܠ : ܕܡܵܐ ܕܚܵܛܹ̇ܐ ܐ̄ܢܵܫ ܒܪܘܼܚܩܵܐ ܐܝܼܬܼܵܘܗܝ ܡ̣ܢ ܐܲܠܵܗܵܐ ܀ ܘܬܼܘܼܒ̣ ܡܵܘܕܲܥ ܠܲܢ ܕܡܵܐ ܕܲܢܦܲܠ̣ ܠܹܗ ܐ̄ܢܵܫ ܒܲܚܛܝܼܬܼܵܐ 23 : ܠܕܲܝܘܵܐ ܢܵܩܹ̇ܦ ܕܲܡܫܲܠܗܸܒ̣ ܠܹܗ ܒܲܪ̈ܓ̣ܝܼܓ̣ܵܬܼܵܐ ܀ ܘܗܘ ܗܵܘ̇ ܕܲܝܘܵܐ ܕܪܵܚܹ̇ܡ ( ܘܲܣܦܝܼܩ ܠܲܣܪ̈ܝܼܩܵܬܼܵܐ 24 : ܒܗܹܝܢ ܡܓܲܪܸܐ ܠܹܗ ܠܗܵܘ̇ ܒܲܪܢܵܫܵܐ ܕܡܸܫܬܲܥܒܲܕܼ ܠܹܗ ܀ ܘܲܟ̣ܡܵܐ ܕܪܵܥܝܵܐ ܥܒ̣ܝܼܕܼ ܠܲܚܙܝܼܪܹ̈ܐ ܗܵܘܹ̇ܐ ܪܵܗܹ̇ܛ : ܢܸܦܠܘܿܚ ܡܲܓܵܢ ܠܲܣܪܝܼܩܘܼܬܼܵܐ ܕܠܵܐ ܝܘܼܬܼܪܵܢܵܐ ܀ ܘܵܝ ܚܲܛܵܝܵܐ ܐܲܝܟܵܐ ܣܚܝܼܦ ܐܲܢ̄ܬ݁ ܡܵܐ ܕܚܵܛܹ̇ܐ ܐܲܢ̄ܬ݁ : ܒܐܲܬܼܪܵܐ ܕܪܲܚܝܼܩ ܡ̣ܢ ܐܲܠܵܗܵܐ ܘܠܵܘ ܬܲܡܵܢ ܗ̄ܘ̣ ܀ ܘܵܝ ܠܵܟ̣ ܕܵܘܝܵܐ ܕܠܲܐܝܢܵܐ ܡܵܪܵܐ ܡܸܫܬܲܥܒܲܕܼ ܐܲܢ̄ܬ : ܠܕܲܝܘܵܐ ܕܲܫܒ̣ܵܟ̣ ܒܲܣܪ̈ܝܼܩܵܬܼܵܐ 25 : ܕܢܸܫܬܸܐ ܠܲܕܼܡܵܟ̣ ܀ ܣܢܝܼ ܠܲܚܛܵܗܵܐ ܡܸܛܠ ܕܲܝܘܵܐ ܕܗܘܝܘܼ ܡܵܪܹܗ : ܘܗܘ ܡܲܦܐܸܐ ܠܗܹܝܢ ܠܲܪ̈ܓ̣ܝܼܓ̣ܵܬܼܵܐ ܩܕܼܵܡ ܚܲܛܵܝܹ̈ܐ ܀ ܠܚܲܕܼ ܡܢ ܡܵܪ̈ܵܘܗܝ ܕܐܲܬܼܪܵܐ ܕܥܵܘ̣ܠܵܐ ܠܵܐ ܬܸܫܬܲܥܒܲܕܼ : ܕܗܵܐ ܐܝܼܬܼ ܗ̄ܘ̣ ܠܵܟ̣ ܡܵܪܵܐ ܕܟ̣ܠܗܘܿܢ ܐܲܬܼܪ̈ܵܘܵܬܼܵܐ ܀ ܚܲܕܼ ܗ̄ܘ̣ ܡܵܪܵܟ̣ ܠܵܐ ܬܹܐܙܲܠ ܐܲܢ̄ܬ݁ ܨܹܝܕܼ ܡܵܪܲܝܵܐ : ܡܵܪܝܵܐ ܗ̄ܘ̣ ܡܵܪܵܟ̣ ܟܦܘܿܪ ܒܹܗ ܒܕܲܝܘܵܐ ܕܠܵܐ ܡܵܪܵܟ̣ ܗ̄ܘ̣ ܀ ܣܢܝܼ ܠܲܚܛܝܼܬܼܵܐ ܥܲܠ ܕܲܪܚܝܼܡܵܐ ܥܲܠ ܣܵܛܵܢܵܐ : pb. 282 ܒܲܪ ܚܹܐܪܹ̈ܐ ܐܲܢ̄ܬ݁ ܠܵܐ ܬܸܫܬܲܥܒܲܕܼ ܠܲܣܪ̈ܝܼܩܵܬܼܵܐ ܀ ܠܵܐ ܬܸܣܪܘܿܚܝܼܗ̇ ܠܗܵܝ̇ ܚܹܐܪܘܼܬܼܵܐ ܕܐܸܬܼܝܲܗܒܲܬ ܠܵܟ̣ : ܡ̣ܢ ܐܲܠܵܗܵܐ ܘܲܬܼܫܲܥܒܸ݁ܕܼܝܼܗ̇ ܠܲܪ̈ܓ̣ܝܼܓ̣ܵܬܼܵܐ ܀ ܠܵܐ ܬܹܐܙܲܠ ܠܵܟ̣ ܡ̣ܢ ܒܹܝܬܼ ܐܲܒ̣ܵܐ ܒܥܵܘ̣ܠܵܐ ܕܐܝܼܕܲܝ̈ܟ : ܠܐܲܬܼܪܵܐ ܕܪܲܚܝܼܩ ܡ̣ܢ ܚܹܐܪܘܼܬܼܵܐ ܡ̣ܢ ܚܹܐܪܘܼܬܼܵܐ ܘܡ̣ܢ ܟܘܼܘܵܢܵܐ ܀ ܒܡܲܬܼܠܵܐ ܕܚܝܼܠܵܐ ܕܣܵܡ̣ ܒܲܟ̣ܬܼܵܒܹܗ ܒܲܪ ܐܲܠܵܗܵܐ : ܙܘܼܥ ܡ̣ܢ ܥܵܘ̣ܠܵܐ ܕܲܠܚܹܐܪܘܼܬܼܵܐ ܕܐ̄ܢܵܫܵܐ ܣܲܪܚܵܗ̇ ܀ ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܢܩܸܦ̣ ܗ̄ܘ̣ܵܐ ܒܪܵܐ ܚܲܠܵܫܵܐ : ܠܫܹܐܕܼܵܐ ܕܡܲܛܥܸܐ ܠܲܒ̣ܢܲܝ̈ܢܵܫܵܐ ܡ̣ܢ ܐܲܠܵܗܵܐ ܀ ܘܫܲܕܪܹܗ ܗܵܢܵܐ 26 : ܠܡܸܪܥܵܐ ܚܙܝܼܪܹ̈ܐ ܘܡܸܬܼܪܲܓ̣ܪܲܓ̣ ܗ̄ܘ̣ܵܐ : ܕܢܸܡܠܸܐ ܟܲܪܣܹܗ ܡ̣ܢ ܚܲܪ̈ܘܼܒܹܐܬ ܘܠܵܐ ܡܸܫܟܲܚ ܗ̄ܘ̣ܵܐ ܀ ܪ̈ܓ̣ܝܼܓ̣ܵܬܼܵܐ ܓܹܝܪ ܟܲܦܢܵܐ ܥܵܒ̣̈ܕܵܢ ܠܵܘ ܣܲܒ̣ܥܘܼܬܼܵܐ : ܐܲܝܟ̣ ܚܲܪ̈ܘܼܒܹܐ ܕܠܵܘ ܡܹܐܟ̣ܘܼܠܬܵܐ ܚܠܝܼܡܬܵܐ ܐܸܢܘܿܢ ܀ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܘܠܵܐ ܝܵܗ̇ܒ݁ܝܼܢ ܠܹܗ ܕܢܸܡܠܸܐ ܟܲܪܣܹܗ : ܠܵܐ ܓܹܝܪ ܡܸܫܟܲܚ ܐ̄ܢܵܫ ܕܐܲܝܟ̣ ܪܸܓ݁ܬܹܗ ܥܒ̣ܵܕܹܗ ܢܸܪܗܲܛ ܀ ܪܵܐܹ̇ܓ̣ ܕܲܗܒ̣ܵܐ ܐܲܝܢܵܐ ܕܲܫܒܸܐ ܒܪܸܚܡܲܬܼ ܟܸܣܦܵܐ : ܠܵܐ ܓܹܝܪ ܡܸܫܟܲܚ ܕܲܟ̣ܡܵܐ ܕܪܵܐܹ̇ܓ̣ ܢܸܩܢܸܐ ܕܲܗܒ̣ܵܐ ܀ ܒܵܥܹ̇ܐ ܢܛܲܢܸܦ ܐܲܢ̄ܬܲܬܼ ܚܲܒ̣ܪܹܗ ܐܵܦ ܓܲܝܵܪܵܐ : ܘܥܵܪܩܵܐ ܚܹܐܪܬܼܵܐ ܘܒ̣ܵܗܹ̇ܬܼ ܣܲܟ̣ܠܵܐ ܕܠܵܐ ܣ̣ܥܲܪ ܐܘܼܪܚܹܗ ܀ ܒܪܸܓ݁ܬܼܵܐ ܣܢܝܼܬܼܵܐ ܒܵܥܹ̇ܐ ܢܙܲܢܸܐ ܒܣܲܓ݁ܝܼ̈ܐܵܬܼܵܐ : pb. 283 ܘܐܸܠܵܐ ܡܸܢܗܹܝܢ ܠܵܐ ܡܸܨ̈ܛܲܠܝܵܢ ܨܹܝܕܼ ܦܲܚܙܘܼܬܹܗ ܀ ܒܵܥܹ̇ܐ ܕܢܸܠܒܲܫ ܢܲܚ̈ܬܹܐ ܛܵܒܹ̈ܐ ܘܠܵܐ ܫܟ̣ܚܝܼܚܝܼܢ ܠܹܗ : ܘܲܟ̣ܒܲܪ ܚܵܒܹ̇ܨ ܥܲܠ ܡܹܐܟ̣̈ܠܵܬܼܵܐ ܘܠܲܝܬ݁ ܐܸܢܹܝܢ ܠܹܗ ܀ ܠܵܐ ܓܹܝܪ ܡܸܫܟܲܚ ܕܡ̣ܢ ܚܲܪ̈ܘܼܒܹܐ ܢܸܡܠܸܐ ܟܲܪܣܹܗ : ܘܠܵܐ ܝܵܗ̇ܒ݁ܝܼܢ ܠܹܗ ܕܐܲܟ̣ܡܵܐ 27 : ܕܒ̣ܵܥܹ̇ܐ ܢܩܝܼܡ ܨܸܒ̣ܝܵܢܹܗ ܀ ܪܵܐܹ̇ܓ̣ ܣܲܓܝܼ ܘܟ̣ܠܵܗ̇ ܪܸܓ݁ܬܹܗ ܠܵܐ ܡܸܬܼܓܲܡܪܵܐ : ܘܲܣܢܝܼܩ ܟܠܝܘܿܡ ܕܢܸܣܒܲܥ 28 : ܐܸܢܹܝܢ ܠܲܪ̈ܓ̣ܝܼܓ̣ܵܬܼܵܐ ܀ ܘܠܵܐ ܐܝܼܬܼ ܦܘܼܪܣܵܐ ܕܡ̣ܢ ܚܲܪ̈ܘܼܒܹܐ ܣܲܒ̣ܥܵܐ ܢܸܗܘܸܐ : ܐܵܦܠܵܐ ܕܢܸܣܒܲܥ ܡܵܐ ܕܪܵܐܹ̇ܓ̣ ܐ̄ܢܵܫ ܠܲܣܪ̈ܝܼܩܵܬܼܵܐ ܀ ܠܐܸܐ ܚܲܛܵܝܵܐ ܘܢܲܦܫܹܗ ܒܠܹܐܘܬܹܗ ܠܵܐ ܡܸܬܼܗܲܢܝܵܐ : ܚܙܝܼܪܹ̈ܐ ܪܵܥܹ̇ܐ ܕܲܩܫܸܐ ܥܲܡܠܵܐ ܘܒܲܗܝܼܬܼ ܐܲܓ̣ܪܵܐ ܀ ܦܵܗܹ̇ܐ 29 : ܒܛܘܼܪܹ̈ܐ ܘܲܒ̣ܪ̈ܵܡܵܬܼܵܐ ܘܲܒ̣ܬܼܘܼ̈ܩܠܵܬܼܵܐ : ܘܥܵܢ̈ܵܐ ܠܙܝܼܙܵܐ ܘܲܡܛܲܪܦܵܐ ܠܹܗ ܠܲܕܼܪܵܥܹ̇ܐ ܠܵܗ̇ ܀ ܒܝܼܫܝܼܢ ܚܲܫܹ̈ܐ ܒܲܥܪܝܼܪܵܝܹ̈ܐ ܘܲܡܠܹܝܢ ܡܵܘܬܵܐ : ܘܪܵܗܹ̇ܛ ܣܲܟ̣ܠܵܐ ܒܲܪ̈ܓ̣ܝܼܓ̣ܵܬܼܵܐ ܟܲܕܼ ܠܵܐ ܣܵܒܲܥ̇ ܀ ܚܛܵܗܹ̈ܐ ܦܲܚܹ̈ܐ ܘܪܸܚܡܲܬܼ ܕܲܗܒ̣ܵܐ ܡܲܚܢܘܿܩܝܼܬܼܵܐ : ܐܵܣܘܿܛܘܼܬܼܵܐ ܪܸܓ݁ܬܼܵܐ ܕܡܲܠܝܵܐ ܙܸܒ̣ܠܵܐ ܣܲܪܝܵܐ ܀ ܪܸܓܲܬܼ ܥܲܝ̈ܢܹܐ ܡܲܫܪ̈ܘܿܥܝܵܬܼܵܐ ܒܐܲܬܼܪܵܐ ܫܲܦܝܵܐ : ܚܸܡܬܼܵܐ ܚܸܘܝܵܐ ܕܓ̣ܵܣܹ̇ܐ ܡܸܪܬܼܵܐ ܕܩܵܛ̇ܠܵܐ 30 : ܢܲܦܫܵܐ ܀ pb. 284 ܠܹܐܘܬܼܵܐ ܪܲܒ݁ܬܼܵܐ ܠܐܸܐ ܚܲܛܵܝܵܐ ܒܥܲܡܠܵܐ ܕܐܘܼܪܚܹܗ : ܘܐܸܠܵܐ ܦܵܢܹ̇ܐ ܡ̣ܢ ܬܘܼ̈ܩܠܵܬܼܵܐ ܠܚܲܪܬܼܵܐ ܢܘܼܪܵܐ ܗ̄ܝܼ ܀ ܫܚܲܩܬܹܗ ܚܛܝܼܬܼܵܐ ܠܲܒ̣ܪܵܐ ܙܥܘܿܪܵܐ ܕܐܲܣܓܝܼ ܦܲܠܚܵܗ̇ 31 : ܘܐܸܫܬܲܗܝܼ ܗ̄ܘ̣ܵܐ ܒܲܪ̈ܓ̣ܝܼܓ̣ܵܬܼܵܐ ܕܲܪܚܸܡ̣ ܐܸܢܹܝܢ ܀ ܘܲܓ̣ܙܵܐ ܕܵܘܝܵܐ ܕܢܸܣܒܲܥ ܐܸܢܹܝܢ ܠܵܐ ܡܸܫܟܲܚ ܗ̄ܘ̣ܵܐ : ܘܐܲܝܟ̣ ܨܸܒ̣ܝܵܢܹܗ ܢܸܩܢܸܐ ܐܸܢܹܝܢ ܠܵܐ ܝܵܗ̇ܒ݁ܝܼܢ ܠܹܗ ܀ ܘܐܸܬ݁ܬ݁ܥܝܼܩ ܕܵܘܝܵܐ ܥܲܠ ܬܘܼܩ̈ܠܵܬܹܗ ܘܥܲܠ ܛܘܼܪܵܦܹܗ : ܘܥܲܠ ܫܘܼܥܒܵܕܹܗ ܕܲܥܗܲܕܼ ܢܲܦܫܹܗ ܕܒܲܪ ܚܹܐܪܹ̈ܐ ܗ̄ܘ̣ܵܐ ܀ ܪܢ̣ܵܐ ܚܲܛܵܝܵܐ ܕܐܸܠܘܼ ܠܵܐ ܨܒ̣ܵܐ ܠܵܐ ܚܵܛܹ̇ܐ ܗ̄ܘ̣ܵܐ : ܘܐܸܠܘܼ ܠܵܐ ܒܥ̣ܵܐ ܕܢܸܦܠܘܿܚ ܥܵܘ̣ܠܵܐ ܠܵܐ ܐ̄ܢܵܫ ܐܲܠܨܹܗ ܀ ܘܐܲܝܟ̣ ܕܡ̣ܢ ܫܸܢܬܼܵܐ ܕܲܪ̈ܓ̣ܝܼܓ̣ܵܬܼܵܐ ܢܵܕܼ ܗ̄ܘ̣ܵܐ ܘܐܲܝܠܸܠ̣ : ܕܲܚ̣ܙܵܐ ܠܢܲܦܫܹܗ ܕܒܲܐܝܠܹܝܢ ܚܲܝܹ̈ܐ ܒܣܝܼܪܹ̈ܐ ܫܲܪܝܵܐ ܀ ܐ̄ܬܵܐ ܨܹܝܕܼ ܢܲܦܫܹܗ ܬܵܐ ܫܡܲܥ ܘܲܬܼܗܲܪ ܐܘܿ ܦܵܪܘܿܫܵܐ : ܕܐܲܝܢܵܐ ܕܚܵܛܹ̇ܐ ܐܵܦ ܡ̣ܢ ܢܲܦܫܹܗ ܗܵܘܹ̇ܐ ܪܲܚܝܼܩ ܀ ܟܲܕܼ ܠܲܡ ܐܸܬܵܐ ܗܘ ܨܹܝܕܼ ܢܲܦܫܹܗ ܗܵܟܲܢ ܐܸܡܲܪ : ܕܲܟ̣ܡܵܐ ܐ̄ܓ̣ܝܼܪܹ̈ܐ ܣܵܒܼ݁ܥܝܼܢ ܠܲܚܡܵܐ ܒܹܝܬܼ ܐܲܒ̣ܵܗܲܝ̈ ܀ ܐ̄ܬܵܐ ܨܹܝܕܼ ܢܲܦܫܹܗ ܪܲܚܝܼܩ ܗ̄ܘ̣ܵܐ ܕܹܝܢ ܐܵܦ ܡ̣ܢ ܢܲܦܫܹܗ : ܟܲܕܼ ܪܲܚܝܼܩ ܗ̄ܘ̣ܵܐ ܡ̣ܢ ܐܲܠܵܗܵܐ ܘܥܵܘ̣ܠܵܐ ܦܵܠܲܚ̇ ܀ ܐܲܝܢܵܐ ܕܝܵܕܲܥ̇ ܡܵܢܲܐ ܗ̄ܝܼ ܢܲܦܫܵܐ ܥܣܸܩ ܠܹܗ ܢܸܚܛܸܐ : ܕܠܵܐ ܢܸܬܼܚܲܒܲܠ ܫܘܼܦܪܵܗ̇ ܪܵܡܵܐ ܘܲܟ̣ܝܵܢܵܝܵܐ ܀ ܘܡܸܚܕܼܵܐ ܕܛܵܥܹ̇ܐ ܐ̄ܢܵܫ ܠܐܲܠܵܗܵܐ ܛܵܥܹ̇ܐ ܢܲܦܫܹܗ : pb. 285 ܘܠܵܐ 32 : ܥܵܗܹ̇ܕܼ ܠܵܗ̇ ܐܵܦܠܵܐ ܠܢܲܦܫܵܐ ܘܠܵܐ ܠܐܲܠܵܗܵܐ ܀ ܐ̄ܬܵܐ ܨܹܝܕܼ ܢܲܦܫܹܗ ܕܲܒ̣ܥܵܐ ܕܢܹܐܬܸܐ ܨܹܝܕܼ ܐܲܠܵܗܵܐ : ܘܡܸܚܕܼܵܐ ܝܑܼܕܲܥ̣ ܕܡܲܢ̣ܘܼ ܘܒܲܪ ܡܲܢ ܘܐܲܝܟܲܢܵܐ ܐܝܼܬܼܵܘܗܝ ܀ ܚ̣ܙܵܐ ܗ̄ܘ̣ܵܐ ܢܲܦܫܹܗ ܘܐܸܬܼܒܲܝܲܢ ܗ̄ܘ̣ܵܐ ܗܘ ܒܲܩܢܘܿܡܹܗ : ܘܙܵܥ̣ ܥܲܠ ܕܲܚܛ̣ܵܐ ܘܲܗܦܲܟ̣ ܢܹܐܬܼܐ ܠܒܲܝܬܹܗ ܕܐܲܒ̣ܘܼܗܝ ܀ ܚ̣ܙܵܝܗܝ ܠܲܟ̣ܝܵܢܵܐ ܗܵܘ̇ ܫܲܦܝܼܪܵܐ ܕܩܸܢܝܵܢܹܗ ܗ̄ܘ̣ܵܐ : ܕܲܟ̣ܡܵܐ ܡܚܲܒܲܠ ܒܲܪ̈ܓ̣ܝܼܓ̣ܵܬܼܵܐ ܕܠܵܐ ܫܲܦܝܼܪ̈ܵܢ ܀ ܚ̣ܙܵܐ ܕܫܲܦܝܼܪܵܐ ܒܪܵܝܗܝ ܐܲܠܵܗܵܐ ܘܲܕܼܠܵܐ ܡܘܼܡܵܐ : ܘܲܒ̣ܨܸܒ̣ܝܵܢܹܗ ܢܦܲܠ̣ ܒܲܚܛܝܼܬܼܵܐ ܘܲܗܘܵܐ ܣܲܢܝܵܐ ܀ ܐ̄ܬܵܐ ܨܹܝܕܼ ܢܲܦܫܹܗ ܕܟܲܕܼ ܚܵܛܹ̇ܐ ܗ̄ܘ̣ܵܐ ܠܵܘ ܨܹܐܕܹܝܗ̇ ܗ̄ܘ̣ܵܐ : ܘܝܲܕܼܥܵܗ̇ ܡܵܢܲܐ ܗ̄ܝܼ ܘܚܵܣ̣ ܥܲܠ ܫܘܼܦܪܵܗ̇ ܕܐܸܬܼܚܲܒܲܠ ܗ̄ܘ̣ܵܐ ܀ ܡܸܚܕܼܵܐ ܕܐܸܬܵܐ ܘܲܚ̣ܙܵܐ ܠܢܲܦܫܹܗ ܚ̣ܙܵܝܗܝ ܠܐܲܠܵܗܵܐ : ܘܲܒ̣ܣܲܪ ܗܘ ܠܹܗ ܕܡ̣ܢ ܡ̇ܢ 33 : ܐܲܪܚܸܩ̣ ܟܲܕܼ ܚܵܛܹ̇ܐ ܗ̄ܘ̣ܵܐ ܀ ܘܥܲܗܕܹܗ ܠܒܲܝܬܵܐ ܪܲܒܵܐ ܕܐܲܒ̣ܘܼܗܝ ܘܲܠܫܲܡܵܫܵܘ̈ܗܝ : ܘܲܠܥܵܠܘܿܠܵܘ̈ܗܝ ܘܲܠܨܸܒܼ̈ܘܵܬܹܗ ܫܲܦܝܼܪ̈ܵܬܼܵܐ ܀ ܐܸܬ݁ܕܲܟ̣ܪܹܗ ܗ̄ܘ̣ܵܐ ܠܗܵܘ̇ ܦܵܬܼܘܿܪܵܐ ܪܲܒܵܐ ܕܐܲܒ̣ܘܼܗܝ : ܕܲܡܠܸܐ ܣܲܒ̣ܥܵܐ ܘܗܘ ܡܸܬܼܢܵܘܲܠ ܒܲܣܢܝܼܩܘܼܬܼܵܐ ܀ ܘܲܪܢ̣ܵܐ ܕܵܘܝܵܐ ܒܥܲܒܼ̈ܕܹܐ ܕܐܲܒ̣ܘܼܗܝ ܐܵܦ ܒܐܲܓ̣ܝܼܪܹ̈ܐ : ܘܲܒ̣ܦܵܬܼܘܿܪܵܐ ܕܣܵܒܼ̇ܥܝܼܢ ܡܸܢܹܗ ܐܵܦ ܒܲܪ̈ܵܝܹܐ ܀ ܬܝܵܒ̣ܘܼܬܼܵܐ ܓܹܝܪ ܡܸܚܕܼܵܐ ܕܩܵܪܒܵܐ ܨܹܝܕܼ ܚܲܛܵܝܵܐ : ܥ̣ܗܲܕܼ ܠܐܲܠܵܗܵܐ ܘܲܠܪܲܒ݁ܘܼܬܹܗ ܘܲܠܫܲܡܵܫܵܘ̈ܗܝ ܀ pb. 286 ܘܲܠܩܲܕܝܼ̈ܫܹ̈ܐ ܟܡܵܐ ܩܲܪܝܼܒ̣ܝܼܢ ܨܹܝܕܼ ܐܲܠܵܗܵܐ : ܘܲܠܙܲܕܝܼ̈ܩܹܐ ܟܡܵܐ ܫܲܦܝܼܪܝܼܢ ܦܘܼܪ̈ܥܵܢܲܝܗܘܿܢ ܀ ܘܲܟ̣ܡܵܐ ܫܘܼܦܪܵܐ 34 : ܐܝܼܬܼ ܠܲܓ̣ܒܲܝ̈ܵܐ ܒܹܝܬܼ ܐܲܠܵܗܵܐ : ܘܒܲܐܝܢܵܐ ܕܲܪܓ̣ܵܐ ܓܡܝܼܪܹ̈ܐ ܩܵܝ̇ܡܝܼܢ ܟܲܕܼ ܢܲܨܝܼܚܝܼܢ ܀ ܘܲܟ̣ܡܵܐ ܟܹܐܢܹ̈ܐ ܐܝܼܬܼ ܠܐܲܠܵܗܵܐ ܕܩܲܪܝܼܒ̣ܝܼܢ ܠܹܗ : ܘܗܘ ܫܕܸܐ ܘܪܲܚܝܼܩ ܡ̣ܢ ܐܲܠܵܗܵܐ ܒܥܵܘ̣ܠܵܐ ܕܲܥ̣ܒܲܕܼ ܀ ܡܸܚܕܼܵܐ ܕܗܵܦܹ̇ܟ̣ ܐ̄ܢܵܫ ܢܹܐܬܸܐ ܠܵܗ̇ ܠܲܬܼܝܵܒ̣ܘܼܬܼܵܐ : ܒܗܵܠܹܝܢ ܟܠܗܹܝܢ ܗܵܘܹ̇ܐ ܪܹܵܐ ܟܲܕܼ ܡܸܬ݁ܬܲܢܲܚ ܀ ܟܲܕܼ ܡܸܬܼܡܲܪܡܲܪ ܡܸܛܠ ܗܵܠܹܝܢ ܫܘܼܦܪܹ̈ܐ ܕܐܵܘܒܸ݁ܕܼ : ܟܲܕܼ ܟܲܪܝܵܐ ܠܹܗ ܥܲܠ ܚܹܐܪܘܼܬܹܗ ܕܲܟ̣ܡܵܐ ܙܸܠܲܬ ܀ ܟܲܕܼ ܩܵܝ̇ܡܵܐ ܥܠܵܘܗܝ ܐܲܝܟ̣ ܬܵܒ̣ܘܿܥܵܐ ܒܸܗܬܲܬܼ ܐܲܦܹ̈ܐ : ܕܢܲܪܟܸܢ ܪܹܫܹܗ ܐܲܝܟ̣ ܒܲܗܝܼܬܼܵܐ ܒܥܵܘ̣ܠܵܐ ܕܲܥܒܲܕܼ ܀ ܒܣܝܼܪ ܚܲܛܵܝܵܐ ܡܸܛܠ ܕܐܵܘܒܸ݁ܕܼ ܗܵܠܹܝܢ ܫܘܼܦܪܹ̈ܐ : ܕܐܝܼܬܼ ܠܲܟ̣ܝܵܢܵܐ ܘܲܗܘ̤ܵܐ ܣܲܢܝܵܐ . ܣܵܒܹ̇ܠ ܙܵܘ̈ܥܹܐ ܀ ܘܚܵܙܹ̇ܐ ܐ̄ܚܪ̈ܵܢܹܐ ܒܲܡܝܲܬ݁ܪܘܼܬܼܵܐ ܘܒܲܓ̣ܡܝܼܪܘܼܬܼܵܐ : ܘܲܒ̣ܟܹܐܢܘܼܬܼܵܐ ܘܲܡܫܲܦܲܠ ܗܘ ܀ ܘܟ̣ܠ ܡܲܢ ܕܲܩ̣ܪܸܒ̣ ܨܹܝܕܼ ܐܲܠܵܗܵܐ ܢܨܲܚ̣ ܘܐܸܫܬܲܒܲܚ : ܘܗܘ ܚܲܛܵܝܵܐ ܒܲܗܝܼܬܼ ܘܲܣܢܸܐ ܘܟ̣ܠ ܓܵܥܲܪ ܒܹܗ ܀ ܡܲܪܟܲܢ ܪܹܫܹܗ ܘܠܵܐ ܒܲܫܡܲܝܵܐ ܦܫܝܼܩ ܠܹܗ ܕܲܢܚܘܼܪ : ܘܲܣܟ̣ܝܼܪ ܦܘܼܡܹܗ ܘܠܵܐ ܕܲܢܨܲܠܸܐ ܐܝܼܬܼ ܒܹܗ ܚܲܝܠܵܐ ܀ ܚܵܙܹ̇ܐ ܕܐܲܦܸܩ̣ ܣܘܿܓ̣ܵܐܐ ܕܝܵܘܡܵܘ̈ܗܝ ܒܲܣܪܝܼܩܘܼܬܼܵܐ : pb. 287 ܘܲܚܛ̣ܵܐ ܣܲܓܝܼ 35 : ܘܚܲܒܸ݁ܠ ܢܲܦ̮ܫܹܗ ܕܫܲܦܝܼܪܵܐ ܗ̄ܘ̣ܵܬܼ ܀ ܘܪܲܚܝܼܩ ܕܵܘܝܵܐ ܡ̣ܢ ܐܲܠܵܗܵܐ ܡܸܛܠ ܥܵܘ̣ܠܹܗ : ܘܩܲܪܝܼܒ̣ܝܼܢ ܠܹܗ ܐ̄ܢܵܫܵܐ ܐ̄ܚܪ̈ܵܢܹܐ ܒܦܘܼܪ̈ܫܵܢܲܝܗܘܿܢ ܀ ܘܟܲܕܼ ܚܹܐܪܘܼܬܼܵܐ ܫܲܘܝܵܐ ܗ̄ܝܼ ܕܝܼܠܹܗ ܘܲܕܼܙܲܕܝܼ̈ܩܹܐ : ܢܦܲܠ̣ܒܲܚܛܝܼܬܼܵܐ ܘܡܸܛܠ ܕܲܨܒ̣ܵܐ ܗܘ݀ܵܐ ܚܲܛܵܝܵܐ ܀ ܘܲܒ̣ܪܵܐ ܙܥܘܿܪܵܐ ܩ̣ܪܵܝܗܝ ܒܲܣܒܲܪܬܼܵܐ ܒܲܪ ܐܲܠܵܗܵܐ : ܡܸܛܠ ܕܐܵܘܚܲܪ ܘܐܸܬ݀ܵܐ ܒܚܲܪܬܼܵܐ ܨܹܝܕܼ ܐܲܠܵܗܵܐ ܀ ܐ̄ܬ݀ܵܐ ܢܲܦ̮ܫܹܗ ܘܫܲܪܝܼ ܕܢܹܐܡܲܪ ܟܲܕܼ ܡܸܬ݁ܬܲܢܲܚ : ܡܸܠܹ̈ܐ ܕܗܵܦ̈ܟܵܢ ܚܘܼܒܵܐ ܘܪ̈ܲܚܡܹܐ ܕܐܲܒ̣ܵܗܘܼܬܼܵܐ ܀ ܟܡܵܐ ܐܲܓ̣ܝܼܪܹ̈ܐ ܐܝܼܬܼ ܠܲܡ ܒܹܝܬܼ ܐܵܒ̣ܝܼ ܕܣܵܒ̣݁ܥܝܼܢ ܠܲܚܡܵܐ : ܘܐܸܢܵܐ ܠܟܲܦܢܵܐ ܗܵܐ ܐܵܒܹ̇ܕܼ ܐ̄ܢܵܐ ܒܹܝܬܼ ܢܘܼܟ̣ܪ̈ܵܝܹܐ ܀ ܡܵܐ ܕܠܵܐ ( ܢܦܲܠ̣ ܠܹܗ ܐ̄ܢܵܫ 36 : ܒܲܚܛܵܗܵܐ ܒܪܵܐ ܗ̄ܘ̣ ܕܐܲܠܵܗܵܐ : ܘܲܦܐܸܐ ܘܲܪܚܝܼܡ ܘܐܝܼܬܼ ܠܹܗ ܟܝܵܢܵܐ ܕܲܡܠܸܐ ܫܘܼܦܪܹ̈ܐ ܀ ܘܠܵܗ̇ ܠܲܒ̣ܪܝܼܬܹܗ ܚ̣ܙܵܐ ܐܲܠܵܗܵܐ ܕܛܵܒ̣ ܫܲܦܝܼܪܵܐ : ܘܐܲܝܟ̣ ܝܵܠܘܿܕܼܵܐ ܫܲܦܝܼܪ ܝܲܠܕܵܐ ܟܡܵܐ ܕܠܵܐ ܚܵܛܹ̇ܐ ܀ ܘܫܲܦܝܼܪ ܟ̱ܠܹܗ ܟܝܵܢܵܐ ܘܲܡܠܸܐ ܙܲܕܝܼܩܘܼܬܼܵܐ : ܘܡܸܛܠ ܫܘܼܦܪܹܗ ܫܵܘܹ̇ܐ ܕܢܸܗܘܸܐ ܒܪܵܐ ܕܐܲܠܵܗܵܐ ܀ ܘܡܵܐ ܕܲܢܦܲܠ̣ ܠܹܗ ܒܪܸܚܡܲܬܼ ܥܵܠܡܵܐ ܘܫܲܪܝܼ ܢܸܚܛܸܐ : ܐܸܒܲܕܼ ܡܸܢܹܗ ܫܘܼܦܪܵܐ ܪܵܡܵܐ ܘܲܟ̣ܝܵܢܵܝܵܐ ܀ ܘܡ̣ܢ ܪܵܡܘܼܬܼܵܐ 37 : ܗܵܝ̇ ܕܲܒ̣̈ܢܲܝܵܐ ܡܸܬ݁ܬܲܚܬܸܐ ܠܹܗ : ܗܵܘ̇ ܓܹܝܪ ܫܘܼܦܪܵܐ ܕܐܝܼܬܼ ܠܲܟ̣ܝܵܢܵܐ ܐܸܬܼܚܲܒܲܠ ܠܹܗ ܀ pb. 288 ܘܡܸܚܕܼܵܐ ܡܫܲܪܸܐ ܐ̄ܢܵܫ ܕܲܒ̣ܥܲܡ̈ܠܸܐ ܕܙܲܕܼܝܼܩܘܼܬܼܵܐ : ܢܲܚܠܸܡ ܫܘܼܚ̈ܢܹܐ ܐܲܝܠܹܝܢ 38 : ܕܲܢܒܲܥ̣ܘ ܡ̣ܢ ܚܹܐܪܘܼܬܼܵܐ ܀ ܘܐܲܝܟ̣ ܐܲܓ̣ܝܼܪܵܐ ܕܦܵܠܲܚ̇ ܢܸܡܠܸܐ ܟܲܪܣܹܗ ܠܲܚܡܵܐ : ܣܢܝܼܩ ܢܸܬܼܟܲܫܲܪ ܥܲܠ ܦܘܼܠܚܵܢܵܐ ܕܙܲܕܝܼܩܘܼܬܼܵܐ ܀ ܘܩܲܠܝܼܠ ܡ̣ܢ ( ܠܗܲܠ ܘܩܲܠܝܼܠ ܡ̣ܢ ܠܟ̣ܵܐ 39 : ܘܬܼܘܼܒ̣ ܡ̣ܢ ܬܲܡܵܢ : ܒܲܬܼܘܵܬܼ ܢܲܦ̮ܫܵܐ ܒܕܸܡ̈ܥܹܐ ܕܚܲܫܵܐ ܘܲܕܼܒ̣ܵܥܘܼܬܼܵܐ ܀ ܫܠܝܼ̈ܚܹܐ ܘܡܲܠܒܸ݁ܫ ܟܲܦܢܹ̈ܐ ܡܣܲܒܲܥ ܝܲܬܼܡܹ̈ܐ ܣܵܥܲܪ : ܕܲܠܡܵܐ ܡܸܫܟܲܚ ܪ̈ܲܚܡܹܐ ܕܢܸܦܢܸܐ ܠܒܹܝܬܼ ܐܲܠܵܗܵܐ ܀ ܘܲܒ̣ܪܵܐ ܙܥܘܿܪܵܐ ܒܗܵܢܹܐ ܕܲܪܓ̣ܵܐ ܒܥ̣ܵܐ ܗ̄ܘ̣ܵܐ ܕܲܢܩܘܼܡ : ܠܵܘ ܠܐܝܼܩܵܪܵܐ ܗܵܘ̇ ܕܲܒ̣ܢܲܝ̈ܵܐ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܀ ܒܪܵܐ ܠܵܐ ܚܵܛܹ̇ܐ ܕܙܲܪܥܹܗ ܒܹܗ ܗ̄ܘ̣ ܘܠܵܐ ܡܸܫܬܲܥܒܲܕܼ : ܢܸܥܒܸ݁ܕܼ ܥܵܘ̣ܠܵܐ ܡܸܛܠ ܕܲܕܼܟܸܐ ܗ̄ܘ̣ ܐܲܝܟ̣ ܝܵܠܘܿܕܹܗ ܀ ܡܵܐ ܕܹܝܢ ܕܲܚܛ̣ܵܐ ܢܚܸܬܼ ܠܹܗ ܠܕܲܪܓ̣ܵܐ ܗܵܘ̇ ܕܐܲܓ̣ܝܼܪܹ̈ܐ : ܕܢܸܪܗܲܛ ܒܵܬܲܪ ܙܲܕܝܼܩܘܼܬܼܵܐ ܘܢܲܚܸܐ ܢܲܦ̮ܫܹܗ ܀ ܘܲܒ̣ܦܘܼܠܚܵܢܵܐ ܘܲܒܼ̈ܒ̣ܵܥܘܵܬܼܵܐ ܘܲܒ̣ܙܸܕܼ̈ܩܵܬܼܵܐ : ܠܓ̣ܵܘ ܡ̣ܢ ܬܲܪܥܹܗ ܕܒܲܝܬܵܐ ܢܸܥܘܿܠ ܕܠܵܐ ܢܹܐܒܲܕܼ ܠܹܗ ܀ ܘܥܲܠ ܕܲܒ̣ܪܵܐ ܗ̄ܘ̣ܵܐ ܘܚܲܒܸ݁ܠ̣ ܫܘܼܦܪܵܐ ܗܵܘ̇ ܕܲܒܼ̈ܢܲܝܵܐ : ܗܘ݀ܵܐ ܐܲܓ̣ܝܼܪܵܐ ( ܘܠܵܐܹ̇ܐ ܕܡܸܢܹܗ 40 : ܕܒܲܝܬܵܐ ܢܸܚܸܐ ܀ ܥܕܲܡܵܐ ܕܲܩ̣ܪܸܒ̣ ܠܲܬܼܝܵܒ̣ܘܼܬܼܵܐ ܡ̣ܢ ܢܘܼܟ̣ܪ̈ܵܝܹܐ ܗ̄ܘ̣ : ܐܲܝܢܵܐ ܕܚܵܛܹ̇ܐ ܘܠܲܝܬ݁ ܒܪܲܗܛܵܐ ܕܐܘܼܪܚܹܗ ܀ pb. 289 ܠܚܲܕܼ ܡ̣ܢ ܡܵܪ̈ܵܘܗܝ ܕܐܲܬܼܪܵܐ ܡܫܲܥܒܲܕܼ ܒܲܪ̈ܓ̣ܝܼܓ̣ܵܬܼܵܐ : ܘܬܲܡܵܢ ܦܵܠܲܚ ܠܲܣܪܝܼܩܘܼܬܼܵܐ ܒܹܝܬܼ ܢܘܼܟ̣ܪ̈ܵܝܹܐ ܀ ܘܡܸܚܕܼܵܐ ܕܒ̣ܵܥܹ̇ܐ ܕܢܸܦܢܸܐ ܘܢܹܐܬܸܐ ܠܒܹܝܬܼ ܐܲܠܵܗܵܐ : ܠܵܐ ܠܵܒܼ̇ܟ݁ܝܼܢ ܠܹܗ ܡܵܪ̈ܵܘܗܝ ܕܐܲܬܼܪܵܐ ܢܩܵܘܸܐ ܬܲܡܵܢ ܀ ܘܐܸܢ ܐܲܠܵܗܵܐ ܠܵܐ ܟܠ̣ܵܝܗܝ ܢܹܐܙܲܠ ܕܲܒ̣ܥ̣ܵܐ ܢܹܐܙܲܠ : ܒܝܼܫܵܐ ܐܲܝܟܲܢ ܡܸܫܟܲܚ ܕܢܸܟ̣ܠܹܘܗܝ ܕܲܒ̣ܥ̣ܵܐ ܢܹܐܬܸܐ ܀ ܒܥ̣ܵܐ ܚܲܛܵܝܵܐܠ ܕܢܸܚܛܸܐ ܘܲܚܛ̣ܵܐ ܟܡܵܐ ܕܲܫܦܲܪ ܠܹܗ : ܘܲܒ̣ܥ̣ܵܐ ܢܸܦܢܸܐ ܘܠܵܐ ܐܝܼܬܼ ܡܸܕܸܡ ܕܲܡܨܸܐ ܢܸܟ̣ܠܹܝܘܗܝ ܀ ܢܦܲܠ̣ ܐܲܝܟ̣ ܕܲܨܒ̣ܵܐ ܘܩܵܡ̣ ܐܲܝܟ̣ ܕܲܨܒ̣ܵܐ ܘܫܲܠܝܼܛ ܗ̄ܘ̣ ܠܹܗ : ܚܹܐܪܘܼܬܼܵܐ ܓܹܝܪ ܠܵܐ ܡܸܬܼܥܲܨܝܵܐ ܕܡܵܢܵܐ ܬܸܥܒܸ݁ܕܼ ܀ ܨܒ̣ܵܐ ܒܪܵܐ ܙܥܘܿܪܵܐ ܕܢܸܗܦܘܿܟ̣ ܢܹܐܬܸܐ ܘܢܸܚܙܸܐ ܠܐܲܒ̣ܘܼܗܝ : ܘܠܵܐ ܩܵܡ̣ ܩܘܼܕܼܡܵܘܗܝ ܟ̱ܠܹܗ ܦܘܼܚܪܵܐ ܕܲܪ̈ܓ̣ܝܼܓ̣ܵܬܼܵܐ ܀ ܘܠܵܐ ܣܵܛܵܢܵܐ ܕܲܦܠܲܚ̣ ܥܲܡܹܗ ܟܠ̣ܵܝܗܝ ܡ̣ܢ ܐܘܼܪܚܹܗ : ܐܵܦܠܵܐ ܫܹܕܹ̈ܐ ܐܸܫܟܲܚ̣ܘ ܒܲܛܸܠ̣ܘ ܫܲܦܝܼܪ̈ܵܬܹܗ ܀ ܐܵܦܠܵܐ ܪܸܚܡܲܬܼ ܥܵܠܡܵܐ ܦܟܲܪܬܹܗ ܐܲܝܟ̣ ܕܲܡܥܵܕܼܵܐ : ܕܡܸܚܕܼܵܐ ܕܲܨܒ̣ܵܐ ܕܢܹܐܬܸܐ ܐܸܬ݀ܵܐ ܘܐ̄ܢܵܫ ܠܵܐ ܬܲܟ̣ܣܹܗ ܀ ܐܘܿ ܚܲܛܵܝܵܐ ܡܸܚܕܼܵܐ ܕܨܵܒܹ̇ܝܬ݁ ܕܬܹܐܬܸܐ ܐܵܬܹ̇ܝܬ݁ : ܘܠܵܐ ܐܝܼܬܼ ܚܲܝܠܵܐ ܕܡܸܫܟܲܚ ܢܸܟ̣ܠܹܝܟ̣ ܡ̣ܢ ܝܘܼܬܼܪܵܢܵܐ ܀ ܨܒ̣ܝܼ ( ܘܐܲܪܦܵܐ ܠܵܗ̇ 41 : ܠܗܵܝ̇̄ ܡܲܪܥܝܼܬܼܵܐ ܕܒܲܗܝܼܬܼ ܐܲܓ̣ܪܵܗ̇ : ܚܙܝܼܪܹ̈ܐ ܠܙܝܼ̈ܙܹܐ ܚܲܫܹ̈ܐ ܒܝܼ̈ܫܹܐ ܕܟ̣ܠܵܗ̇ ܛܘܼܥܝܲܝ ܀ pb. 290 ܬܵܐ ܨܹܝܕܼ ܢܲܦ̮ܫܵܟ̣ ܐܲܝܟ̣ ܕܐܸܬ݀ܵܐ ܗܵܘ̇ ܝܵܪܬܵܐ ܣܲܟ̣ܠܵܐ : ܕܡܸܚܕܼܵܐ ܕܐܸܬ݀ܵܐ ܗܘ݀ܐ ܚܲܟ݁ܝܼܡܵܐ ܘܩܲܕܝܼ 42 : ܠܐܲܒ̣ܘܼܗܝ ܀ ܚܙܝܼ ܠܵܐ ܬܸܛܥܸܐ ܠܒܲܝܬܵܐ ܪܲܒܵܐ ܕܒܹܝܬܼ ܐܲܠܵܗܵܐ : ܕܗܵܐ ܪܲܚܝܼܩ ܐܲܢ̄ܬ݁ ܘܲܫܕܹܝܬ݁ ܡܸܢܹܗ ܐܲܝܟ̣ ܢܘܼܟ̣ܪܵܝܵܐ ܀ ܘܗܵܐ ܒܵܣ̇ܡܝܼܢ ܒܹܗ ܟܹܐܢܹ̈ܐ ܒܪܲܗܛܵܐ ܕܕܼܘܼܒܵܪ̈ܲܝܗܘܿܢ : ܘܡܸܫܬܲܒ݁ܚܝܼܢ ܒܹܗ ܓܡܝܼܪܹ̈ܐ ܒܫܘܼܦܪܵܐ ܕܐܸܣܟܹܡܲܝ̈ܗܘܿܢ ܀ ܘܲܡܠܸܐ ܣܡܵܟܹܗ ܟܠ ܙܲܕܝܼ̈ܩܹܐ ܒܐܝܼܩܵܪ̈ܲܝܗܘܿܢ : ܘܐܲܢ̄ܬ݁ ܪܲܚܝܼܩ ܐܲܢ̄ܬ݁ ܡܫܲܦܲܠ ܘܲܣܚܝܼܦ ܒܹܝܬܼ ܢܘܼܟ̣ܪ̈ܵܝܹܐ ܀ ܬܵܐ ܚܲܛܵܝܵܐ ܬܵܐ ܚܙܝܼ ܠܐܲܒ̣ܘܼܟ̣ ܕܲܡܣܲܟܸ݁ܐ ܠܵܟ̣ : ܣܲܓܝܼ ܐܵܘܚܲܪܬ݁ ܥܲܕܼܠܵܐ ܐܵܚ̇ܕܝܼܢ ܬܲܪܥܵܐ ܬܵܐ ܥܘܿܠ ܀ ܒܲܬܼܝܵܒ̣ܘܼܬܼܵܐ ܬܵܩ̇ܢܵܐ ܢܲܦ̮ܫܵܐ ܡܵܐ ܕܐܸܣܬܲܪܚܲܬ݀ : ܘܡܸܢܹܗ̇ ܩܵܢ̇ܝܵܐ ܟ̱ܠܹܗ ܫܘܼܦܪܵܐ ܕܐܸܬܼܚܲܒܲܠ ܗ̄ܘ̣ܵܐ ܀ ܗܵܘ̇ ܪܸܥܝܵܢܹܗ ܕܲܒ̣ܪܵܐ ܙܥܘܿܪܵܐ ܩܢܝܼ ܬܲܝܵܒ̣ܵܐ : ܕܲܠܝܘܼܠܦܵܢܵܟ̣ ܕܝܼܠܵܟ̣ ܐܲܡ̣ܪܹܗ ܒܲܪ ܐܲܠܵܗܵܐ ܀ ܬܵܐ ܨܹܝܕܼ ܢܲܦ̮ܫܵܟ̣ ܘܲܒ̣ܥܝܼ ܪ̈ܲܚܡܹܐ ܐܲܝܟ̣ ܕܲܒ̣ܥ̣ܵܐ ܗܵܘ̇ : ܕܲܡܩܲܒܸ݁ܠ ܗ̄ܘ̣ ܐܲܒ̣ܵܐ ܕܢܸܩܒ݁ܘܿܫ ܠܲܕܼܒ̣ܵܥܹ̇ܐ ܠܹܗ ܀ ܗܵܘ̇ 43 : ܪܸܥܝܵܢܹܗ ܕܲܒ̣ܪܵܐ ܙܥܘܿܪܵܐ ܣܲܒ̣ ܚܲܛܵܝܵܐ : ܘܗܘ݀ ܡܲܥܸܠ ܠܵܟ̣ ܕܬܸܗܘܸܐ ܝܵܪܬܵܐ ܒܒܲܝܬܹܗ ܕܐܲܒ̣ܘܼܟ̣ 44 :܀ ܬܵܐ ܨܹܝܕܼ ܢܲܦ̮ܫܵܟ̣ ܐܲܝܟ̣ ܕܐܸܬ݀ܵܐ ܗܵܘ̇ ܡ̣ܢ ܬܘܼܩ̈ܠܵܬܼܵܐ : ܘܲܒ̣ܪܸܥܝܵܢܵܐ ܡܸܬ݁ܬܵܘܝܵܢܵܐ ܒܥܝܼ ܫܘܼܒ̣ܩܵܢܵܐ ܀ ܟܲܦܢܵܐ ܥ̣ܪܲܨ ܠܹܗ ܕܲܪ̈ܓ̣ܝܼܓ̣ܵܬܼܵܐ ܕܠܲܝܬ݁ ܐܸܢܹܝܢ ܠܵܟ̣ : pb. 291 ܘܠܵܐ ܝܵܗ̇ܒ݁ܝܼܢ ܠܵܟ̣ ܬܸܣܒܲܥ ܡܸܢܗܹܝܢ ܡܘܿܢ ܩܵܐܹ̇ܡ ܐܲܢ̄ܬ݁ ܀ ܬܵܐ ܠܦܵܬܼܘܿܪܵܐ ܕܒܹܝܬܼ ܐܲܠܵܗܵܐ ܕܲܡܠܸܐ ܣܲܒ̣ܥܵܐ : ܘܲܡܠܝܼ ܟܲܪܣܵܟ̣ ܡ̣ܢ ܒܘܼܣܵܡܵܘ̈ܗܝ ܪ̈ܘܼܚܵܢܵܝܹܐ ܀ ܪܢܝܼ ܚܲܛܵܝܵܐ ܕܟ̣ܠ ܡܲܢ ܕܲܩ̣ܪܸܒ̣ ܨܹܝܕܼ ܐܲܠܵܗܵܐ : ܣܒܲܥ̣ ܡ̣ܢ ܛܘܼܒ̣ܵܘ̈ܗܝ ܘܗܵܐ ܡܸܬܲܦܲܛܲܡ ܡ̣ܢ ܓܹܐ̈ܘܵܬܹܗ ܀ ܘܠܲܒ̣ܪܵܐ ܙܥܘܿܪܵܐ ܣܲܪܩܹܗ ܟܲܦܢܵܐ ܘܚܲܣܝܼܪܘܼܬܼܵܐ : ܘܟܸܢ ܗ̄ܘ̣ ܦܢ̣ܵܐ ܗ̄ܘ̣ܵܐ ܕܢܸܗܦܘܿܟ̣ ܢܹܐܬܸܐ ܠܒܲܝܬܹܗ ܕܐܲܒ̣ܘܼܗܝ ܀ ܐܸܬ݁ܕܲܟ̣ܪܵܗ̇ ܗ̄ܘ̣ܵܐ ܗܵܝ ܓܲܐܝܘܼܬܼܵܐ ܕܐܸܬܼܪܲܒ݁ܝܼ ܒܵܗ̇ : ܘܥܵܩܲܬ݀ ܢܲܦ̮ܫܹܗ ܘܫܲܪܝܼ ܒܒܸܟ̣ܝܵܐ ܕܲܢܡܲܠܸܠ ܗ̄ܘ̣ܵܐ ܀ ܟܡܵܐ ܐܲܓ̣ܝܼܪܹ̈ܐ ܣܵܒ̣݁ܥܝܼܢ ܠܲܚܡܵܐ ܒܹܝܬܼ ܐܲܒ̣ܵܐ ܕܝܼܠܝ : ܘܐܸܢܵܐ ܠܟܲܦܢܵܐ ܗܵܐ ܐܵܒܹ̇ܕܼ ܐ̄ܢܵܐ ܘܡܵܢܵܐ ܐܸܥܒܸ݁ܕܼ ܀ ܐܸܗܦܘܿܟ̣ ܨܹܝܕܼ ܐܵܒ̣ܝ ܘܐܸܒ̣ܟܸ݁ܐ ܘܐܲܝܠܸܠ ܘܐܸܒ̣ܥܸܐ ܡܸܢܹܗ : ܘܐܹܡܲܠܸܠ ܠܹܗ ܚܛܹ̇ܝܬܼ ܒܲܫܡܲܝܵܐ ܘܲܩܕܼܵܡܲܝܟ̣ ܐܵܒ̣ܝ ܀ ܘܠܵܐ ܫܵܘܹ̇ܐ ܐ̄ܢܵܐ ܕܲܒ̣ܪܵܟ̣ ܐܸܘܸܐ ܡܸܟܵܐ ܘܲܠܗܲܠ : ܡܸܛܠ ܕܲܚܛܝܼܬܼܝ ܣܲܓܝܼ ܪܲܒܵܐ ܡ̣ܢ ܫܘܼܒ̣ܩܵܢܵܐ ܀ ܒܪܵܐ ܠܵܐ ܐܝܼܬܲܝ ܕܣܘܼܪܚܵܢܵܐ ܕܝܼܠܝ ܠܵܘ ܕܲܒܼ̈ܢܲܝܵܐ ܗ̄ܘ̣ : ܐܸܗܘܸܐ ܐ̄ܓ̣ܝܼܪܵܐ ܘܠܝܼ ܛܲܝܒ݁ܘܼܬܼܵܐ ܗ̄ܝܼ ܕܐܸܚܸܐ ܥܲܡܵܟ̣ ܀ ܥܲܡ ܐܲܓ̣ܝܼܪ̈ܲܝܟ ܐܸܢ ܣܵܒܲܥ ܐ̄ܢܵܐ ܠܲܚܡܵܐ ܡܸܟܹܝܠ : ܠܝܼ ܓܹܐ̈ܘܵܬܼܵܐ ܗ̄ܘ̣ ܠܲܚܡܹܗ ܕܒܲܝܬܵܟ̣ ܕܲܡܠܸܐ ܣܲܒ̣ܥܵܐ ܀ ܗ̣ܦܲܟ̣ ܗ̄ܘ̣ܵܐ ܕܢܹܐܬܸܐ ܒܪܵܐ ܬܲܝܵܒ̣ܵܐ ܘܢܸܚܙܸܐ ܠܐܲܒ̣ܘܼܗܝ : ܘܟܲܕܼ ܗܘ݀ ܪܲܚܝܼܩ ܩܲܕܡ̣ܘܼܗܝ ܪ̈ܲܚܡܹܐ ܕܐܲܒ̣ܵܗܗܘܼܬܼܵܐ ܀ ܕܢܹܐܬܸܐ ܒܥ̣ܵܐ ܗ̄ܘ̣ܵܐ ܘܡܸܛܠ ܕܲܒ̣ܥܵܐ ܪܬܲܚ̣ ܠܹܗ ܐܲܒ̣ܘܼܗܝ : pb. 292 ܘܲܢܦܲܩ̣ ܩܲܒ݁ܠܹܗ ܟܲܕܼ ܪܲܚܝܼܩ ܗ̄ܘ̣ܵܐ ܡ̣ܢ ܒܹܝܬܼ 45 : ܐܲܒ̣ܵܐ ܀ ܙܵܥ̣ ܗ̄ܘ̣ܵܐ ܐܲܒ̣ܘܼܗܝ ܡܸܛܠ ܕܲܚ̣ܙܵܐ ܠܡܝܼܬܼܵܐ ܕܲܚ̣ܝܵܐ : ܘܲܚܕܝܼ ܒܚܲܝܵܐ ܕܲܗܦܲܟ̣ ܢܹܐܬܸܐ ܡ̣ܢ ܐܲܒ̣ܕܵܢܵܐ ܀ ܐܲܝܟ̣ ܡ̣ܢ ܟܸܢܦܵܗ̇ ܕܲܫܝܘܿܠ ܩܲܒ݁ܠܹܗ ܠܗܵܘ̇ ܐܲܒ݁ܝܼܕܼܵܐ : ܘܲܒ̣ܢܘܼܚܵܡܹܗ ܕܡܝܼܬܼܵܐ ܚܕܼܝܼ ܗ̄ܘ̣ܵܐ ܕܩܵܡ̣ ܡ̣ܢ ܩܲܒ̣ܪܵܐ ܀ ܘܟܲܕܼ ܚܵܕܹܐ 46 : ܗ̄ܘ̣ܵܐ ܢܦܲܠ̣ ܥܲܠ ܨܵܘܪܹܗ ܘܥܲܦܩܹܗ ܠܲܒ̣ܪܵܐ : ܘܐܲܝܟ̣ ܡܵܐ ܕܐܲܝܬܝܼ ܥܘܼܬܼܪܵܐ ܠܒܲܝܬܹܗ ܡܢܲܫܸܩ ܗ̄ܘ̣ܵܐ ܠܹܗ ܀ ܠܵܐ ܪܫ̣ܵܝܗܝ ܕܐܸܙܲܠ̣ ܘܠܵܐ ܬܒܲܥ̣ ܒܐܝܼܕܼܵܘ̈ܗܝ ܕܲܠܡܘܿܢ ܐܵܘܚܲܪ : ܘܠܵܐ ܥܲܩܒܹܗ ܗ̄ܘ̣ܵܐ ܥܲܠ ܩܸܢܝܵܢܹܗ ܕܡܵܢܵܐ ܓܲܕܼܫܹܗ ܀ ܠܵܐ ܒܥ̣ܵܝܗܝ ܕܢܲܝܬܸܐ ܗܵܝ̇ ܦܸܠܓܘܼܬܼܵܐ ܕܢܸܦܩܲܬ݀ ܥܲܡܹܗ : ܘܟܸܢ ܡܸܬܼܩܲܒܲܠ ܝܵܪܬܵܐ ܕܲܦܢ̣ܵܐ ܠܒܲܝܬܹܗ ܕܐܲܒ̣ܘܼܗܝ ܀ ܠܵܐ ܟܸܪܝܲܬ݀ ܠܹܗ ܥܲܠ ܩܸܢܝܵܢܵܐ ܕܐܸܬܼܒܲܕܲܪ ܗ̄ܘ̣ܵܐ : ܘܠܵܐ ܐܲܥܝܼܩܹܗ ܕܢܸܬܼܒܲܥ ܒܐܝܼܕܼܵܘ̈ܗܝ ܥܘܼܬܼܪܵܐ ܕܐܵܘܒܸ݁ܕܼ ܀ ܗܵܟܲܢ ܩܲܒ݁ܠܹܗ ܐܲܟ̣ܡܵܐ ܕܐܵܙܲܠ ܘܐܲܝܬܝܼ ܥܲܡܹܗ : ܥܘܼܬܼܪܹ̈ܐ ܘܓܲܙܹ̈ܐ ܘܟ̣ܠ ܣܝܼ̈ܡܵܬܼܵܐ ܠܒܲܝܬܹܗ ܕܐܲܒ̣ܘܼܗܝ ܀ ܒܝܵܪܬܵܐ ܚܕܼܝܼ ܗ̄ܘ̣ܵܐ ܘܠܵܐ ܟܸܪܝܲܬ݀ ܠܹܗ ܥܲܠ ܩܸܢ̈ܝܵܢܹܐ : ܕܐܵܘܒܸ݁ܕܼ ܐܸܢܘܿܢ ܒܲܣܪܝܼܩܘܼܬܼܵܐ ܦܲܪܵܚܵܐܝܼܬܼ ܀ ܚܙܵܬܹܗ ܕܲܒ̣ܪܵܐ ܘܚܘܼܒܵܐ ܕܪܵܬܲܚ ܗܵܘ̇ ܕܲܒܼ̈ܢܲܝܵܐ : ܡܲܠܝܼ ܠܐܲܒ̣ܵܐ ܕܘܼܟܲܬܼ ܥܘܼܬܼܪܵܐ ܘܠܹܗ ܒܵܥܹ̇ܐ ܗ̄ܘ̣ܵܐ ܀ ܐܵܡܲܪ ܛܲܠܝܵܐ ܚܛܹ̇ܝܬܼ ܒܲܫܡܲܝܵܐ ܘܲܩܕܼܵܡܲܝܟ ܐܵܒ̣ܝ : ( ܦܸܠܚܹ̇ܬܼ ܥܵܘ̣ܠܵܐ 47 : ܘܲܒ̣ܪܵܟ̣ ܐܸܗܘܸܐ ܠܵܐ ܣܵܦܹ̇ܩ ܐ̄ܢܵܐ ܀ pb. 293 ܐ̄ܓ̣ܝܼܪܵܐ ܙܥܘܿܪܵܐ ܐܸܗܘܸܐ ܒܒܲܝܬܵܟ̣ ܟܲܕܼ ܦܵܠܲܚ ܐ̄ܢܵܐ : ܘܡܸܨܛܲܥܲܪ ܐ̄ܢܵܐ ܘܡܸܬܼܩܲܦܲܚ ܐ̄ܢܵܐ ܘܲܡܣܵܝܒܲܪ ܐ̄ܢܵܐ ܀ ܘܠܵܐ ܠܲܫ̈ܡܲܝܵܐ ܡܨܸܐ ܐ̄ܢܵܫ ܢܸܡܫܘܿܚ ܕܲܟ̣ܡܵܐ ܪܵܡܝܼܢ : ܐܵܦܠܵܐ ܣܲܟ̣ܠܘܼܬܼܝ ܐܝܼܬܼ ܠܵܗ̇ ܟܲܝܠܵܐ ܕܲܟ̣ܡܵܐ ܪܲܒܵܐ ܀ ܚܲܒ݁ܝܼܒ̣ܵܐ ܗ̄ܘ̣ܵܬܼ ܗܵܝ̇ ܬܵܘܕܝܼܬܹܗ ܕܝܵܪܬܵܐ ܕܲܦܢ̣ܵܐ : ܘܐܲܝܟ̣ ܩܸܢܝܵܢܵܐ ܕܪܲܒ݁ ܗ̄ܘ̣ ܣܲܓܝܼ ܩܲܒ݁ܠܹܗ ܐܲܒ̣ܘܼܗܝ ܀ ܘܗܵܟܲܢ ܩܲܒ݁ܠܹܗ ܕܠܵܐ ܡܲܪܫܘܼܬܼܵܐ ܘܲܕܼܠܵܐ ܪܸܛܢܵܐ : ܘܐܲܝܟ̣ ܡܵܐ ܕܠܵܐ ܥܕܼܝܼܠ ܡ̣ܢ ܟܹܐܢܘܼܬܼܵܐ ܡܚܲܒܸ݁ܒ̣ ܗ̄ܘ̣ܵܐ ܠܹܗ ܀ ܘܲܡܥܲܦܸܩ ܠܹܗ ܘܲܡܢܲܫܸܩ ܠܹܗ ܘܲܡܝܲܩܲܪ ܠܹܗ : ܘܐܲܟ̣ܡܵܐ ܕܲܡܚܵܒ̣ 48 : ܚܵܒ̣ ܠܹܗ ܐܲܒ̣ܘܼܗܝ ܪܵܚܹ̇ܡ ܗ̄ܘ̣ܵܐ ܠܹܗ ܀ ܘܡܸܚܕܼܵܐ ܦܩܲܕܼ ܗ̄ܘ̣ܵܐ ܠܲܒܼ̈ܢܲܝ ܒܲܝܬܹܗ ܘܲܠܫܲܡܵܫܹ̈ܐ : ܕܢܲܝܬ݁ܘܿܢ ܐܸܣܛܠܵܐ ܗܵܝ̇ ܪܹܫܵܝܬܵܐ ܕܐܝܼܬܼ ܠܹܗ ܠܐܲܒ̣ܵܐ ܀ ܘܲܢܣܝܼܡܘܼܢ ܠܹܗ ܥܙܲܩܬܼܵܐ ܒܐܝܼܕܹܗ ܠܝܵܪܬܵܐ ܕܲܦܢ̣ܵܐ : ܘܢܸܣܐܲܢ ܛܲܠܝܵܐ ܡܣܵܢܹ̈ܐ ܒܪܸ̈ܓ̣ܠܵܘܗܝ ܡ̣ܢ ܒܹܝܬܼ ܐܲܒ̣ܵܐ ܀ ܘܲܦܩܲܕܼ ܐܲܒ̣ܵܐ ܘܬܼܵܘܪܵܐ ܕܦܸܛܡܵܐ ܗܘ݀ܵܐ ܠܹܗ ܕܸܒ̣ܚܵܐ : ܘܲܡܫܲܡ̈ܫܵܢܹܐ ܥܒܲܕܼܘ ܐܲܝܟ̣ ܕܲܦܩܲܕܼ ܡܵܪܹܐ ܒܲܝܬܵܐ ܀ ܘܲܪܥܸܡ̣ ܒܲܝܬܵܐ ܒܩܵܠܵܐ ܕܫܘܼܒ̣ܚܵܐ ܘܲܕܼܙܲܡܵܪܹ̈ܐ : ܘܲܒ̣ܚܲܕܼ̈ܘܵܬܼܵܐ ܕܲܗ݀ܘܲܝ̈ ܡܸܛܠ ܝܵܪܬܵܐ ܕܲܦܢ̣ܵܐ ܀ ܚܕܼܝܼܘ ܒܹܝܬܼ ܐܲܒ̣ܵܐ ܒܡܝܼܬܼܵܐ ܕܲܚ̣ܝܵܐ ( ܘܪܵܒ̣ ܝܘܼܪܒܵܒ̣ܵܐ 49 : ܘܲܙܡܝܼܪ̈ܵܬܼܵܐ ܘܩܵܠܹ̈ܐ ܡܦܲܬ݁ܟܹ̈ܐ ܕܫܘܼܒ̣ܚܵܐ ܪܲܒܵܐ ܀ ܘܟܲܕܼ ܡܸܬܼܒܲܣܡܝܼܢ ܐ̄ܬ݀ܵܐ ܩܲܫܝܼܫܵܐ ܕܒܲܩܪܝܼܬܼܵܐ ܗ̄ܘ̣ܵܐ : pb. 294 ܘܲܫܡܲܥ ܩܵܠܵܐ ܘܫܲܪܝܼ ܡܫܲܐܸܠ ܥܲܠ ܝܘܼܒܵܒ̣ܵܐ ܀ ܡܵܢܵܘ ܗܵܢܵܐ ܐܵܡ̇ܪܝܼܢ ܥܲܒ̣̈ܕܹܐ ܐܲܚܘܼܟ̣ ܐܸܬܵܐ : ܘܲܚܕܼܝܼ ܐܲܒ̣ܘܼܟ̣ ܡܸܛܠ ܕܲܚܠܝܼܡ ܬܵܐ ܚܕܝܼ ܐܵܦ ܐܲܢ̄ܬ݁ ܀ ܘܡܸܚܕܼܵܐ ܕܲܫܡܲܥ̣ ܪܓܸܙ ܗ̄ܘ̣ܵܐ ܘܲܗܦܲܟ̣ ܒܪܵܐ ܩܲܫܝܼܫܵܐ : ܘܠܵܐ ܨܵܒܹ̇ܐ ܗ̄ܘ̣ܵܐ ܕܢܸܥܘܿܠ ܢܸܚܕܸܐ ܒܝܵܪܬܵܐ ܕܲܦܢ̣ܵܐ ܀ ܗܘ݀ ܕܹܝܢ ܐܲܒ̣ܵܐ ܕܪ̈ܲܚܡܵܘܗܝ ܡܸܡܬܼܘܿܡ ܠܵܐ ܦܠܝܼܓ̣ܝܼܢ ܠܹܗ : ܢܦܲܩ̣ ܐܵܦ ܒܵܬܼܪܹܗ ܕܐܵܦ ܠܹܗ ܢܲܝܬܸܐ ܘܢܸܚܕܸܐ ܥܲܡܹܗ ܀ ܘܫܲܪܝܼ ܕܢܸܫܪܸܐ ܒܪܵܐ ܩܲܫܝܼܫܵܐ ܠܪ̈ܲܚܡܹܐ ܕܐܲܒ̣ܘܼܗܝ : ܘܢܸܬܼܥܲܕܲܠ ܗ̄ܘ̣ܵܐ ܒܗܵܘ̇ ܠܵܐ ܥܕܲܝܼܠܵܐ ܟܲܕܼ ܐܵܡܲܪ ܠܹܗ ܀ ܗܵܐ ܟܡܵܐ ܫܢܲܝ̈ܵܐ ܦܵܠܲܚ ܐ̄ܢܵܐ ܠܵܟ̣ ܡܵܪܝ ܥܲܒ̣ܕܘܼܬܼܵܐ : ܡܸܡܬܼܘܿܡ ܓܲܕܼܝܵܐ ܠܵܐ ܐܲܫܐܸܠܬܵܢܝ 50 : ܐܸܬܼܒܲܣܲܡ ܒܹܗ ܀ ܐܵܡܲܪ ܐܲܒ̣ܘܼܗܝ ܒܹܪܝ ܐܲܢ̄ܬ݁ ܥܲܡܝ ܐܲܢ̄ܬ݁ ܟܠ ܝܵܘ̈ܡܵܬܼܵܟ̣ : ܘܠܵܐ ܡܫܲܢܲܝ ܠܵܟ̣ ܘܠܵܐ ܡܲܪܚܲܩ ܠܵܟ̣ ܡ̣ܢ ܨܹܝܕܼ ܐܲܒ̣ܘܼܟ̣ ܀ ܟܠ ܡܸܕܸܡ ܕܝܼܠܝ ܕܝܼܠܵܟ̣ ܐܝܼܬܼܵܘܗܝ ܕܐܲܢ̄ܬ݁ ܩܲܫܝܼܫ ܐܲܢ̄ܬ݁ : ܘܐܲܢ̄ܬ݁ ܗ̄ܘ̣ ܝܵܪܬܵܐ ܘܲܒ̣ܛܲܒܝ݁ܘܼܬܼܵܐ ܥܵܐܹ̇ܠ ܐܲܚܘܼܟ̣ ܀ ܐܲܢ̄ܬ݁ ܗܵܐ ܥܲܡܝ ܐܲܢ̄ܬ݁ ܘܐܲܚܘܼܟ̣ ܕܐܸܬ݀ܵܐ ܠܵܘ ܥܲܡܲܢ ܗ̄ܘ̣ܵܐ : ܡܝܼܬܼ ܗ̄ܘ̣ܵܐ ܘܲܚ̣ܝܵܐ ܘܡܸܛܠ ܕܲܚ̣ܝܵܐ ܬܵܐ ܢܸܚܕܸܐ ܒܹܗ ܀ ܥܲܠ ܕܐܲܒ݁ܝܼܕܼ ܗ̄ܘ̣ܵܐ ܘܗܵܐ ܐܸܫܟܲܚܢܵܝܗܝ ܢܸܚܕܸܐ ܝܵܘܡܵܢ : ܡܲܢ ܠܵܐ ܢܸܚܕܸܐ ܒܡܵܐܢܵܐ ܕܐܵܘܒܸ݁ܕܼ ܐܸܢ ܡܸܫܟܲܚ ܠܹܗ ܀ ܐܲܚܘܼܟ̣ ܐܸܒܸ݁ܕܼ ܘܥܲܠ ܕܐܸܫܟܲܚܢܵܝܗܝ ܠܵܐ ܬܸܟ̣ܪܸܐ ܠܵܟ̣ : ܡܝܼܬܼ ܗ̄ܘ̣ܵܐ ܐܲܚܘܼܟ̣ ܘܲܚ̣ܝܵܐ ܝܵܘܡܵܢ ܡܲܢ ܠܵܐ ܢܸܚܕܸܐ ܀ pb. 295 ܡܲܢ ܠܵܐ ܢܸܬܼܗܲܪ ܒܐܲܒ̣ܵܐ ܕܲܡܠܸܐ ܚܢܵܢܵܐ ܟ̱ܠܹܗ : ܘܐܝܼܬܼܵܘܗܝ ܟ̱ܠܹܗ ܝܲܡܵܐ ܕܪ̈ܲܚܡܹܐ ܕܠܵܐ ܡܸܣܬܲܝܲܟ̣ ܀ ܠܲܒ̣ܪܵܐ ܙܥܘܿܪܵܐ ܩܲܒ݁ܠܹܗ ܕܐܸܬ݀ܵܐ ܕܠܵܐ ܢܹܐܙܲܠ ܠܹܗ : ܘܲܠܩܲܫܝܼܫܵܐ ܡܦܝܼܣ ܗ̄ܘ̣ܵܐ ܒܚܘܼܒܵܐ ܕܠܵܐ ܢܸܪܓܲܙ ܠܹܗ ܀ ܪܘܝܼܚ ܗ̄ܘ̣ܵܐ ܚܘܼܒܹܗ ܕܐܵܦ ܠܲܙܥܘܿܪܵܐ ܘܲܠܩܲܫܝܼܫܵܐ : ܒܪ̈ܲܚܡܵܘܗܝ ܢܹܐܚܘܿܕܼ ܘܲܠܚܲܕܼ ܡܸܢܗܘܿܢ ܠܵܐ ܢܸܫܒ݁ܘܿܩ ܗ̄ܘ̣ܵܐ ܀ ܚܵܣܹ̇ܡ ܥܲܡܵܐ ܡܸܛܠ ܥܲܡܡܹ̈ܐ ܕܐܲܒ݁ܝܼܕܼܝܼܢ ܗ̄ܘ̣ܵܘ : ܘܥܲܠ ܕܐܲܠܵܗܵܐ ܩܲܒܸ݁ܠ̣ ܐܸܢܘܿܢ ܪܓܸܙ ܠܹܗ ܘܲܢܦܲܩ̣ ܀ ܐܲܠܵܗܵܐ ܕܹܝܢ ܠܟ̣ܠܗܘܿܢ ܥܲܡܡܹ̈ܐ ܒܵܥܹ̇ܐ ܕܢܸܩܢܸܐ : ܘܟ̣ܠܗܘܿܢ ܥܲܡܡܹ̈ܐ ܐܸܢܘܿܢ ܒܵܥܹ̇ܝܢ ܠܹܗ ܝܵܪ̈ܬܵܘܗܝ ܐܸܢܘܿܢ ܀ ܘܨܵܒܹ̇ܐ ܕܢܲܚܸܐ ܐܵܦ ܠܲܐ̄ܚܪ̈ܵܝܹܐ ܘܲܠܩܲܕܼܡܵܝܹ̈ܐ : ܕܚܲܕܼ ܐܸܢܘܿܢ ܠܹܗ ܘܒ̣ܵܥܹ̇ܐ ܠܟ̣ܠܗܘܿܢ ܢܲܦܢܸܐ ܐܸܢܘܿܢ ܀ ܗܵܟܲܢܵܐ ܬܘܼܒ̣ ܘܲܠܙܲܕܝܼܩܹ̈ܐ ܘܲܠܚܲܛܵܝܹ̈ܐ : ܦܵܬܲܚ̇ ܬܲܪܥܹܗ ܘܩܵܪܹܐ ܠܟ̣ܠܗܘܿܢ ܢܲܚܸܐ ܐܸܢܘܿܢ ܀ ܘܲܠܚܲܛܵܝܹ̈ܐ ܒܵܥܹ̇ܐ ܕܢܹܐܬܼܘܿܢ ܠܲܬܼܝܵܒ̣ܘܼܬܼܵܐ : ܘܲܒ̣ܙܲܕܝܼܩܹ̈ܐ ܙܗܝܼܪ ܘܲܡܚܲܒܸܒ̣ ܢܵܘܪܸܬܼ ܐܸܢܘܿܢ ܀ ܘܲܛܥܝܼܢ ܝܘܼܩܪܵܐ ܕܓܲܒܹ̈ܐ ܬܪ̈ܲܝܗܘܿܢ ܡܸܛܠ ܚܘܼܒܹܗ : ܠܲܬܼܪ̈ܲܝܗܘܿܢ ܓܹܝܪ ܣܵܦ̇ܩܝܼܢ ܪ̈ܲܚܡܵܘܗܝ ܢܲܚܸܐ ܐܸܢܘܿܢ ܀ ܙܲܕܝܼܩܵܐ ܕܹܝܢ ܟܠܗܘܿܢ ܝܵܘܡܵܘ̈ܗܝ ܥܲܡ ܐܲܠܵܗܵܐ ܗ̄ܘ̣ : ܘܡܸܛܠܗܵܢܵܐ ܒܪܵܐ ܗ̄ܘ̣ܵܐ ܩܲܫܝܼܫܵܐ ܘܩܲܕܼܡܵܝܵܐ ܗ̄ܘ̣ܵܐ ܀ ܘܠܹܗ ܡܸܬܼܐܲܡܪܵܐ ܕܟ̣ܠܡܸܕܸܡ ܕܝܼܠܝ ܕܝܼܠܵܟ̣ ܐܝܼܬܼܵܘܗܝ : ܙܲܕܝ̈ܩܹܐ ܓܹܝܪ ܝܵܪܬ݁ܝܼܢ ܐܲܪܥܵܐ ܘܕܼܝܼܠܗܘܿܢ ܐܝܼܬܹܝܗ̇ ܀ pb. 296 ܐܵܦ ܚܲܛܵܝܵܐ ܐܸܢܗ݀ܘ ܕܐܵܬܹ̇ܐ ܠܲܬܼܝܵܒ̣ܘܼܬܼܵܐ : ܡܸܫܟܲܚ ܪ̈ܲܚܡܹܐ ܘܝܵܪܹܬܼ ܚܲܝܹ̈ܐ ܒܒܲܝܬܹܗ ܕܐܲܒ̣ܵܐ 51 :܀ ܗܵܐ ܟܡܵܐ ܫܢܲܝ̈ܵܐ ܦܵܠܲܚ ܐ̄ܢܵܐ ܠܵܟ̣ ܥܲܒ̣ܕܘܼܬܼܵܐ ܡܵܪܝ : ܙܲܕܝܼܩܵܐ ܐ̄ܢܵܐ ܘܐܲܝܟ̣ ܚܲܛܵܝܵܐ ܡܸܬܼܟܲܫܲܦ ܐ̄ܢܵܐ ܀ ܠܝܼ ܠܵܐ ܚܛܸܐ ܠܝܼ ܘܐܲܝܟ̣ ܗܵܘ̇ ܕܲܚܛܹ̇ܝܬܼ ܡܦܝܼܣ ܐ̄ܢܵܐ ܟܠܝܘܿܡ : ܘܠܵܐ ܐܲܪܦܝܼܬܵܢܝ ܕܐܸܣܒܲܪ ܕܐܝܼܬܼ ܠܝܼ ܢܝܵܚܵܐ ܒܐܘܼܪܚܵܟ̣ ܀ ܕܹܚܠܹ̇ܝܬܼ ܡܸܢܵܟ̣ ܘܡ̣ܢ ܠܘܼܚܵܡܲܝ̈ܟ ܘܡ̣ܢ ܦܘܼܩܕܵܢܲܝ̈ܟ : ܘܡ̣ܢ ܙܘܼܗܵܪ̈ܲܝܟ ܘܡ̣ܢ ܢܵܡܘܿܣܹ̈ܐ ܕܥܲܙܝܼܙܘܼܬܼܵܟ̣ ܀ ܕܐܸܩܢܸܐ ܬܲܪܬܹܝܢ ܠܵܐ ܐܲܪܦܝܼܬܵܢܝ ܟܲܕܼ ܡܲܠܸܦ ܐܲܢ̄ܬ݁ : ܘܐܸܢܗ݀ܘ ܕܚܵܪܹܬܼ ܒܐܲܢ̄ܬ݁ܬܼܵܐ ܘܪܲܓ̣ܬܵܗ̇ ܓܵܪܹܬܼ ܠܝܼ ܠܲܡ ܀ ܐܸܢ ܩܵܪܹܐ ܐ̄ܢܵܐ ܪܵܩܵܐ ܢܸܦ̇ܠܹܬܼ ܒܓ̣ܵܘ ܓܹܗܲܢܵܐ : ܘܲܠܐܵܚܝ ܠܸܠܵܐ ܐܸܢ ܐܵܡܲܪ ܐ̄ܢܵܐ ܥܫܸܢ ܠܹܗ ܕܝܼܢܵܐ ܀ ܐܸܢܗ݀ܘ ܕܟ̣ܘܿܬ݁ܝܼܢܝ ܡܸܫܬܲܩܠܵܐ ܡܹܢܝ ܐܲܪܦܸܐ ܡܲܪܛܘܼܛܝ : ܘܐܸܢܗ݀ܘ ܕܗܵܠܹܝܢ ܠܵܐ ܥܵܒܹ̇ܕܼ ܐ̄ܢܵܐ ܡܬܲܚ̣ܬܵܢܝ ܐܸܒ̣ܠܲܥ ܀ ܗܵܐ ܟܡܵܐ ܫܢܲܝ̈ܵܐ ܥܒ̣ܝܼܕܼ ܐ̄ܢܵܐ ܥܲܒ̣ܕܵܐ ܠܲܕܼܚܝܼܠܘܼܬܼܵܟ̣ ܆ ܘܠܵܐ ܐܲܪܦܝܼܬܵܢܝ ( ܐܸܫܪܸܐ ܘܐܹܫܘܼܛ 52 : ܚܕܼܵܐ ܡ̣ܢ ܗܵܠܹܝܢ ܀ ܠܵܐ ܡܬܼܘܿܡ ܥܸܒܼ̇ܪܹܬܼ ܥܲܠ ܦܘܼܩ̈ܕܵܢܹܐ ܕܥܲܙܝܼܙܘܼܬܼܵܟ̣ : ܘܠܵܐ ܠܒ̣ܘܼܨܵܪܵܐ ܙܥܘܼܪܵܐ ܢܸܚ̇ܬܹܬܼ ܐܸܫܪܸܐ ܡܸܠܲܝ̈ܟ̣ ܀ ܘܢܸܛ̇ܪܹܬܼ ܟܠܗܹܝܢ ܐܵܦܸܢ ܩܲܫ̈ܝܵܢ ܘܐܸܢ ܥܲܙܝܼ̈ܙܵܢ : ܘܠܵܐ ܦܓ̣ܝܼܥ ܠܹܗ ܒܝܼ ܢܝܵܚܵܐ ܒܐܘܼܪܚܵܟ̣ ܡ̣ܢ ܕܝܼܕܲܥ̇ܬܵܟ̣ ܀ pb. 297 ܗܵܝ̇ ܕܠܵܐ ܝܲܗ̄ܒ̣ܬ݁ ܠܝܼ ܓܲܕܼܝܵܐ ܙܥܘܿܪܵܐ ܗܵܠܹܝܢ ܐܸܢܹܝܢ : ܕܠܵܐ ܠܲܡ ܢܸܚ̇ܬܹܬܼ ܘܠܵܐ ܠܒ̣ܘܼܨܵܪܵܐ 53 : ܙܥܘܿܪܵܐ ܐܸܥܒܸܕܼ ܀ ܗܵܠܹܝܢ ܡܸ̈ܠܹܐ ܐܝܼܬܼ ܠܲܓ̣ܡܝܼܪܵܐ ܩܕܼܵܡ 54 : ܐܲܠܵܗܵܐ : ܒܓܲܠܝܘܼܬܼ ܐܲܦܹ̈ܐ ܟܲܕܼ ܪܵܡ ܩܵܠܹܗ ܘܬܼܵܒܲܥ̇ ܐܲܓ̣ܪܹܗ ܀ ܘܠܵܐ ܣܢܝܼܩ ܢܸܒ̣ܥܸܐ ܪ̈ܲܚܡܹܐ ܒܕܼܝܼܢܵܐ ܩܕܼܵܡ ܟܹܐܢܘܼܬܼܵܐ : ܒܲܚܛܝܼܬܼܵܐ ܓܹܝܪ ܠܵܐ ܐܸܬܼܢܲܣܝܼ ܕܢܸܒ̣ܥܸܐ ܪ̈ܲܚܡܹܐ ܀ ܘܡܸܛܠܗܵܢܵܐ ܡܵܐ ܕܚܲܛܵܝܵܐ ܠܕܼܝܼܢܵܐ ܥܵܐܹ̇ܠ : ܠܵܐ ܣܵܒܲܪ ܠܹܗ ܓܡܝܼܪܵܐ ܕܐܝܼܬܼ ܗ̄ܘ̣ 55 : ܦܘܼܪܣܵܐ ܕܢܸܚܸܐ ܀ ܘܡܸܛܠܗܵܢܵܐ ܒܪܵܐ ܩܲܫܝܼܫܵܐ ( ܒܥ̣ܵܐ ܗ̄ܘ̣ܵܐ 56 : ܢܸܪܓܲܙ : ܥܲܠ ܕܲܚ̣ܙܵܐ ܗ̄ܘ̣ܵܐ ܕܥܲܠ̣ ܬܲܝܵܒ̣ܵܐ ܒܪ̈ܲܚܡܹܐ ܢܹܐܪܲܬܼ ܀ ܘܐܸܡܲܪ ܠܐܲܒ̣ܵܐ ܒܪܵܐ ܩܲܫܝܼܫܵܐ ܒܩܵܠܵܐ ܪܵܡܵܐ : ܕܐܸܢܵܐ ܡܸܡܬܼܘܿܡ ܠܵܐ ܫ̇ܪܹܝܬܼ ܡܸܠܲܝ̈ܟ ܐܵܘ ܦܘܼܩܕܵܢܲܝ̈ܟ ܀ ܘܠܲܒ̣ܪܵܟ̣ ܗܵܢܵܐ ܟܲܕܼ ܐܸܫܬܲܛܝܼ ܒܲܣܪ̈ܝܼܩܵܬܼܵܐ : ܘܲܠܝܵܪܬܘܼܬܹܗ ܟ̱ܠܵܗ̇ ܝܵܗ̣ܒܵܗ̇ ܠܲܣܪ̈ܝܼܚܵܬܼܵܐ ܀ ܘܒܲܕܲܪ ܘܐܵܘܒܸ݁ܕܼ ܟܠ ܕܲܩܢܸܐ ܗ̄ܘ̣ܵܐ ܥܲܠ 57 : ܛܲܡ̈ܐܵܬܼܵܐ : ܗܵܐ ܝܲܩܲܪܬܵܝܗܝ ܒܬܼܵܘܪܵܐ ܕܦܸܛܡܵܐ ܠܡܸܬܼܒܲܣܵܡܘܼ ܀ ܐܲܠܵܗܵܐ ܕܹܝܢ ܚܵܕܹܐ ܒܗܵܢܵܐ ܕܓܲܠ̈ܝܵܢ ܐܲܦܵܘܗܝ : ܘܒ̣ܵܥܹ̇ܐ ܕܢܸܬܸܠ ܐܝܼܕܼܵܐ ܕܲܢܩܘܼܡ ܐܲܝܢܵܐ ܕܲܢܦܲܠ̣ ܀ ܘܐܸܢ ܚܲܛܵܝܵܐ ܒܵܥܹ̇ܐ ܕܢܹܐܬܸܐ ܠܲܬܼܝܵܒ̣ܘܼܬܼܵܐ : ܥܵܒܹ̇ܕܼ ܗ̄ܘ̣ܵܐ ܠܹܗ ܐܲܬܼܪܵܐ ܒܪ̈ܲܚܡܵܘܗܝ ܢܸܚܸܐ ܬܲܡܵܢ ܀ pb. 298 ܘܲܠܚܲܛܵܝܵܐ ܡܸܚܕܼܵܐ ܕܗܵܘܹ̇ܐ ܡ̣ܢ ܬܲܝܵܒܹ̈ܐ : ܥܲܡ ܙܲܕܝܼ̈ܩܹܐ ܡܲܓ̣ܢܸܐ ܘܡܲܣܡܸܟ̣ ܥܲܠ ܦܵܬܼܘܼܪܹܗ ܀ ܠܲܒ̣ܪܵܐ ܙܥܘܿܪܵܐ ܟܲܕܼ ܐܸܬ݀ܵܐ ܗ̄ܘ̣ܵܐ ܡ̣ܢ ܬܘܼܩ̈ܠܵܬܼܵܐ : ܐܸܣܛܠܵܐ ܐܲܠܒ݁ܫܘܼܗܝ ܗܵܝ̇ ܪܹܫܵܝܬܵܐ ܕܐܝܼܬܼ ܗ̄ܘ̣ܵܐ ܠܐܲܒ̣ܵܐ ܀ ܐܸܣܛܠܵܐ ܚܕܼܵܐ ܗ̄ܘ̣ܵܬܼ ܐܵܦ ܠܲܐ̄ܚܪ̈ܵܝܹܐ ܘܲܠܩܲܕܼܡܵܝܹ̈ܐ : ܟܲܕܼ ܠܵܐ ܣܕܼܝܼܩܵܐ ܕܚܲܕܼ ܚܲܕܼ ܡܸܢܗܘܿܢ ܦܸܠܓܵܗ̇ ܢܸܣܲܒ̣ ܀ ܗܵܝ ܪܹܫܵܝܬܵܐ ܠܲܒ̣ܪܵܐ ܙܥܘܿܪܵܐ ܐܸܬܼܝܲܗܒܲܬ݀ ܗ̄ܘ̣ܵܬܼ : ܘܠܲܝܬ݁ ܗ̄ܘ̣ܵܐ ܐ̄ܚܪܹܬܼܵܐ ܕܠܵܗ̇ ܗ̄ܘ̣ ܢܸܠܒܲܫ ܒܪܵܐ ܩܲܫܝܼܫܵܐ ܀ ܗܲܝܡܵܢܘܼܬܼܵܐ ܘܡܲܥܡܘܿܕܼܝܼܬܼܵܐ ܚܕܼܵܐ ܗ̄ܝܼ ܠܐܲܠܵܗܵܐ : ܘܚܲܕܼ ܗ̄ܘ̣ ܠܒ̣ܘܼܫܵܐ ܕܝܲܗ̄ܒ̣ ܠܲܥܡܝܼ̈ܕܹܐ ܡ̣ܢ ܓܵܘ ܡܲܝ̈ܵܐ ܀ ܚܲܕܼ ܗ̄ܘ̣ ܕܸܒ̣ܚܵܐ ܕܐܸܬܼܚܲܣܝܼܘ ܒܹܗ ܟܠ ܚܲܛܵܝܹ̈ܐ : ܘܒܲܚܕܼܵܐ ܥܙܲܩܬܼܵܐ ܛܒ̣ܝܼܥܝܼܢ ܓܲܙܹ̈ܐ ܕܒܹܝܬܼ ܐܲܠܵܗܵܐ ܀ ܚܲܕܼ ܗ̄ܘ̣ ܣܐܘܿܢܵܗ̇ ܕܟܲܠܬܼܵܐ ܕܣܸܠܩܲܬ݀ ܡ̣ܢ ܓܵܘ ܡܲܝ̈ܵܐ : ܡܣܵܐܢܵܐ ܕܢܘܼܪܵܐ ܕܲܡܕܲܝܫܵܐ ܒܹܗ ܠܲܚ̈ܘܵܘܵܬܼܵܐ ܀ ܒܲܪ ܐܲܠܵܗܵܐ ܪܵܚܡܵܗ̇ ܐܝܼܬܼܵܘܗܝ ܕܲܬܼܝܵܒ̣ܘܼܬܼܵܐ : ܬܵܘ ܚܲܛܵܝܹ̈ܐ ܓܢܵܘ ܒܲܣܡܵܟܹܗ ܕܲܢܒܲܣܸܡܟ̣ܘܿܢ ܀ ܐ̄ܒ̣ܵܐ ܚܲܢܵܢܵܐ ܦܪܝܼܣܝܼܢ ܪ̈ܲܚܡܵܘܗܝ ܥܲܠ ܚܲܛܵܝܹ̈ܐ : ܡܲܢ ܠܵܐ ܐܵܬܹ̇ܐ ܐܸܠܵܐ ܐܲܝܢܵܐ ܕܣܵܢܹ̇ܐ ܚܲܝܵܘ̈ܗܝ ܀ ܠܲܒ̣ܪܵܐ ܙܥܘܿܪܵܐ ܥܲܒ̣ܕܹܗ ܝܵܪܬܵܐ ܥܲܡ ܩܲܫܝܼܫܵܐ : ܕܲܬܼܝܵܒ̣ܘܼܬܼܵܐ ܡܝܼ̈ܬܹܐ ܡܢܲܚܡܵܐ 58 : ܒܪܸܡܙܹܗ ܕܐܲܒ̣ܵܐ ܀ pb. 299 ܡܝܼܬܼ ܗ̄ܘ̣ܵܐ ܘܲܚ̣ܝܵܐ ܘܲܗܘ݀ܵܐ ܣܲܒ̣ܪܵܐ ܠܟ̣ܠ ܚܲܛܵܝܹ̈ܐ : ܕܲܦܫܝܼܩ ܢܸܚܘܿܢ ܒܲܬܼܝܵܒ̣ܘܼܬܼܵܐ ܒܪܝܼܟ̣ ܚܵܐܹ̇ܢ ܟܠ ܀ ܫܠܸܡ̣ ܕܥܲܠ ܗܵܘ̇ ܒܪܵܐ ܕܦܲܪܲܚ̣ ܢܸܟ̣ܣܵܘ̈ܗܝ . ܫܠܸܡ̣ ܕܥܲܠ ܗܵܘ̇ ܒܪܵܐ ܕܦܲܪܲܚ̣ ܢܸܟ̣ܣܵܘ̈ܗܝ . ܥܲܠ ܗܵܘ̇ ܒܪܵܐ ܕܦܲܪܲܚ̣ ܢܸܟ̣ܣܵܘ̈ܗܝ ܥܲܠ ܗܵܘ̇ ܒܪܵܐ ܕܦܲܪܲܚ̣ ܢܸܟ̣ܣܵܘ̈ܗܝ