ܥܠ ܕܘܼܝܼܕ ܘܫܐܘܿ ܥܠ ܕܘܼܝܼܕ ܘܫܐܘܿ ܥܠ ܕܘܼܝܼܕ ܘܫܐܘܿ pb. f.270r ܀ ܢܗ ܀ ܕܥܠ ܕܘܼܝܼܕ ܘܫܐܘܿܠ ܀ ܬܘܼܒܼ ܕܝܼܠܹܗ ܟܲܕ ܕܝܼܠܹܗ : ܡܸܐܡܪܵܐ ܕܚܲܡܫܝܼܢ ܘܚܲܡܫܵܐ ܀ ܕܲܥܒܝܼܕ ܠܹܗ ܥܲܠ ܕܵܘܝܼܕ ܘܫܵܐܘܿܠ ܀ pb. f.270r ܀ ܢܗ ܀ ܕܥܠ ܕܘܼܝܼܕ ܘܫܐܘܿܠ ܀ ܬܘܼܒܼ ܕܝܼܠܹܗ ܟܲܕ ܕܝܼܠܹܗ : ܡܸܐܡܪܵܐ ܕܚܲܡܫܝܼܢ ܘܚܲܡܫܵܐ ܀ ܕܲܥܒܝܼܕ ܠܹܗ ܥܲܠ ܕܵܘܝܼܕ ܘܫܵܐܘܿܠ ܀ 1 : ܠܘܝܼܬܵܐ ܦܐܝܼܬܼܵܐ ܕܕܘܼܒܵܪ ܟܐܢܹ̈ܐ ܐܫܟܚ ܪܸܥܝܵܢܝ 2 ܘܚܲܦܸܠ ܗܘ̤ ܠܹܗ ܠܡܚܙܲܩ ܥܲܡܵܗ̇ ܒܥܢܝܵܢ ܡܠܹ̈ܐ . 3 : ܚܙ̣ܵܐ ܕܬܪܝܼܨܵܐ ܐܘܪܚܵܐ ܕܥܡܠܹ̈ܐ ܕܪܲܥܝܼܢܲܗܘܿܢ 4 ܘܛܲܝܼܒܼ ܡܠܹ̈ܐ ܕܢܪܡܐ ܡܠܘܐܐ ܒܝܘܬܪ̈ܢܲܝܗܘܿܢ . 5 : ܠܢܝܼܫܵܐ ܕܡܲܠܟܵܐ ܚܙ̣ܵܐ ܕܡܕܡܝܢ ܒܕܘܼܒܪ̈ܲܝܗܘܿܢ 6 ܘܡܬܝܝ ܡܠܹ̈ܐ ܕܟܸܢܵܪܵ ܦܘܼܡܵܐ ܠܡܚܢܵܐ ܠܩܘܼܫܬܼܵܐ . 7 : ܒܸܐܘܪܚܵܐ ܕܩܘܼܫܬܵܐ ܚܙܲܩܘ ܬܓܪܹ̈ܐ ܕܡܠܲܬܼ ܩܘܼܫܬܵܐ 8 ܘܒܢܣܝܢܵܐ ܟܢܸܫܘ ܥ [ ܘܼ ] ܬܪܵܐ ܪܘܚܢܝܵܐ . ܡܲܬܼ 9 : ܒܪܸܝܝ ܥܘܼܬܪܵܐ ܕܕܘܒܪ̈ܝܗܘܿܢ ܚܙܲܩܘ ܚܘܫܒܲܝ̈ 10 ܕܢܸܚܙܘܿܢ ܫܘܼܦܪܵܐ ܕܢܨܚܢܲܝ̈ܗܘܿܢ ܕܠܡ̇ܢ ܕܡ̇ܝܢ . 11 : ܩܵܠ ܚܘܼܡܣܢܗܘܿܢ ܐܥܝܼܪ ܪܸܥܝܵܢܝ ܐܝܟ ܡ̣ܢ ܫܢܬܼܵܐ 12 ܡܦܩܸܬ ܕܐܸܚܙܹܐ ܕܐܲܝܟܵܢ ܙܟܝܢ ܐ̄ܢܫ̈ܐ ܠܚܲܫܹ̈ܐ . 13 : ܚܘܒܗܘܿܢ ܓܪܓܢܝ ܐܲܝܟ ܕܠܫܒܪܵܐ ܠܘܵܬܼ ܥܡܠܲܝ̈ܗܘܿܢ 14 ܘܲܒܼܥ̇ܝܬ ܕܐܹܨܘܿܪ ܨܠܸܡ ܫܘܼܦܪ̈ܲܝܗܘܿܢ ܒܣܡܵܐ ܕܡܠܬܝ . 15 : ܒܟܬܝܒ̈ܬܐ ܕܣܦܪ̈ܝ ܡܲܠܟܵܐ ܒܥ̇ܝܬ ܕܐܬܗܓܹܐ 16 ܘܚ̇ܙܝܬ ܚܘܩܵܐ ܕܪܫܝܼܡܵܐ ܒܹܗ ܬܫܥܝܼܬ ܡܲܠܟܹ̈ܐ . 17 ܡܲܠܟܵܐ ܘܡܲܠܟܵܐ ܚܙܝܹ̇ܬ ܕܪܫܝܼܡܝܼܢ ܒܹܝܬ ܣܘܪ̈ܓܵܕܹܐ . 18 ܘܡܫܓܢܲܝ ܗ̄ܘ̣ܵܬ ܛܒܼܥܵܐ ܕܫܡܵܐ ܚܲܕ ܡ̣ܢ ܚܲܒܼܪܹܗ . 19 : ܠܐܕܡ̇ܐ ܗ̄ܘ̣ܵܐ ܬܓܼܵܐ ܠܬܓܼܵܐ ܕܒܪ̈ܫܲܝܗܘܿܢ 20 ܘܠܵܐ ܫ̇ܠܸܡ ܗ̄ܘ̣ܵܐ ܫܒܼܛܵܐ ܠܫܒܼܵܛܐ ܕܠܒܼܝܼܟܼܝܼܢ ܗ̄ܘ̣ܵܘ . 21 : ܚܲܕ ܪܗ̇ܛ ܗ̄ܘ̣ܵܐ ܚܘܩܵܐ ܕܫܪܒܹܗ ܒܕܼܵܡ ܒܒ̈ܬܐ 22 ܘܚܲܕ ܡܟܼܪܸܙ ܗ̄ܘ̣ܵܐ ܫܸܡ ܫܘܼܠܛܢܹܗ ܐܝܟ ܛܥܘܢܵܐ . 23 : ܒܣܦܪܐ ܕܪܘܼܚܵܐ ܪܫܝܼܡ ܗ̄ܘ̣ܵܐ ܫܐܘܿܠ ܐܝܟ ܝܲܬܝܼܪܵܐ 24 ܘܗܦܟ ܪܡܙܵܐ ܩ̣ܪܝܗܝ ܬܲܩܢܵܐܝܼܬ ܘܲܠܚܵܝܗܝ ܠܲܫܡܹܗ . 25 : ܠܐ ܗ̄ܘ̣ܵܐ ܡܛܥܐ ܛܥܐ ܟܵܬܼܘܒܵܐ ܘܟܬܒܗ ܠܫܡܗ 26 : ܗܘ̣ܝܘ̣ ܕܪܫܡܹܗ ܕܢܲܠܸܦ ܒܫܡܹܗ ܕܠܵܐ ܐ̄ܢܵܫ ܢܛܥܹܐ 27 ܐܬ̤ܐ ܣܡܹܗ ܒܹܝܬܼ ܐܘܪ̈ܚܸܬܼܵܐ ܕܚܘ̈ܩܹܐ ܕܪܘܼܚܵܐ . 28 ܕܢܚܙܘܿܢ ܐ̄ܢܫ̈ܐ ܘܠܐ ܢܬܕܘܕܘܢ ܒܬܘܫܵܐ ܕܐܘܼܪܚܹܗ . 29 : ܒܕܦܵܐ ܕܣܦܪܐ ܨܪܗ ܠܨܠܡܹܗ ܕܡܲܠܟܵܐ ܪܲܦܝܵܐ 30 ܕܢܚܘܹܐ ܒܹܗ ܣܢܝܘܼܬ ܥܘ̣ܠܐ ܕܟܼܡܵܐ ܣܢܝܵܐ . 31 : ܒܪܸܫ ܣܘܪܓܕܵܐ ܕܓܒܼܝܘܬ ܡܲܠܪܹ̈ܐ ܪܫܡܹܗ ܠܫܐܘܿܠ 32 ܕܐܝܢܵܐ ܕܩ̇ܪܸܐ ܢܚܘܿܪ ܬܩܢܐܝܼܬ ܘܐܟܢ ܢܩܪܐ . 33 : ܒܚܘܩܐ ܕܬܪܝܢ ܟܬܒܼ ܓܒܼܝܘܬܗ ܕܕܘܝܼܕ ܢܟܼܦܵܐ 34 ܘܨܵܪ ܢܨܚ̈ܢܹܐ ܕܕܟܝܘܼܬ ܢܲܦܫܹܗ ܩܕܼܵܡ ܚܲܙܵܝܹ̈ܐ . 35 : ܪܡܙܵܐ ܟܣܝܵܐ ܡܫܲܚ ܠܬܪܝܗܘܿܢ ܟܲܕ ܠܵܐ ܛܲܥܐ 36 ܘܓܼܒܼܐ ܘܐܣܠܝܼ ܐܲܝܟ ܒܘܼܚܵܪܢܵܐ ܕܣܥܘ ܪܘܼܬܹܗ . 37 : ܓܒܼܵܐ ܟܲܕ ܝ̇ܕܥ ܣܘܼܥܪ̈ܢܲܝܗܘܿܢ ܥܕܠܵ ܢܸܗܘܘܿܢ 38 ܘܚܘܝܼ ܚܘܼܒܹܗ ܕܐܦ ܥܲܠ ܒܝܼܫܹ̈ܐ ܫܦܝܼܥ ܐܢ ܨ̇ܒܝܢ . 39 : ܒܫܐܘܿܠ ܚܘܝܼ ܕܟܼܡܵܐ ܣܢ̇ܐ ܠܒܝܼܫܘܼܬ ܝܲܨܪ݁ܐ 40 ܘܲܒܼܒܲܪ ܐܝܼܫܝ ܓܠ̣ܐ ܨܒܝܢܹܗ ܕܡܚܸܒܼ ܟܐܢܹ̈ܐ ܗ̄ܘ̣ . 41 : ܠܫܐܘܿܠ ܥܘ̣ܠܗ ܐܣܠܝܼ ܘܲܫܕܵܝܗܝ ܡ̣ܢ ܡܲܠܟܘܼܬܼܵܐ 42 ܘܚܘܒܹܗ ܕܕܵܘܝܼܕ ܣܡ ܠܹܗ ܬܵܓܼܵܐ ܕܪܹܫܢܘܼܬܼܵܐ . pb. f.270v 43 : ܐܚܸܵܝܘܗܝ ܦܘܼܩܕܢܵܐ ܠܫܡܹܗ ܕܫܵܐܘܿܠ ܡ̣ܢ ܒܹܝܬܼ ܐܪ̈ܟܹܐ 44 ܘܟܬܲܒܼ ܕܘܵܝܼܕ ܥܒܸ̇ܕ ܕܝܼܢܵܐ ܥܘܠܐ ܚܠܦ . 45 : ܪܸܡܙܵܐ ܟܣܝܵܐ ܐܪܡܝܼ ܐܝܕܵܐ ܫܘܼܠܛܢܹܗ 46 ܘܒܡܘܡܬܐ ܚܲܬܸܡ ܕܪܓܼܐ ܕܪܫܢܘܼܬܹܗ . 47 : ܝܼܡܵܐ ܘܐܫܪ ܐܠܗ ܟܠܐ ܕܠܐ ܡܬܕܓܲܠ 48 ܕܟܘܪܣܝ ܕܘܝܼܕ ܠܥܲܠܡ ܢܬܩܢ ܕܠܐ ܫܘܼܠܡܵܐ . 49 : ܥܲܡ ܢܗܝܪܐ ܫܡܫܵܐ ܘܣܗܪܵܐ ܢܪܗܲܛ ܕܪܥܗ 50 ܘܠܵܐ ܢܬܥܘܟ ܡ̣ܢ ܝܘܼܒܠܵܐ ܕܫܸܡ ܡܠܡܘܼܬܼܵܐ . 51 : ܚܕܵܐ ܠܲܡ ܝܼܡܝܬ ܒܫܸܡ ܩܕܝܼܫܵܐ ܘܠܵܐ ܡܕܓܸܠ ܐ̄ܢܵܐ 52 ܕܥܲܡ ܐܡܒܢܘܼܬܼܝ ܢܡܠܟ ܕܘܝܼܕ ܘܙܪܥܵܐ ܕܡܸܢܹܗ . 53 : ܡܠܟܘܼܬ ܙܒܼܢܵܐ ܝܗܒ̣ ܐ̄̈ܢܵܐ ܠܹܗ ܐܲܝܟ ܪܗܒܼܘܢܵܐ 54 ܘܒܣܘܥܪ̈ܢܹܐ ܡܚܬܸܡ ܐ̄ܢܐ ܠܗ̇ ܒܫܘܼܠܡ ܙܒ̈ܢܐ . 55 : ܐܓܼܪܐ ܛܒܼܵܐ ܦܪܥ ܐ̄ܢ̇ܐ ܠܹܗ ܚܠܦ ܚܘܼܡܣܵܢܵܘ̈ܗܝ 56 ܡܠܟܘܼܬ ܙܒܼܢܵܐ ܘܡܲܠܡܘܼܬ ܪܘܡܵܐ ܕܠܐ ܡܸܫܬܪܝܵܐ . 57 : ܕܠܵܐ ܐܫܬܒܗܲܪ ܘܫܛ ܦܘܼܩܕܢܝ̈ ܒܲܕܡܘܼܬ ܫܐܘܿܠ 58 ܡܪܡܪܡ ܐ̄ܢܵܐ ܠܹܗ ܠܥܹܝܢ ܚܙܝ̈ܐ ܒܝܲܠܕܵܐ ܕܡܸܢܹܗ . 59 : ܠܵܐ ܝܵܗ̣ܒܢܐ ܫܡܲܝܵܐ ܘܐܲܪܥܵܐ ܠܲܡܕܒܼܵܪܘܼ 60 ܘܫܒܛܗ ܢܡܠܟ ܥܲܠ ܥܠܝ̈ܐ ܘܥܲܠ ܬܚܬܝܹ̈ܐ . 61 : ܒܫܡܵܐ ܕܐܝܼܬܘܼܬܝ ܡ̣ܢ ܫܘܼܪܝܵܐ ܡܫܘܬܸܦ ܐ̄ܢܵܐ ܠܹܗ 62 ܘܝܪܬܵܐ ܘܡܪܐ ܣܐܡ ܐ̄ܢܵܐ ܠܹܗ ܕܟܼܠ ܡܐ ܕܒܪܝ̇ܬܼ . 63 : ܡܘܠܟܵܢ ܚ̈ܝܐ ܩܒܸܠ ܕܘܝܼܕ ܒܪܸܫ ܡܲܠܟܿܘܼܬܹܗ 64 ܘܗܝܡܢ ܘܐܫܪ ܠܕܪ̈ܚܝܼܩܵܢ ܒܲܕ ܒܲܪ̈ܝܼܒܢ . 65 : ܒܝܲܕ ܓܠܝ̈ܬܐ ܚ̣ܙܵܐ ܟܣܝ̈ܬܐ ܕܠܵܐ ܡܬܚ̈ܙܝܵܢ 66 ܘܒܐܪ̈ܥܢܬ ܪܫܲܡ ܦܠܐܬܼ̈ܐ ܕܲܥܬܼܝܼܪ̈ܬܵܐ . 67 : ܒܬܢܘܵܝ ܕܐܓܼܪܐ ܕܲܬܝܼܪ̈ܬܵܐ ܣܲܝܒܲܪ ܥܡ̈ܠܹܐ 68 ܘܡܛܠ ܚܘܼܒܵܐ ܕܫܸܡ ܒܵܪܘܿܝܵܐ ܢܛܲܪ ܦܘܼܩܕܵܢܹ̈ܐ . 69 : ܫܡ̣ܥ ܕܐܠܵܗܵܐ ܐܠܗ ܟܠܐ ܗ̄ܘ̣ ܘܗܘ̤ ܢܲܩܸܢ ܟܠ 70 ܘܠܵܐ ܣܡ ܡܕܡ ܥܲܡ ܡ̇ܪܘܼܬܹܗ ܕܠܵܘ ܠܹܗ ܡܵܘܕܹܐ . 71 : ܡ̣ܢ ܦܘܼܩܕܢܵܐ ܐܠܗܝܵܐ ܝܠܦ ܐܝܼܬܘܼܬܹܗ 72 ܘܫܪܲܪ ܒܙܘܵܥܘ̈ܗܝ ܕܠܲܝܬ ܫܘܼܪܵܝܵܐ ܠܐܡܝܼܢܘܼܬܹܗ . 73 : ܒܢܵܡܘܲܣ ܪܘܼܚܵܐ ܡܸܬܗܓܹܗ ܗ̄ܘ̣ܵܐ ܠܠܲܝ ܐܝܼܡܵܡ 74 ܘܒܣܬܝܼܪ̈ܬܵܐ ܕܒܹܗ ܗ̇ܪܸܓ ܗ̄ܘ̣ܵܐ ܪܵܡܫܵܐ ܘܨܲܦܪܵܐ . 75 : ܒܚܠܒܼܵܐܐ ܕܡܸܠܵܘ̈ܗܝ ܡܬܬܪܣܹܐ ܗ̄ܘ̣ܵܐ ܐܲܝܟ ܝܲܠܘܼܕܵܐ 76 ܘܒܼܣܘ ܟܠܵܘ̈ܗܝ ܡܬܕܪܓ ܗ̄ܘ̣ܵܐ ܠܓܼܡܝܼܪܘܼܬܼܵܐ . 77 : ܐܝܟ ܡܚܙܝܼܬܼܵܐ ܩܒܝܼܥ ܗ̄ܘ̣ܵܐ ܟܠܫܵܥ ܩܕܼܵܡ ܪܸܥܝܵܢܹܗ 78 ܘܚ̇ܙܐ ܗ̄ܘ̣ܵܐ ܒܹܗ ܝܘܩܢܵܐ ܦܲܐܝܵܐ ܕܫܦܝܪ̈ܬ̇ܐ . 79 : ܒܪ̈ܓܼܫܹܐ ܕܠܒܲܪ ܚ̇ܙܐ ܗ̄ܘ̣ܵܐ ܒܹܗ ܐܪ̈ܥܢܝܵܬܼܵܐ 80 ܘܒܪܥܝܢܹܗ ܡܬܒܩܹܐ ܗ̄ܘ̣ܐ ܒܕܠܵܐ ܫܘܼܠܵܡ . 81 : ܒܚܘܼܒܹܗ ܨܝܼܕ ܗ̄ܘ̣ܵܐ ܨܠܸܡ ܐܬܘܼܬܐ ܕܠܵܐ ܪܘܼܟܒܵܐ 82 ܘܟܲܕ ܗ̤ܝ ܟܣܝܵܐ ܠܹܗ ܓܲܠܝܵܐ ܗ̣̄ܘܵܬܼ ܒܗܝܡܢܘܼܬܼܵܐ . 83 : ܒܗܝܡܢܘܼܬܼܵܐ ܡܬܒܩܹܐ ܗ̄ܘ̣ܵܐ ܒܕܠܵܐ ܓܲܠ̈ܠܝܵܢ 84 ܘܣܝ̈ܡܵܢ ܗܘ̣̈ܝ ܠܹܗ ܐܝܟ ܗܘ̇ ܕܗܘ̣̈ܝ ܒܝܲܕܼ ܣܘܥܪ̈ܢܹܐ . 85 : ܐܝܟ ܕܒܨܒܥܵܐ ܡܚܵܘܹܐ ܗܘ̣ܐ ܠܹܗ ܠܚܝܹܠ ܒܵܪܘܿܝܵܐ 86 ܕܚ̣ܙܵܘ ܐ̄ܢܫܐ ܠܐܠܗ ܟܠܐ ܒܝܲܕ ܬܘܼܩܢܵܘ̈ܗܝ . 87 : ܡ̣ܢ ܫܬܝܼܩܹ̈ܐ ܡܲܠܸܦ ܗ̄ܘ̣ܵܐ ܠܵܗ̇ ܠܲܡܠܝܼܠܘܼܬܼܵܐ 88 ܕܚܘܪܘ ܦܪ̈ܘܿܫܹܐ ܒܪܗܛܵܐ ܚܲܪ ܫܵܐ ܘܗܒܼܘ ܬܸܫܒܘܿܚܬܵܐ . 89 : ܒܫܦܝܘܼܬ ܩܠܹܗ ܡܙܝܼܥ ܗ̄ܘ̣ܵܐ ܟܢܫܹ̈ܐ ܕܫܡܝ̈ܢܹܐ 90 ܠܡܦܪܲܥ ܫܘܒܼܚܵܐ ܠܚܲܝܠܵܐ ܕܚܲܝܸܠ ܠܲܩܢܘܿܡܲܝ̈ܗܘܿܢ . 91 ܡܠܝܼ̈ܠܹܐ ܘܚܪ̈ܫܹܐ ܙܡܸܢ ܘܩܪܵܐ ܠܬܘܕܝܼܬ ܟܲܣܝܐ . 92 ܐܲܝܟ ܚܝܒܹܵܐ ܕܲܢܣܲܒܼܘ ܚܝܹܐ ܘܚܵܒܼܘ ܬܘܕܝܼܬܼܵܐ . pb. f.271r 93 : ܒܩܵܠ ܬܘܼܕܝܼܵܬܐ ܡܥܝܼܕ ܗ̄ܘ̣ܵܐ ܠܵܗ̇ ܠܫܒܪܘܼܬܼ ܐ̄ܢܫܵܐ 94 ܘܡ̣ܢ ܡܵܪ̈ܬܐ ܡܕܪܓܼ ܗ̄ܘ̣ܵܐ ܠܵܗ̇ ܠܘܬ ܪ̈ܡܬܼܵܐ . 95 : ܒܟܼܢܵܪ ܡ̈ܠܐ ܪܟܸܒܼ ܩ̈ܠܐ ܠܡܦܪܲܥ ܫܘܼܒܼܚ̈ܐ 96 ܕܢܨܘܼܬ ܟܠܢܵܫ ܒܝܲܕܼ ܩܪ̈ܢܬܵܐ ܒܘܼܕܵܩ ܐܪ̈ܙܹܐ . 97 : ܒܘܡܝܼܪ̈ܬܵܐ ܡܚܬܚܸܬ ܗ̄ܘ̣ܵܐ ܠܗܘܿܢ ܐܝܟ ܕܒܠܩܛܐ 98 ܘܟܸܢ ܡܪܡܸܐ ܗ̄ܘ̣ܵܐ ܡܨܝܼܕܬܵܐ ܕܚ̈ܝܹܐ ܥܲܠ ܫܡܘܿܥܵܘ̈ܗܝ . 99 : ܒܢܫܒܹ̈ܐ ܕܪܘܼܚܵܐ ܨܐܕ ܗ̄ܘ̣ܵܐ ܠܹܗ ܠܥܲܡܵܐ ܥܲܛܠܵܐ 100 ܘܚ̇ܒܫ ܗ̄ܘ̣ܵܐ ܠܹܗ ܠܓܼܵܘ ܡ̣ܢ ܚܸܣ̈ܢܹܐ ܕܡܠܲܬܼ ܚ̈ܝܹܐ . 101 : ܦܓܘܼܕ̈ܐ ܕܚܘܼܒܵܐ ܡܪܡܹܐ ܗ̄ܘ̣ܵܐ ܠܹܗ ܠܒܲܥܪܝܼܪܵܝܵܐ 102 ܘܡܛܟܸܣ ܗ̄ܘ̣ܵܐ ܪܗܛܵܐ ܕܙܘܥܵܘ̈ܗܝ ܡ̣ܢ ܣܢܝ̈ܬܐ . 103 : ܐܝܟ ܗܢܝܘܟܐ ܪܟܝܼܒ ܗ̄ܘ̣ܵܐ ܩܠܹܗ ܥܲܠ ܟܠ ܦܘܼܡܝܼ̈ܢ 104 ܘܡܪܗܸܛ ܗ̄ܘ̣ܵܐ ܠܗܘܿܢ ܒܐܘܼܪܚܵܐ ܫܦܝܼܬܵܐ ܕܫܸܡ ܒܵܪܣܘܿܝܵܐ . 105 : ܦܐܹܐ ܗ̄ܘ̣ܵܐ ܩܵܠܹܗ ܟܲܕ ܡܲܟܼܪܸܙ ܗ̄ܘ̣ܵܐ ܒܐܕܢܲܝ̈ ܟܠܢܵܫ 106 ܘܫܡܥܘ ܗܕܐ ܟܠܟܼܘܿܢ ܥܡܡܹ̈ܐ ܘܨܘܼܬܘ ܦܬܓܡܲܝ̈ . 107 : ܒܢܝܪܐ ܕܚܘܼܒܵܐ ܪܓܼܝܼܓ ܗ̄ܘ̣ܵܐ ܕܢܹܐܣܘܿܪ ܠܟܼܠܗܘܿܢ ܥܲܡܡܹ̈ܐ 108 ܕܢܗܘܘܿܢ ܦܠܚܝܼܢ ܬܚܹܝܬ ܡܪܘܬܼܵܐ ܕܚܝܼܕ ܒܵܪܘܿܝܵܐ . 109 : ܒܙܝܢܵܐ ܕܪܘܚܵܐ ܡܬܬܲܫ ܗ̄ܘ̣ܵܐ ܠܘܼܩܒܼܵܠ ܛܘܥܝܝ 110 ܟܲܕ ܣܬܪ ܗ̄ܘ̣ܵܐ ܫܸܡ ܚܢܦܘܼܬܵܐ ܘܒܼܢܐ ܫܪܵܪܵܐ . 111 : ܛܢܢܵܐ ܠܒܝܼܫ ܗ̄ܘ̣ܵܐ ܐܲܝܟ ܫܪܝܢܵܐ ܕܚܲܕ ܒܵܪܘܿܝܵܐ 112 ܘܡܬܟܬܲܫ ܗ̄ܘ̣ܵܐ ܥܲܡ ܐܠܗܹ̈ܐ ܕܬܩܢܘ ܐ̄ܢܫ̈ܐ . 113 : ܒܩܵܠ ܦܬܓܡܵܘ̈ܗܝ ܡܦܪܣܹܐ ܗ̄ܘ̣ܵܐ ܠܗܘܿܢ ܠܕܠܵܐ ܐܲܠܵܗ 114 ܟܕ ܐܡ̇ܪ ܗ̄ܘ̣ܵܐ ܕܩܢܹܝܢ ܘܠܲܝܬ ܐܲܠܵܗܵܐ ܒܘܝܢܵܐ . 115 : ܒܟܼܠ ܬܟܬܘܫܲܝܼ̈ܢ ܗܘ̤ ܙ̇ܟܐ ܗ̄ܘ̣ܵܐ ܒܟܸܣܝܵܐ ܘܓܸܠܝܵܐ 116 ܘܥܲܠ ܟܠ ܐܠܗ ܡܫܬܥܠܹܐ ܗ̄ܘ̣ܵܐ ܒܫܸܡ ܒܵܪܘܿܝܵܐ . 117 : ܒܟܼܠ ܐܬܪ̈ܘܵܢ ܡ̣ܬܡܥܲܠ ܗ̄ܘ̣ܵܐ ܚܹܝܠ ܙܟܘܬܹܗ 118 ܘܒܟܼܠ ܥܡܡܝܼ̈ܢ ܡܬܬܢܹܐ ܗ̄ܘ̣ܵܐ ܢܸܨܚܵܢ ܥܲܡܠܵܘ̈ܗܝ . 119 : ܚܲܕ ܗ̄ܘ̣ ܒܠܚܘܿܕ ܗ̄ܘ̣ܵܐ ܘܐܒܸܝܠ ܥܲܠ ܢܸܨܚܵܢ̣ܵܘ̈ܗܝ 120 ܘܣܐܵܐ ܕܐ̄ܢܫܵܐ ܕܠܵܐ ܗܲܢܝܼܝܼ ܠܹܗ ܢܨܚܵܢ ܐ̄ܢܫܵܐ . 121 : ܚܲܫܵܐ ܠܒܝܼܫ ܗ̄ܘ̣ܵܐ ܠܘܼܩܵܒܼܵܠ ܫܘܼܦܪ̈ܵܘܗܝ ܕܡܲܠܟܵܐ ܓܲܒܼܝܵܐ 122 ܟܲܕ ܚ̇ܙܐ ܗ̄ܘ̣ܵܐ ܕܢ̇ܨܚ ܚܘܼܒܹܗ ܘܙ̇ܟܐ ܠܟܼܠܢܵܫ . 123 : ܛܢܵܢܵܐ ܕܪܘܓܼܙܵܐ ܠܒܝܼܫ ܡܪܘܕܵܐ ܠܘܼܩܒܼܵܠ ܕܵܘܝܼܕ 124 ܘܦܪ̈ܣܹܐ ܨܢܝܼ̈ܥܹܐ ܨܒܼܵܐ ܕܢܪܒܸܒܼ ܐܲܝܟ ܕܥܲܠ ܐܝܼܘܿܒܼ . 125 : ܠܗܵܠ ܐܣܪܝܼܦ ܗ̄ܘ̣ܵܐ ܢܘܼܪܵܐ ܕܪܘܓܼܙܵܐ ܒܩܸܢܝܵܢ ܟܹܐܢܵܐ 126 ܕܕܼܵܡ ܢܫܡܲܥ ܗ̄ܘ̣ܵܐ ܩܵܠ ܨܘܚ̈ܝܬܐ ܡ̣ܢ ܙܕܝܼܩܵܐ . 127 : ܗܪܟܵܐ ܦܚܵܐ ܨܠ̣ܐ ܠܹܗ ܠܐܪܵܐ ܡܪܸܗܒ ܥܡܡܹ̈ܐ 128 ܕܐܢܗ̤ܘ ܕܢܸܦܠ ܡܪܝܼܡ ܗ̄ܘ̣ܵܐ ܩܠܹܗ ܥܲܠ ܙܕܝܼ̈ܩܹܐ . 129 : ܩܪܵܒܼܵܐ ܟܲܣܝܵܐ ܐܝܬ ܗ̄ܘ̣ܵܐ ܟܠܢܵܫ ܠܘܼܩܒܼܵܠ ܟܹܐܢܵܐ 130 ܘܪܒܘܼ ܦܚ̈ܝܢ ܡܥܡܩ ܛ̇ܡܪ ܕܐܝܟܵܢ ܢܙܟܹܐ . 131 : ܢܟܼܠܐ ܒܝܼܫܵܐ ܪܟܸܒܼ ܒܝܼܫܵܐ ܥܲܠ ܒܲܪ ܐܝܼܫܲܝ 132 ܘܨܕܗ ܠܢܫܒܼܵܐ ܦܐܐ ܒܚܙܬܵܐ ܒܕܡܘܼܬ ܐܵܕܼܵܡ . 133 : ܠܩܛܐ ܪܓܼܝܼܓܐ ܚܘܝܹܗ ܠܢܸܫܪܵܐ ܩܲܠܝܼܠ ܓܸܦܹ̈ܐ 134 ܘܫܒܲܩ ܪܘܡܗ ܘܲܢܚܸܬ ܠܐܲܪܥܵܐ ܕܢܣܲܒܼ ܐܘܟܼܠܵܐ . 135 : ܪܓܲܪܐ ܫܒܬܹܗ ܠܡܠܟܵܐ ܫ̇ܒܐ ܠܥܡܡܹ̈ܐ 136 ܘܐܝܟ ܓܲܠܘܝܵܐ ܢܦܲܩ ܘܐܫܬܥܒܲܕ ܠܙܠܝܼܠܘܼܬܵܐ . 137 : ܒܓܘ ܥܡܪܬܐ ܕܙܠܝܼܠܘܼܬܐ ܚܒܼܫܹܗ ܛܪܘܢܵܐ 138 ܕܠܐ ܬܘܼܒ [ ܢܫܲܘ̣ܠ ] ܚܝܠܘ̈ܬܹܗ ܒܩܵܠ ܙܟܘܬܹܗ . 139 : ܒܐܠܥܵܐ ܪܦܝܼܬܵܐ ܦܪܪܹܗ ܘܫܕܵܝܗܝ ܐܝܟ ܕܒܙܝܢܵܐ 140 ܘܐܚܲܕ ܒܐܦܵܘ̈ܗܝ ܬܪܲܥ ܟܘܼܚܕܵܐ ܕܠܵܐ ܢܬܦܠܲܛ . 141 ܒܗ̇ܝ ܫܫܠܬܵܐ ܕܐܪܡܝܼ ܒܐܕܵܡ ܦܟܪܹܗ ܠܟܹܐܢܵܐ : pb. f.271v 142 ܘܐܲܝܟ ܕܒܼܦܐܪܵܐ ܚܲܬܚܸܬ ܚܨܪܹܗ ܒܫܘܦܪܵܐ ܕܐܲܦܹ̈ܐ . 143 : ܒܦܹܐܪܵܐ ܩܲܛܠܹܗ ܠܡܲܠܟܵܐ ܕܐܡܸܠܟ ܒܪܫܝܼܬ ܒܐܪܥܵܐ 144 ܘܒܚܘܬܚܬܹ̈ܐ ܣܲܚܦܹܗ ܠܕܵܝܼܕ ܒܗܘܬܵܐ ܕܥܘ̣ܠܵܐ . 145 : ܪܓܼܝܼܓ ܗ̄ܘ̣ܵܐ ܐܕܵܡ ܘܦܐܹܐ ܕܘܝܼܕ ܥܲܠܠܐ ܢܚܛܘܢ 146 ܘܐܲܣܠܝܼ ܐܢܘܿܢ ܒܝܼܫܵܐ ܒܫܟܼܠܹܗ ܠܦܐܚ̈ ܡ̣ܢ ܟܠ . 147 : ܢܚ̈ܬܐ ܕܥܘ̣ܠܵܐ ܠܐܒܸܫ ܐܢܘܿܢ ܠܡܠܟܹ̈ܐ ܪ̈ܓܼܝܓܹܐ 148 ܘܟܬܡ ܐܸܢܘܿܢ ܒܪܓܲܬܼ ܐܘܼܟܼܠܵܐ ܘܪܓܬ ܦܓܼܪܐ . 149 : ܣܡܵܐ ܕܡܘܬܼܵܐ ܡܕܟ ܒܐܘܼܟܼܠܵܐ ܘܪܓܲܬܼ ܦܓܼܪܵܐ 150 ܘܐܫܩܝܼ ܐܢܘܿܢ ܬܛܪܐ ܕܠܚܝܼܵܐ ܕܡܲܪܝܼܪܘܼܬܹܗ . 151 : ܟܣܐ ܨܚܢܵܐ ܡܙܓ ܒܚܛܝܼܬܼܵܐ ܘܝܗ̣ܒ ܠܹܗ ܠܕܵܘܝܼܕ 152 ܘܐܫܬܼܝܼ ܡܢܗ ܘܛܥ̣ܐ ܗܵܘܢܹܗ ܚܲܟܝܼܡ ܡ̣ܢ ܟܠ . 153 : ܐܲܝܟ ܕܠܫܒܼܪܵܐ ܚܲܬܚ̣ܬ ܢܓܼܕܹܗ ܠܘܵܬܼ ܦܘܪܓܝܵܐ 154 ܘܨܠܵܐ ܦܚܵܐ ܩܕܵܡ ܒܒ̈ܬܹܗ ܘܨܕܹܗ ܒܥܲܝܢܵܘ̈ܗܝ . 155 : ܥܲܝܢܵܐ ܪܦܐܝܼܬܼܵܐ ܚܙܬ̤ ܦܲܐܝܘܼܬܼܵܐ ܕܪ̈ܓܫܲܝ ܦܓܼܪܐ 156 ܘܐܨܕܬ̤ ܥܝܬܼܵܐ ܒܸܣܪܢܝܬܼܵܐ ܒܒܸܣܪܵܐ ܟܢܵܬܹ̇ܗ . 157 : ܒܣܪܵܐ ܠܒܸܣܪܵܐ ܡܬܪܲܓܼܪܲܓܼ ܗ̄ܘ̣ܵܐ ܒܪܓܲܬܼ ܒܸܣܪܵܐ 158 ܘܒܼܕܡܘܼܬ ܟܦܢܵܐ ܡܬܝܐܲܒ ܗ̄ܘ̣ܵܐ ܕܢܹܐܟܼܘܿܠ ܦܐܪܐ . 159 : ܟ̇ܦܢܐ ܕܥܝܢܹ̈ܐ ܫܚ̇ܩ ܗ̄ܘ̣ܵܐ ܠܹܗ ܠܕܘܝܼܕ ܢܲܟܦܵܐ 160 ܘܡܬܦܪܲܣ ܗ̄ܘ̣ܵܐ ܕܐܲܝܟܵܢ ܡܢܲܠܹܐ ܪܓܲܬܼ ܚܨܪܹܗ . 161 : ܝܲܨܪܵܐ ܕܠܓܼܵܘ ܪܡ̇ܙ ܗ̄ܘ̣ܵܐ ܠܵܗ̇ ܠܥܲܝܢܵܐ ܕܲܠܒܲܪ 162 ܕܚܘܪܝ ܘܐܬܒܩܝ ܕܟܼܡܐܗܲܢܝܼ ܐܘܼܟܼܠܐ ܕܒܸܣܪܵܐ . 163 : ܥܝܢܵܐ ܒܥܲܝܢܐ ܨܕܝܼܕܵܐ ܗ̄ܘ̣ܵܬ ܕܠܵܐ ܣܲܒܼܥܘܼܬܼܵܐ 164 ܘܗܲܢܝܼܝܼ ܗ̄ܘ̣ܵܐ ܠܵܗ̇ ܕܬܘܼܒܼ ܬܸܬܒܲܩܹܐ ܠܡܓܼܡܪ ܚܘܪܗ̇ . 165 : ܪܓܲܬ ܦܓܼܪܐ ܫܒܬܗ̇ ܠܥܲܝܢܵܐ ܐܲܝܟ ܕܚܵܘܵܐ 166 ܘܠܵܐ ܣܒܼܥܐ ܗ̄ܘ̣ܵܬ ܠܡܚܪ ܒܐܦܹ̈ܐ ܐܲܝܟ ܕܒܸܦܐܪܵܐ . 167 : ܚܵܘܵܐ ܒܦܐܪܐ ܬܲܡܝܼܗܵܐ ܗ̄ܘ̣ܵܬ ܕܟܼܡܵܐ ܗܲܢܝܼܝܼ 168 ܘܥܝܢܹܗ ܕܕܘܝܼܕ ܒܪܓܼܫܲܝ ܦܓܹܪܐ ܕܟܼܡ̇ܐ ܪܓܼܝܼܓܝܼܢ . 169 : ܦܐܪܵܐ ܒܐܘܟܼܠܹܗ ܠܚܵܝܗܝ ܡ̣ܢ ܚܵܘܵܐ ܠܦܘܼܩܕܵܢ ܟܲܣܝܵܐ 170 ܘܫܘܼܦܪܵܐ ܕܐܦ̈ܐ ܣܡܹܝܗ ܠܕܵܘܝܼܕ ܡ̣ܢ ܒܘܼܝܵܢܵܐ . 171 : ܠܲܝܬ ܗ̄ܘ̣ܵܐ ܡܕܼܡ ܕܲܦܐܐ ܠܚܵܘܵܐ ܡ̣ܢ ܗ̇ܘ ܦܲܐܪܵܐ 172 ܘܠܵܐ ܠܒܸܿܪ ܐܝܼܫܲܝ ܣܝܼܡ ܗ̄ܘ̣ܵܐ ܫܘܼܦܪܵܐ ܕܦܚ̇ܡ ܠܕܗ̇ܝ . 173 : ܚܲܕ ܗ̄ܘ̣ ܦܲܚܵܐ ܕܨܕ ܠܬܿܪܝܗܘܿܢ ܠܪܲܘܝܼܕ ܘܲܠܗ̇ܝ 174 ܠܕܘܝܕ ܒܐܦܵܐ ܘܠܗ̇ܝ ܠܐܦܹ̈ܐ ܕܦܓܪܵܐ ܘܦܓܼܪܵܐ . 175 : ܢܨܵܐ ܨܢܝܥ̇ܐ ܚܙܵܐ ܦܵܪܚܬܐ ܕܪܓܲܬܼ ܐܘܟܼܠܵܐ 176 ܘܟܼܡܸܢ ܒܐܪܥܵܐ ܘܨܕܗ̇ ܡ̣ܢܫܠܝ ܒܚܵܘܪܵܐ ܣܢܝܵܐ . 177 : ܝܵܘܢܵܐ ܫܒܪܬܵܐ ܫܘܢܲܬ̤ ܕܬܣܒܼ ܐܘܟܼܠܵܐ ܠܟܲܪܣܗ̇ 178 ܘܣܢܵܐܐ ܐܘܫܛ ܕܒܼܩܵܐ ܕܥܵܘܼܠܵܐ ܘܲܡܪܲܛ ܓܸܦܝܹ̈ܗ̇ . 179 : ܣܠܸܩ ܒܲܪ ܐܝܫܲܝ ܠܡܬܒܩܝܘܼ ܒܦܐܝܘܼܬܼ ܐܲܪܥܵܐ 180 ܘܣܡ ܡܪܘܕܵܐ ܩܕܵܡ ܒܵܒܵܬܹ̈ܗ ܚܙ̣ܬܵܐ ܪܦܝܼܬܵܐ . 181 : ܪܦܝܹܗ ܠܝܨܪܹܗ ܡ̣ܢ ܚܝܼܨܘܼܬܼܵܐ ܕܪܚܡܲܬܼ ܩܘܼܫܬܼܵܐ 182 ܘܐܣܪܹܗ ܠܗܘܢܹܗ ܒܐܦ̈ܐ ܕܐܸܠܥܵܐ ܪܦܝܬ ܦܓܼܪܵܐ . 183 : ܠܵܐ ܐܬܒܩܝܼ ܟܕ ܚ̇ܐܪ ܗ̄ܘ̣ܵܐ ܕܒܡܢ ܚ̇ܐܪ 184 ܘܠܵܐ ܐܬܥܗܲܕ ܠܗ̇ܝ ܒܲܪܬ ܩܥܵܐ ܕܠܐ ܬܸܬܼܪܓܼܪܓܼ . 185 : ܛܥ̣ܐ ܚܟܡ̈ܬܗ ܗ̇ܘ ܟܼܢܪܐ ܙܡ̇ܪ ܩܘܼܫܬܼܵܐ 186 ܘܫܲܪܝܼ ܢܩ̇ܫ ܒܡܸܢܝ̈ ܦܓܼܪܐ ܝܩܝܼܪ ܪ̈ܓܼܫܹܐ . 187 : ܫܲܚܠܸܦ ܩܵܠܹܗ ܐܒܘܿܒ ܪܘܼܚܵܐ ܚܠܹܐ ܢܥܡ̈ܬܐ 188 ܘܪܟܸܒܘ ܩ̈ܠܹܐ ܒܸܣܪ̈ܢܵܝܹܐ ܡܠܹܝܢ ܟܲܪ ܝܘܼܬܼܵܐ . 189 : ܪܵܓܼ ܘܐܬܝܥܢ ܠܕܠܵܐ ܕܝܼܠܹܗ ܣ̇ܢܐ ܠܥܘ̣ܠܵܐ 190 ܘܫܪ̣ܐ ܣܝܓܼܵܐ ܕܣܡ ܢܵܡܘܿܣܵܐ ܒܐܲܦܲܝ̈ ܝܲܥܢܹ̈ܐ . 191 : ܐܪܚܐ ܕܘܝܼܕ ܫܪܐ ܨܝܼܕ ܕܵܘܝܼܕ ܕܠܵܐ ܒܲܟܝܵܕܵܐ 192 ܘܚܣ ܥܲܠ ܕܝܼܠܹܗ ܘܥܠܒܼ ܠܕܐ̄ܚܪܝܢ ܘܩܲܪܒܼ ܠܐ̄ܚܪܹܝܢ . pb. f.272r 193 : ܫܕܲܪ ܐܝܬܝܼ ܢܩܝܵܐ ܕܥܠܕܹܗ ܡܲܠܟܵܐ ܟܹܐܢܵܐ 194 ܘܥܒܼܕܗ̇ ܕܒܼܚܵܐ ܠܥܘ̣ܠܵܐ ܢܟܝܼܠܵܐ ܕܫ̣ܪܐ ܨܐܕܵܘܗܝ . 195 : ܐܟܠ ܕܘܝܼܕ ܥܡ ܢܟܘܠܐ ܐܘܟܼܠܵܐ ܕܥܘ̣ܠܵܐ 196 ܘܐܥܢܝܼ ܢܦܫܹܗ ܥܲܡ ܣܵܩܘܿܪܵܐ ܒܫܩܝܵܐ ܨܚܵܢܵܐ . 197 : ܨܐܕ ܥܲܡܡܹ̈ܐ ܒܢܫܒܼܵܐ ܕܪܘܼܚܵܐ ܕܠܵܐ ܡܸܬܦܣܲܡ 198 ܨܕܝ̈ܗܝ ܥܝܢܵܘ̈ܗܝ ܒܢܫܒܹ̈ܐ ܪ̈ܦܝܵܐ ܕܒܢܲܝ̈ ܒܲܝܬܹܗ . 199 : ܡܪܡܐ ܦܓܘܕܹ̈ܐ ܕܲܟܼܢܝܼܟܼܘܼܬܼܵܐ ܒܦܘܡ ܙܲܠܝܼ̈ܠܹܐ 200 ܐܲܙܸܠ ܢܲܦܫܹܗ ܒܚܘܪܵܐ ܣܢܝܵܐ ܕܪܓܲܬܼ ܒܸܣܪܵܐ . 201 : ܡܚܬܸܡ ܛܘܼܣܵܐ ܕܫܵܘܬܦܘܼܬܼܵܐ ܒܛܒܼ̈ܥܹܐ ܕܡܸܠܵܘ̈ܗܝ 202 ܠܚܵܝܗܝ ܒܲܚܵܝܪܹܗ ܠܐܪܡܝܼ ܐܝܼܕܵܐ ܕܨܒܼܥܵܐ ܕܪܘܼܚܵܐ . 203 : ܡܚܬܡ ܐ̄ܢܫܐ ܕܠܵܐ ܐ̄ܢܵܫ ܢܥܠܘܿܒܼ ܠܟܢܘ̈ܬܹܗ 204 ܫܢܝܼ ܬܚܘܡܵܐ ܕܣܵܡ ܒܪܘܿܝܵܐ ܒܟܼܝܵܢ ܐ̄ܢܫܵܐ . 205 : ܟ̇ܐܹܐ ܒܝܲܥ̈ܢܹܐ ܕܠܵܐ ܢܬܬܢܚܘܢ ܥܲܠ ܕܐ̄ܚܪ̈ܢܐ 206 : ܫܡܲܪ ܝܨܪܹܗ ܠܥܠܘܿܒܘܼܬܵܐ ܕܢܫܒܲܝ̈ ܚܲܒܼܪ̈ܘܗܝ 207 : ܥܲܝܢܵܐ ܫܦܝܼܬܼܵܐ ܕܒܵܗ̇ ܚ̇ܙܝܢ ܗ̄ܘ̣ܵܘ ܐ̄ܢܫ̈ܐ ܠܟܲܣܝܵܐ 208 ܚܫܟܲܬ̤ ܡ̣ܢܫܠܝ ܘܐܸܡ [...] ܟ ܚܸܫܟܵܐ ܥܲܠ ܚܙ̈ܝܹܐ . 209 : ܩܵܠ ܫܝܦܘܵܪܐ ܕܡܡܠܠ ܗ̄ܘ̣ܵܐ ܫܸܡ ܐܝܼܬܘܼܬܼܵܐ 210 ܒܛܸܠ ܢܗܡ̈ܬܹܗ ܘܠܵܐ ܨܵܬܼܘ ܐ̄ܢܫܐ ܡܥܬܼ ܚܲܝܹ̈ܐ . 211 : ܡܦܫܸܩ ܩ̈ܐܐ ܕܣܬܝܼܪ̈ܬܵܐ ܠܠ̇ܐ ܝܼܕܥܬܼܵܐ 212 ܚܪܸܫ ܒܘܝܢܹܗ ܘܠܵܐ ܐܸܣܟܲܬ ܣܘܥܪܵܢ ܢܦܫܹܗ . 213 : ܨܡܚܵܐ ܦܐܝܵܐ ܕܡܚܘܹܐ ܗ̄ܘ̣ܵܐ ܫܒܝܼܠ ܟܐܢܘܼܬܼܵܐ 214 ܛܦܛܸܦ ܘܕܥܟ ܘܲܒܛܸܠ ܪܗܛܹܗ ܕܨܝܕ ܟܹܐܢܘܼܬܼܵܐ . 215 : ܡܠܚܵܐ ܕܝܗܒܬ̤ ܛܥܡܵܐ ܚܠܝܵܐ ܠܕܦܟܝܼܗܝܼܢ 216 ܦܟܗܬ̤ ܘܗܘܬ̤ ܐܝܟ ܦܪ̈ܝܗܹܐ ܕܠܵܐ ܐܬܡܕܲܟܘ . 217 : ܩܢܝܵܐ ܕܪܘܚܵܐ ܕܪܬܒ ܗ̄ܘ̣ܵܐ ܒܹܗ ܣܦܪܵܐ ܡܗܝܼܪܵܐ 218 ܐܘܚܕ ܢܦܫܹܗ ܒܐܝܕܵܐ ܕܝܲܨܪܗ ܠܡܟܬܲܒܼ ܒܕܝܵܐ . 219 : ܡܥܝܼܪ ܪ̈ܘܚܢܹܐ ܒܩܵܠ ܢܥܡ̈ܬܹܗ ܠܡܸܙܡܲܪ ܫܘܼܒܼܚܵܐ 220 ܕܡܟ ܒܚܛܝܼܬܼܵܐ ܘܛܒܥܘ ܪ̈ܓܫܵܘܗܝ ܒܫܢܬܼܵܐ ܕܥܘ̣ܠܵܐ . 221 : ܡܙܡܢ ܚܪ̈ܫܹܐ ܠܵܘܵܬܼ ܬܵܘܕܝܼܬܼܵܐ ܕܐܠܗ ܟܠܐ 222 ܒܛܸܠ ܟܢܪܹܗ ܘܦܣܩ ܥܘ̣ܠܵܐ ܠܡܢܲܝ̈ ܙܵܘܥܵܘ̈ܗܝ . 223 : ܚܠܚܨ ܒܩܪ̈ܒܐ ܘܙ̇ܟܐ ܠܡܲܠܟܹ̈ܐ ܘܒ̇ܐܙ ܥܡܡܹ̈ܐ 224 ܚܒܼ ܡ̣ܢ ܐܸܠܥܵܐ ܪܦܝܬ̤ ܚܲܝܠܵܐ ܘܫܝܛܲܬ̤ ܓܘܼܫܡܵܐ . 225 : ܐܓܘܢܣܛܵܐ ܕܡܬܢܨܲܚ ܗ̄ܘ̣ܵܐ ܒܟܼܠܝܼܠ ܥܲܡܠܵܘ̈ܗܝ 226 ܚܣܢܹܗ ܠܚܨܪܹܗ ܢܕܫܗ̇ ܒܐܪܥܵܐ ܠܓܢ̄ܒܪܘܼܬܹܗ . 227 : ܐܚܲܕܼ ܕܲܪܐ ܥܲܡ ܪ̈ܘܚܢܹܐ ܘܥܲܡ ܦܓܼܪ̈ܢܹܐ 228 ܐܚܕܗ ܥܘ̣ܠܐ ܘܦܟܼܪ ܘܫܕܝܗܝ ܐܝܟ ܕܠܫܝܼܛܵܐ . 229 : ܢܘܣܵܐ ܕܟܝܵܐ ܕܪܘܼܚ ܓܠܝܢܹ̈ܐ ܠܐܗ̈ܝܹܐ 230 ܛܡܵܐ ܢܦܫܹܗ ܒܩܩܝܵܐ ܨܲܚܢܵܐ ܕܡܥܝܼܢ ܚܒܼܪܹܗ . 231 : ܓܘܼܪܝܵܐ ܕܐܪܝܵܐ ܕܩܛܠ ܐܪܝܵܐ ܘܦܫܚ ܕܐܹܒܵܐ 232 ܙܵܥ ܡ̣ܢ ܐܦ̈ܐ ܕܚܝܘܼܬ ܫܸܢܵܐ ܕܡܟܝܟ ܢܝܼܒ̣ܗ̇ . 233 : ܐܪܝܵܐ ܘܕܐܒܼܐ ܠܵܐ ܐܙܝܼܥܘܼܗܝ ܡ̣ܢ ܬܘܼܟܼܠܢܹܗ 234 ܘܕܒ̇ܐ ܕܫܝܢܵܐ ܢܗܡܬ̤ ܡ̣ܢܫܸܠܝ ܘܲܪܥܸܠ ܡܸܢܵܗ̇ . 235 : ܪܓ ܒܲܪ ܐܝܫܲܝ ܘܡܲܠܝܼ ܝܲܨܪܹܗ ܪܓܲܬ ܦܓܼܪܹܗ 236 ܘܫܪܝܼ ܗ̇ܪܓ ܒܲܫܟܝܼܪ̈ܵܬܵܐ ܕܠܵܐ ܦܐܝ̈ܢ ܠܹܗ . 237 : ܚܙܵܐ ܕܐܬܦܣܝܼ ܚܨܪܹܗ ܟܲܣܝܵܐ ܒܒܛܢܹܗ ܓܲܠܝܵܐ 238 : ܘܫܪܝܼ ܡܪܟܸܒ ܦܘܼܪ̈ܣܹܐ ܨܢܝܼ̈ܥܹܐ ܕܡܘܥܝܼܢ ܩܸܛܥܵܐ 239 : ܫܒܲܩ ܥܢܝܢܐ ܕܪ̈ܘܚܢܝܵܬܼܵܐ ܕܥ̇ܢܐ ܗ̄ܘ̣ܵܐ ܒܹܗ 240 ܘܲܐܥܢܝܼ ܢܲܦܫܹܗ ܠܡܸܩܪܵܐ ܒܣܸܦܪܹܗ ܕܩ̇ܛܠ ܐ̄ܢܫܵܐ . 241 : ܣܦܪܵܐ ܢܟܼܝܐܐ ܟܬܲܒܼ ܠܹܗ ܒܝܼܫܵܐ ܥܲܠ ܚܘܫܒܵܘ̈ܗܝ 242 ܘܫܪܝܼ ܗ̇ܓܐ ܐܝܟ ܗܸܕܝܘܛܵܐ ܒܕܠܵܐ ܦ̈ܐܝܵܢ . 243 : ܒܚܘܩܐ ܦܬܝܠܐ ܕܪܒܐ ܢܟܝܼܠ̇ܐ ܢܟܝܼܠܵܐ ܡܬܗܓܹܐ ܗ̄ܘ̣ܵܐ 244 ܟܕ ܒ̇ܥܐ ܠܡܨ ܛܲܢܵܥܘܼ ܠܡܐ ܫܲܕ ܠܲܕܡܵܐ . pb. f.272v 245 : ܩܕ̣ܵܐ ܘܐܫܬܪܲܪ ܒܟܬܝܼܒ̈ܬܹܗ ܕܡܨܚ ܙܹܐܦܵܐ 246 ܘܝܼܠܦ ܐܵܦ ܗܘ̤ ܠܡܠܒܟ ܩܢܝܵܐ ܟܕ ܒܐܝܼܬ . 247 : ܒܢܟܼܠܵܐ ܫܲܕܲܪ ܐܲܝܟ ܓܼܵܫܘܿܫܵܐ ܠܘܵܬܼ ܒܲܪ ܒܲܝܬܹܗ 248 ܘܩ̣ܪܵܝܗܝ ܨܐܕܵܘܗܝ ܒܐܣܟܹܝܡ ܚܘܼܒܵܐ ܟܕ ܡܲܛܥܹܐ ܠܹܗ . 249 : ܚܙ̣ܵܐ ܐܘ ܪܝܼܵܐ ܢܟܼܠܐ ܕܛܫܐ ܠܓܼܘ ܡ̣ܢ ܡܸ̈ܠܹܐ 250 ܘܛܲܫܝܼ ܐܵܦ ܗܘ̤ ܚܨܪܐ ܕܠܸܒܹܗ ܒܐܸܣܟܹܝܡ ܡܸ̈ܠܹܐ . 251 : ܫܡ̣ܥ ܕܦܩ̣ܕ ܠܹܗ ܡܲܠܟܵܐ ܕܢܹܐܙܲܠ ܢܚܕܐ ܒܒܲܝܬܹܗ 252 ܘܫܵܛ ܠܢܚ̈ܝܹܐ ܒܐܸܣܟܹܝܡ ܚܘܼܒܵܐ ܕܠܘܵܬܼ ܡܵܪܹܗ . 253 : ܠܵܐ ܠܲܡ ܚܲܝܲܝ̈ܟ ܡܲܠܟܵܐ ܛܵܒܲܐ ܘܡܠܟܵܐ ܒܐܢܵܐ 254 ܕܠܵܐ ܡܚܠܦ ܐ̄ܢܵܐ ܚܘܒܵܟ ܪܒܵܐ ܙܒܼܢܵܐ . 255 : ܚܙ̣ܵܐ ܒܲܪ ܐܝܫܲܝ ܕܙܟܼܐ ܒܥܕܗ ܠܗ ܦܟ̈ܬܹܗ 256 ܘܩܛܲܪ ܐ̄ܪܙܵܐ ܥܲܡ ܚܘܫܒܵܘ̈ܗܝ ܠܡܟܬܒܼ ܥܘ̣ܠܵܐ . 257 : ܠܒܟܼܘ ܗܕܡܵܘ̈ܗܝ ܩܒܝܵܐ ܕܓܪܕܗ ܚܨܪܐ ܒܝܼܫܵܐ 258 ܘܫܪܝܼ ܪܫ̇ܡ ܥܲܠ ܩܪܛܲܝܣܵܐ ܕܡܵܐ ܙܟܝܵܐ . 259 : ܩܢܝܐ ܕܡܘܬܵܐ ܠܒܟ ܗ̄ܘ̣ܵܐ ܒܐܝܕܗ ܩܢܝܐ ܕܪܘܼܚܵܐ 260 ܘܗܦܟܗ ܛܟܼܣܵܐ ܫܪܝܼ ܟ̇ܬܸܒܼ ܡ̣ܢ ܬܵܙ ܠܐܠܦ . 261 : ܟܲܕ ܪܘܼܚ ܩܘܼܕܫܵܐ ܟ̇ܬܸܒܼ ܗ̄ܘ̣ܵܐ ܒܗ ܬܪܝܼܨ ܗ̄ܘ̣ܵܐ ܚܘܼܩܹܗ 262 ܘܡ̣ܢ ܕܐܚܕܬܹܗ ܨܒܼܥܗ ܕܒܝܼܫܵܐ ܕܘܕܗ ܠܛܟܼܣܹܗ . 263 : ܣܡܵܐ ܕܡܘܬܐ ܛܒ̣ܥ ܒܐܓܲܪܬܐ ܘܝܗ̣ܒ ܠܐܘܿܪܝܵܐ 264 ܕܢܐܙܲܠ ܢܫܬܐ ܠܗܠ ܡ̣ܢ ܡܲܠܟܵܐ ܕܠܵܐ ܢܬܦܪܣܹܐ . 265 : ܫܩ̣ܠ ܬܡܝܼܡܵܐ ܣܲܝܦܵܐ ܕܚܫܠܹܗ ܚܨܪܐ ܢܟܝܼܠܵܐ 266 ܘܐܙܠ ܐܘܒܠ ܠܩܣܛܘܢܪܐ ܕܢܸܦܣܘܿܩ ܪܫܹܗ . 267 : ܐܘ ܐܝܙܓܕܵܐ ܕܛܥܝܼܢ ܡܘܬܵܐ ܥܲܠ ܟܬܦܬܹ̈ܗ 268 ܘܡܙܲܝܝ ܠܹܗ ܐܲܝܟ ܡܘܗܗܒܬܵܐ ܠܫܪܚ ܚܲܝܵܘ̈ܗܝ . 269 : ܚܬܝܼܪ ܗ̄ܘ̣ܵܐ ܘܐܙ̇ܠ ܒܛܒܼܵܥܐ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܕܘ̈ܗܝ 270 ܘܠܵܐ ܝ̇ܕܥ ܗ̄ܘ̣ܵܐ ܡܵܘܬܵܐ ܛܒܹܐ ܗ̄ܘ̣ܵܐ ܠܓܵܘ ܡ̣ܢ ܛܒܼܥܵܐ . 271 : ܚܙܲܩ ܐܘܼܪܝܼܵܐ ܡ̣ܢ ܨܝܕ ܡܲܠܟܵܐ ܘܡܘܬܹܗ ܥܲܡܹܗ 272 ܘܡܗ ܠܟ ܗ̄ܘ̣ܵܐ ܥܲܡ ܩܵܛܘܿܠܹܗ ܘܚܕܐ ܘܲܦܨܝܼܚ . 273 : ܡܢܲܥ ܘܡܛܵܐ ܠܘܵܬܼ ܡܫܪܝܼܬܼܵܐ ܕܥܒܼܕ̈ܝ ܡܵܪܹܗ 274 ܥܲܠ ܘܐܸܬܚܘܝܼ ܩܕܵܡ ܪܲܒܚܵܐܐ ܡܕܒܲܪ ܥܲܡܹܗ . 275 : ܝܗ̣ܒ ܠܹܗ ܫܠܡܵܐ ܘܛܒܼܥܹܗ ܕܡܲܠܟܵܐ ܕܨܝܼܪ ܒܹܗ ܡܵܘܬܵܐ 276 ܘܚܕܝ ܕܫܘܐ ܕܢܸܗܘܹܐ ܡܝܒܠ ܡܸܠܲܬ ܡܲܠܟܵܐ . 277 : ܣܒܪ ܚܠܫܵܐ ܕܕܫ̈ܢܐ ܫ̇ܩܠ ܠܐܝܼܙܓܲܕܘܼܬܹܗ 278 ܘܠܐ ܝ̇ܕܥ ܗ̄ܘ̣ܵܐ ܕܚܝܵܘ̈ܗܝ ܝ̇ܗܒ ܐܝܟ ܚܲܝܵܒ̣ܵܐ . 279 ܫܪܵܝܗܝ ܪܒܚܝܵܐܐ ܠܛܒܼܥܹܗ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܵܕ̈ܘܗܝ . 280 ܘܬܡܗ ܣܲܓܝܼ ܕܐܝܟܵܢ ܟܐܢܵܐ ܣܛܵܐ ܡ̣ܢ ܐܘܼܪܚܵܐ . 281 : ܩܪ̣ܐ ܠܐܓܪܬܵܐ ܘܚ̣ܙܵܐ ܢܸܟܼܠܵܐ ܕܟܸܣܐ ܒܓܵܘܵܗ̇ 282 ܘܗ̣ܦܟ ܛܒܥܗ̇ ܘܣܬܪܹܗ ܠܢܟܼܠܵܐ ܒܓܼܵܘ ܚܘܼܫܵܒܵܘ̈ܗܝ . 283 : ܚܙ̣ܵܐ ܟܲܕ ܢܗ̇ܒ ܡܵܘܬܼܵܐ ܒܚܘ̈ܩܐ ܕܟܬܝ̈ܒܬܼܵܐ 284 ܘܝܼܕܲܥ ܠܸܒܹܗ ܕܓܸܙܪܐ ܩܨ ܠܹܗ ܡܲܠܟܵܐ ܘܲܫܪܵܝܗܝ . 285 : ܒܓܵܘ ܢ̇ܡܪܬܐ ܕܟܬܝܼܒ̈ܬܐ ܚܒܼܫܹܗ ܕܵܘܝܼܕ 286 ܘܫܕܪܹܗ ܠܝܘܐܒܼ ܕܲܚܙܝܼ ܘܲܫܪܝܼܘܗܝ ܚܲܟܝܼܡܐܝܼܬ . 287 : ܣܸܥܘܿܪ ܠܲܡ ܥܲܡܵܐ ܘܛܟܸܣ ܣܸܕܪܹ̈ܐ ܕܚܝܠܘ̈ܬܐ 288 ܘܒܐܣܟܹܝܡ ܩܹܐܪܣܵܐ ܟܡܵܐ ܢܟܼܠܐ ܕܠܵܐ ܢܸܬܼܒܕܲܩ . 289 : ܥܒܸܕ ܠܐܘܪܝܼܵܐ ܒܪܸܫ ܡܲܫܪܝܼܬܵܐ ܐܝܟ ܙܟܝܵܐ 290 ܘܐܲܗܦܸܟ ܐܦܝ̈ܟ ܡ̣ܢ ܥܘܼܕܪܢܹܵܗ ܕܢܒܼܠܠ ܘܲܢܡܘܼܬ . 291 ܫܲܡܠܝܼ ܝܘܐܒܼ ܨܒܼܝܵܢ ܡܲܠܟܵܐ ܐܝܟ ܕܐܸܬܼܦܩܲܕ 292 ܘܡܝܼܬ ܐܘܼܪܝܼܵܐ ܘܚܒܼ ܙܲܟܵܝܐ ܡܨܚ ܥܘ̣ܠܵܐ . pb. f.273r 293 : ܟܬܲܒܼ ܪܒܚܝܐܵܐܬ ܘܐܘܕܲܥ ܠܕܵܘܝܼܕ ܟܠܡܵܐ ܕܗܵܘ̤ܵܐ 294 ܕܗܵܐ ܡܝܼܬ ܜܒܼܕܵܟ ܫܲܡܠܵܐ ܡܸܟܹܝܠ ܪܓܲܬܼ ܢܲܦܫܵܟ . 295 : ܫܡܲܥ ܒܲܪ ܐܝܼܫܝ ܕܡܝܼܬ ܐܘܼܪܝܼܵܐ ܘܢܚ ܡ̣ܢ ܩܸܢܛܵܐ 296 ܘܠܵܐ ܝ̇ܕܥ ܗ̄ܘ̣̇ܐ ܕܡܘܬܹܗ ܡܣܓܹܐ ܩܸܢܛܵܐ ܠܚܲܝܵܘ̈ܗܝ . 297 : ܓܡ̣ܪ ܨܒܝܼܢܹܗ ܡܠܟܵܐ ܟܐܢܵܐ ܒܓܼܘܪܐ ܘܩܛܠܵܐ 298 ܘܫܕܲܪ ܕܒܼܪܗ̇ ܠܐ̄ܢܬܬ ܚܲܒܼܪܹܗ ܐܲܝܟ ܕܒܟܹܐܢܘܼ . 299 : ܣܒܼܪ ܚܟܼܝܡܵܐ ܕܚܲܟܝܼܡܵܐܝܼܬ ܣܥ̣ܪ ܗ̇ܝ ܕܣܥܪ 300 ܘܠܵܐ ܝ̇ܕܥ ܗ̄ܘ̣ܵܐ ܕܗܕܝܘܛܐ ܗ̄ܘ̣ܵܬ ܩܕܵܡ ܝ̇ܕܥ ܟܠ . 301 : ܪܢܐ ܠܹܗ ܡܠܟܐ ܕܡܢܘ ܒܕܩ ܐܪ̈ܙܝ ܡܲܠܟܵܐ 302 ܘܡܢܘ ܕܸ [...] ܫܹܐ ܠܪܫܐ ܕܩܒܼܝܼܥ ܠܥܸܠ ܡ̣ܢ ܓܘܼܫܡܵܐ . 303 : ܦܘܪܿܣܹܐ ܨܢܝ̈ܥܐ ܙܩ̣ܪܘ ܚܘܼܫܵܒܵܘ̈ܗܝ ܒܕܡܘܼܬ ܢܚܬܐ 304 ܘܟܣܝܗ ܠܥܘ̣ܠܹܗ ܡ̣ܢ ܚܲܙ̈ܝܹܐ ܘܡ̣ܢ ܚ̇ܙܐ ܟܠ . 305 : ܘܡܢܘܼ ܟܣܝܹܗ ܠܨܠܸܡ ܟܲܣܝܵܐ ܡ̣ܢ ܪܸܥܝܵܢܹܗ 306 ܕܗ̇ܘ ܚܙܝܵܐ ܕܨܝܼܪ ܗ̄ܘ̣ܵܐ ܟܣܝܵܐ ܩܕܼܵܡ ܥܘܗܕܢܹܗ . 307 : ܡܢܘܼ ܫܬܩ ܩܵ [ ܠ ] ܫܝܦܘܪܵܐ ܕܢܒܼܝܼܘܼܬܹܗ 308 ܕܗ̇ܘ ܕܐܡ̇ܪ ܕܐܝܼܬܵܘܗܝ ܟܣܝܵܐ ܒܪܘܡܵܐ ܘܥܘܼܡܩܵܐ . 309 : ܡܢܘܼ ܦܣܩ ܟܢܵܪ ܡܸܢܵܘܗܝ ܕܟܸܢܵܪ ܪܘܚܵܐ 310 ܘܫܲܠܝܼ ܙܡܪܵܐ ܕܩܵܠ ܢܥܡ̈ܬܹܗ ܒܲܣܝܼܡ̈ܬܐ . 311 : ܡܢܘܼ ܥܘܼܟܹܗ ܠܪܗܛܵܐ ܕܐܘܼܪܚܹܗ ܕܪܗ̇ܛ ܫܲܦܝܼܪ 312 ܘܒܲܛܠ ܘܝܼܬܸܒ ܡ̣ܢ ܦܘܼܠܚܵܢܵܐ ܕܪ̈ܘܚܢܝܬܵܐ . 313 : ܡܢܘܼ ܨܕܗ ܠܛܒܼܝܵܐ ܙܪܝܼܢܵܐ ܒܢܫܒܹ̈ܐ ܕܥܵܘ̣ܠܵܐ 314 ܘܝܗܒܹܗ ܐܘܟܼܠܵܐ ܠܪܓܲܬܼ ܦܲܓܼܪܵܐ ܕܠܵܐ ܡܣܬܒܼܥܵܐ . 315 : ܡܢܘܼ ܚܲܒܼܫܹܗ ܠܐܪܝܵܐ ܕܚܝܼܠܵܐ ܒܓܼܵܘ ܢ̇ܡܪܬܐ 316 ܘܐܲܗܸܠܘ ܘܓܚܸܟܘ ܬܥ̈ܠܐ ܫܝܼܛܹ̈ܐ ܥܲܠ ܡܘܼܟܵܟܹܗ . 317 : ܡ̇ܢ ܐܪܡܝܼ ܒܹܗ ܦܓܼܘܕܵܐ ܕܫܸܬܩܵܐ ܒܪܥܡܵܐ ܕܩ̈ܠܹܐ 318 ܕܡܝܸܒܕ [ ܕ ...] ܗ̄ܘ̣ܵܐ ܥܲܡ ܪ̈ܘܼܚܢܹܐ ܫܘܼܒܼܚܵܐ ܠܟܼܣܝܵܐ . 319 : ܡܢܘܼ ܫܓܫܹܗ ܠܨܢܝܼܥ ܡ̣ܢ ܟܠ ܒܝܲܕ ܚܘܬܚ̈ܬܹܐ 320 ܘܗܘ̤ܵܐ ܫܒܼܪܐ ܡܩܢܐ ܛܲܥܡܵܐ ܠܕܦܟܝܼܗܝܼܢ . 321 : ܡ̇ܢ ܟܲܝ ܬܒܲܪ ܕܪ̈ܥܹܐ ܕܐܝܕܵܘ̈ܗܝ ܕܓܢܒܵܪ ܚܲܝܠܵܐ 322 ܘܦܵܫ ܡ̣ܢ ܢܝܼܫܵܐ ܕܚ̇ܢܐ ܗ̄ܘ̣ܵܐ ܠܹܗ ܒܙܘܥܲܝ̈ ܢܲܦܫܹܗ . 323 : ܡ̣̇ܢ ܟܲܝ ܥܘܼܪܗ̇ ܠܥܝܢܵܐ ܫܦܝܼܬܵܐ ܕܗܲܝܡܵܢܘܼܬܹܗ 324 ܘܚܫܟ ܗܘܢܹܗ ܡ̣ܢ ܕܠܡܸܚܙܐ ܠܟܣܝܵܐ ܒܵܙܘܥܵܘ̈ܗܝ . 325 : ܡ̇ܢ ܟܝ ܐܡܝܼܬ ܦܓܼܪܐ ܘܢܲܦܫܹܗ ܕܫܪܝܼܪ ܟܠܹܗ 326 ܘܗܘ̤ܐ ܢܣܝܣܵܐ ܒܝܲܕ ܡܚܘ̈ܬܐ ܕܣܡ ܒܗ ܝܲܨܪܹܗ . 327 : ܒܥܘܠ̣ܵܐ ܣܢܝܵܐ ܢܦ̣ܠ ܗ̄ܘ̣ܵܐ ܕܘܝܼܕ ܐܝܟ ܕܒܟܐܒܼܵܐ 328 ܘܒܗܸܬ̣ ܡܠܟܼܵܐ ܕܢܓܼܠܐ ܟܠܒܹܐ ܠܥܝܼܢ ܚܙ̈ܝܹܐ . 329 : ܐܣܝܵܐ ܕܪܘܡܵܐ ܚܙ̣ܵܐ ܒܲܪ ܒܲܝܬܹܗ ܕܪܡܐ ܒܥ̣ܘܠܵܐ 330 ܘܫܕܲܪ ܨܐܕܘܗܝ ܢܒܝܼܵܐ ܚܲܒܼܪܹܗ ܕܢܲܐܣܹܐ ܟܹܐܒܹܗ . 331 : ܐܣܝܵܐ ܕܪܘܼܚܵܐ ܫܕܲܪ ܨܐܕܵܘܗܝ ܕܢܘܣܵܐ ܕܪܘܼܚܵܐ 332 ܕܢܪܕܘܿܦ ܥܘ̣ܠܵܬ ܘܢܗܦܸܟ ܪܘܼܚܵܐ ܠܗܝܟܠ ܢܲܦܫܹܗ . 333 : ܒܩܵܠ ܟܢܪܵܐ ܕܢܒܝܼܘܬܵܐ ܨܒܼܐ ܕܲܢܥܝܼܪܝܼܘܗܝ 334 ܠܕܡܟܐ ܕܛܒܥ ܒܝܘܩܪܵܐ ܕܥܘ̣ܠܵܐ ܐܝܟ ܕܒܫܢܬܼܵܐ . 335 : ܣܡܵܐ ܕܪܘܼܚܵܐ ܝܗ̣ܒ ܠܹܗ ܪܸܡ [...] ܐ ܠܐܣܝܵܐ ܕܪܘܼܚܵܐ 336 [...] ܐܙܠ ܢܐܣܹܐ ܦܓܼܪܵܐ ܕܒܲܣܒܸܣ ܥܘ̣ܠܵܐ ܢܣܝܵܐ . 337 : ܐܬܼܵܐ ܢܬܢ ܨܝܕ ܒܲܪ ܐܝܼܫܲܝ ܐܝܟ ܕܐܬܦܩܲܕ 338 ܘܐܪܡܝܼ ܐܝܕܵܐ ܘܓܵܫܹܗ ܠܟܹܐܒܵܐ ܘܲܚ̣ܙܵܐ ܕܲܥܣܸܩ . 339 : ܚܙ̣ܵܐ ܕܠܐ ܦܐܝܵܐ ܕܢܩܪܸܒܼ ܠܹܗ ܓܙܪܵܐ ܩܫܝܵܐ 340 ܕܠܡܵܐ ܢܡܛܹܐ ܚܫܵܐ ܠܢܦܫܵܐ ܘܬܼܫܲܢܹܐ ܠܵܗ̇ . 341 : ܣܡܵܐ ܢܝܼܚܵܐ ܨܒܼܵܐ ܕܢܡܕܟ ܒܝܲܕ ܦܠܐܬܵܐ 342 ܕܕܡ ܢܬܪܟܟ ܥܒܼܝܐ ܕܥܘ̣ܠܵܐ ܒܣܲܡܵܐ ܕܪܘܼܚܵܐ . pb. f.273v 343 : ܫܪܝܼ ܢܬܢ ܡܪܟܸܒܼ ܡ̈ܠܐ ܐܲܝܟ ܣܡܡܢܹ̈ܐ 344 ܘܕܘܝܼܕ ܛܒܼܝܥ ܐܝܟ ܕܒܫܢܬܼܵܐ ܘܠܵܐ ܡܐܒܿܝܼܢ . 345 : ܬܪܹܝܢ ܠܲܡ ܓܲܒܼܪ̈ܝܢ ܗܘ̤ܘ ܒܩܪܝܼܬܼܵܐ ܚܲܕ ܥܲܡ ܚܒܼܪܹܗ 346 ܚܲܕ ܥܬܝܼܪܐ ܘܚܲܕ ܡܣܟܢܵܐ ܡܠܟܵܐ ܘܥܲܒܼܕܹܗ . 347 : ܗ̇ܘ ܥܬܝܪܵܐ ܩܢܐ ܗ̄ܘ̣ܵܐ ܣܘ̣ܓܼܐܐ ܕܥ̈ܢܐ ܘܬܵܘܪܹ̈ܐ 348 ܘܗ̇ܘ ܡܸܣܟܢܵܐ ܩܢܹܐ ܗ̄ܘ̣ܵܐ ܢܩܝܵܐ ܚܕܵܐ ܒܲܠܚܘܿܕܹܝܗ̇ . 349 : ܐܬ̣ܐ ܐܲܪܚܵܐ ܠܗ̇ܘ ܥܬܝܼܪܵܐ ܕܩܢܹܐ ܣܲܓܝܼ 350 ܢܩܝܗ ܕܗ̇ܘ ܡܸܣܟܢܵܐ ܘܩܛܠ ܩܘܼܕܡܵܘܗܝ . 351 : ܕܘܢ ܟܐܢܐܝܼܬ ܐܲܝܟ ܒܘܼܚܪܵܢܵܐ ܕܦܪܘܿܫܘܼܬܵܟ 352 ܘܚܝܒ ܥܘ̣ܠܐ ܙܘ̇ܟܐ ܩܘܼܫܬܵܐ ܐܝܟ ܕܡܥܕ ܐܲܢ̄ܬ . 353 : ܚܙܝܼ ܠܵܐ ܬܣܒܼ ܒܐܦܹ̈ܐ ܒܕܝܼܢܵܐ ܕܐܬܪܲܒܼ ܠܵܟ 354 ܕܥܲܠ ܫܘܘܕܝܵܐ ܕܕܝܼܢܵܟ ܟܹܐܢܵܐ ܩܪܒܬܹܗ ܠܵܟ . 355 : ܪܡܙܵܐ ܟܣܝܵܐ ܫܠܚܢܝ ܨܐܕܝܟ ܪܡܙܢܐܝܼܬ 356 ܕܐܹܠܦ ܡܢܟ ܫܪܝܐ ܕܥܘ̣ܠܐ ܘܙܟܼܘܬ ܩܘܼܫܬܼܵܐ . 357 : ܫܡܲܥ ܒܼܲ ܐܝܫܲܝ ܛܠܘܡܝܵܐ ܕܛܠ̣ܡܘ ܐ̄ܢܫ̈ܐ ܒܐܪܥܵܐ 358 ܘܛܢ ܘܐܥܙܲܙ ܥܲܠ ܥܠܘܒܼܵܐ ܕܥܲܠܒܼ ܚܒܼܪܹܗ . 359 : ܕܝܼܢܵܐ ܟܹܐܢܵܐ ܥܒܲܕ ܥܲܠ ܢܦܫܹܗ ܟܕ ܠܵܐ ܝ̇ܕܥ 360 ܕܝܝ ܗ̄ܘ̣ ܡܪܝܐ ܕܚܝܒܼ ܡܘܬܵܐ ܗ̄ܘ̣ ܕܥܒܼܕ ܗܵܕܹܐ . 361 : ܦܣܩܵܐ ܟܐܢܵܐ ܦܣܩ ܥܲܠ ܢܫܦܹܗ ܢܵܡܘܿܣܝܼܬ 362 ܘܚܬܩ ܛܲܒܼܠܹܗ ܒܫܡܵܐ ܚܲܝܵܐ ܕܫܸܡ ܒܵܪܘܿܝܵܐ . 363 : ܓܙܪ ܠܘܼܚܡܵܐ ܕܡܘܬܼܵܐ ܩܫܝܵܐ ܥܲܠ ܥܠܘܿܒ̣ܵܐ 364 ܘܐܪܡܝܼ ܐܲܝܕܵܐ ܒܐ ܦܦܣܝܼܣ ܕܫܘܼܠܵܡ ܚܲܝܵܘ̈ܗܝ . 365 : ܘܡܵܢܵܐ ܬܥܒܸܕ ܐܘ ܒܲܪ ܐܝܼܫܲܝ ܒܬܲܪ ܡܸܠܲܝ̈ܟ 366 ܕܗܵܐ ܐܬܚܝܲܒܼܬ ܒܓܼܙܪ ܕܝܼܢܵܐ ܕܦܣܩ ܦܘܼܡܵܟ . 367 : ܗܵܐ ܓܙܪܬ ܡܵܘܬܼܵܐ ܒܟܬܝܼܒ̈ܬܟ ܘܣܡܬ ܒܹܝܬܼ ܐܪ̈ܟܹܐ 368 ܘܐܪܡܝܼܬ ܐܝܼܕܵܐ ܒܩܘܼܛܪܵܓ ܜܘܼܠܵܡ ܕܫܘ̇ܐ ܠܡܵܘܬܵܐ ܐ̄ܢܬ . 369 : ܢܒܝܼܵܐ ܕܪܘܚܐ ܚ̣ܙܵܐ ܕܐܬܚܝܲܒܼ ܡܠܟܵܐ ܒܡܸܠܵܘ̈ܗܝ 370 ܘܛܒܼܝܥ ܠܸܒܹܗ ܘܠܵܐ ܡܬܒܝܢ ܕܗܘ̤ ܠܹܗ ܕܐܸ̇ܢ . 371 : ܐܪܝܡ ܢܵܬܢ ܩܠܹܗ ܘܐܡ̣ܪ ܡ̣ܢ ܦܘܼܩ ܟܲܣܝܵܐ 372 ܕܐܢ̄ܬ ܗ̄ܘ̣ ܓܲܒܼܪܐ ܕܣܥ̣ܪ ܗܕܹܐ ܡܲܠܟܵܐ ܢܒܼܝܵܐ . 373 : ܐܲܢ̄ܬ ܗ̄ܘ̣ ܕܥܠܒܼܬ ܠܕܠܵܐ ܕܝܼܠܵܟ ܟܕ ܣܓܼܝ ܠܵܟ 374 ܘܐܢ̄ܬ ܗ̄ܘ̣ ܕܐܫܲܕܬ ܕܡܵܐ ܙܟܝܵܐ ܒܝܲܕ ܨܢ̈ܥܬܿܟ . 375 : ܠܟ ܐܝܼܬ ܢܫܹ̈ܐ ܕܩܢ̈ܝܵܢ ܫܘܦܪܐ ܘܣܝܼ̈ܡܵܢ ܬܵܓܼܵܢ 376 ܘܠܵܐ ܣܒܼܥ ܚܨܪܵܐ ܥܕܡܵܐ ܕܚܲܛܲܦܬ ܐܢܬܬ ܚܲܒܪܵܟ . 377 : ܪܓܲܬ ܒܸܣܪܵܐ ܫܒܼܵܬܵܟ ܕܵܘܥܕ ܠܒܲܪ ܡ̣ܢ ܛܲܟܼܣܵܐ 378 ܘܪܓܬ ܥܝܢܵܟ ܘܪܓܼ ܨܒܼܝܢܵܟ ܘܩܛܠ ܝܲܨܪܵܟ . 379 : ܠܡܢܵܐ ܛܥܝܬܗ̇ ܠܗ̇ܝ ܒܪܬ ܩܠܵܐ ܕܒܓܼܘ ܣܦܪܹ̈ܐ 380 ܕܠܵܐ ܠܲܡ ܬܪܓܼ ܐܢ̄ܬܬ ܚܒܼܪܟ ܕܠܵܐ ܬܸܬܦܪܣܐ . 381 : ܠܡܢܵܐ ܠܚܝܬܝܗܝ ܠܗ̇ܘ ܦܬܓܼܡܵܐ ܡ̣ܢ ܪܥܝܢܵܟ 382 ܕܐܫܲܕ ܠܕܡܐ ܕܡܹܗ ܢܬܐܫܕ ܚܠܦ ܗ̇ܘ ܕܐܫ̇ܕ . 383 : ܠܡܵܢܵܐ ܛܫܝܼܬ ܣܘܼܪܚܵܢ ܢܦܫܵܟ ܡ̣ܢ ܝ̇ܕܥ ܟܠ 384 ܘܠܵܐ ܐܬܥܗܲܕܬ ܗ̇ܝ ܕܐܢ̄ܬ ܐܢܸܒܼܬ ܕܒܚ̇ܪ ܠܒܵܐ ܗ̄ܘ̣ . 385 : ܠܵܘ ܐܲܢ̄ܬ ܐܡܪܬ ܕܒܼܟܼܠ ܐܝܼܬܵܘܗܝ ܒܪܘܡܵܐ ܘܥܘܼܡܩܵܐ 386 ܘܠܵܐ ܡܨܐ ܛ̇ܫܐ ܡ̣ܢ ܥܒܘܿܕܵܐ ܥܒܕܐ ܕܐܝܼܕܵܘ̈ܗܝ . 387 : ܐܝܟܵܘ ܩܠܵܟ ܕܡܬܪܓܸܡ ܗ̄ܘ̣ܐ ܒܐܕܢܲܝ̈ ܐ̄ܢܫܵܐ 388 ܛܘܼܒܼܘܗܝ ܠܐܝܢ̇ܐ ܕܠܐ ܐܫܬܘܬܲܦ ܥܲܡ ܥܘ̈̇ܠܐ . 389 : ܠܵܘ ܐܢܐ ܓܒܝܬܟ ܐܝܟ ܕܠܹܐܢܵܐ ܘܐܣܠܝܼܬ ܥܘ̣ܠܐ 390 ܠܡ̇ܢ ܠܐ ܩܘܝܬ ܠܘܵܬ ܓܲܒܼܝܘܬܵܐ ܕܡܫܝܼܚܘܼܬܵܟ . 391 : ܚܛ̣ܝܬ ܘܐܬܛܫܝܼܬ ܡ̣ܢ ܟܐܢܘܼܬܼܵܐ ܐܲܝܟ ܥܵܪܘܿܩܵܐ 392 ܘܠܵܐ ܝ̇ܕܥ ܗ̄ܘ̣ܝܬ ܕܢܩܝܼܦܵܐ ܗ̣̄ܘܵܬ ܒܬܲܪ ܥܘ̣ܠܟ . 393 ܒܗܸܬܼܬܿ ܡ̣ܢ ܐ̄ܢܫܵܐ ܘܠܵܐ ܒܗܸܬܬ ܡ̣ܢ ܫܸܡܝ ܕܩܝܼܫ ܡ̣ܢܟܠ : pb. f.274r 394 ܘܟܣܝܼܬ ܥܘ̣ܠܵܟ ܒܢܚܬܵܐ ܥܦܝܼܦܵܐ ܕܕܡܵܐ ܛܠܝܼܡܵܐ . 395 : ܥܲܠ ܕܐܸܣܬܲܬܲܪܬ ܐܲܝܟ ܥܪܘܿܩܵܐ ܡ̣ܢ ܟܘܼܘܢܵܐ 396 ܗܵܐ ܓܠܐ ܐ̄ܢܵܐ ܠܥܹܝܢ ܚܙ̈ܝܹܐ ܦܘܼܪܣܵܝ ܥܘ̣ܠܵܐ . 397 : ܥܲܠ ܕܐܫܬܛܝܼܬ ܒܐܢ̄ܬܬ ܚܲܒܼܪܵܟ ܙܲܠܝܼܠܐܝܼܬ 398 ܗܵܐ ܝܗ̇ܒܢܐ ܢܫܝ̈ ܥܲܪܣܵܟ ܠܙܠܝܼܠܘܼܬܵܐ . 399 : ܕܩܛܠܬܿ ܘܐܫܕܬ ܕܡܵܐ ܙܲܟܵܝܵܐ ܕܠܵܐ ܐܣܟܸܠ ܒܵܟ 400 ܠܵܐ ܬܘܼܒ ܬܥܢܕ ܚܪܒܵܐ ܕܡܵܘܬܼܵܐ ܡ̣ܢ ܝ̈ܠܕܬܵܟ . 401 : ܕܡܲܟܸܕܬ ܩܘܼܫܬܼܵܐ ܘܐܪܝܼܡܬ ܩܲܪܢܵܐ ܕܙܲܠܝܼܠܘܼܬܼܵܐ 402 ܠܵܐ ܢܪܝܼܡ ܙܪܥܵܟ [ ܡܸܟܹܝܠ ] ܪܸܫܹܗ ܩܕܼܵܡ ܪ̈ܕܘܦܵܘܗܝ . 403 : ܚܙ̣ܵܐ ܒܲܪ ܐܝܫܲܝ ܕܨܕܗ ܪܡܙܵܐ ܕܓܠܐ ܠܹܗ ܟܠ 404 ܘܐܟܸܣ ܥܘ̣ܠܗ ܘܦܪܣܝܼ ܚܛܝܼܬܹܗ ܟܲܕ ܠܵܐ ܨ̇ܒܐ . 405 : ܚܙ̣ܵܐ ܟܐܢܘܼܬܵܐ ܕܐܚܝܼܡܵܐ ܠܗ ܥܲܙܝܼܙܵܐܝܼܬ 406 ܘܐܡܸܟ ܩܵܠܹܗ ܐܝܟ ܚܲܝܵܒܼܵܐ ܕܚܵܒܼ ܘܐܬܡܫܟܢ . 407 : ܚܙ̣ܵܐ ܘܐܬܦܪܣܝܼ ܢܟܼܠܐ ܕܪܟܸܒܼ ܒܓܼܵܘ ܚܘܼܫܵܒܵܗ̈ܝ 408 [...] ܚܝܒܼ ܗܘ̤ ܠܹܗ ܕܠܵܘ ܟܐܢܐܝܼܬ ܚܵܒܼ ܘܐܬܛܫܝܼ . 409 : ܒܩܵܠܵܐ ܪܵܡܵܐ ܩܛܪܓܼ ܥܘ̣ܠܹܗ ܩܕܵܡ ܝܵܕܲܥ ܟܠ 410 ܕܐܢܐ ܐ̄ܢܵܐ ܕܪܓ̇ܬ ܘܓܕܬܼ ܩܛܠܸܬ ܘܟܫܝܼܬ ܣܘܼܪܚܵܢܝ . 411 : ܐ̄ܢܐ ܐ̄ܢܐ ܕܐܬܵܐ ܐܪܚܵܐ ܕܥܘ̣ܠܵܐ ܥܪܨ ܥܠ ܪܸܥܝܵܢܝ 412 ܘܚܬܚܸܬ ܢܓܕܢܝ ܠܘܵܬܼ ܦܘܼܪܓܵܝܵܐ ܕܙܠܝܼܠܘܼܬܼܵܐ . 413 : ܐܢ̄ܐ ܐܢ̄ܐ ܕܚ̇ܣܬ ܕܐܚܕܐ ܒܢܩܦܐ ܢܡܘܣܝܵܐ 414 ܘܛܘܿܫܬ ܬܫܘܼܝܬܝ ܒܝܲܕ ܫܘܼܚܛܵܐ ܕܕܠܵܐ ܢܡܘܿܣ . 415 : ܐ̄ܢܐ ܐܢ̄ܐ ܕܛܡ̇ܪܬ ܦܚܹ̈ܐ ܕܢܕܠܵܐ ܠܬܡܝܼܡ ܠܸܒܵܐ 416 ܘܐ̄ܢܐ ܐܢ̄ܐ ܕܐܫܕܸܬ ܕܡܵܐ ܙܲܟܝܵܐ ܕܠܵܐ ܐܣܟܸܠ ܒܝܼ . 417 : ܚܨܪܵܐ ܒܝܵܫܐ ܛܡ̣ܪ ܠܝܼ ܦܚܵܐ ܒܪ̈ܓܼܫܹܐ ܕܠܒܲܪ 418 ܘܨܕܢܝ ܥܘ̣ܠܵܐ ܒܢܫܒܵܐ ܕܐܦܹ̈ܐ ܕܐܠܥܐ ܕܦܝܼܬܵܐ . 419 : ܥܘ̣ܠܵܐ ܥܘܪܵܢܝ ܡ̣ܢ ܒܘܼܝܵܢܵܐ ܕܦܪܘܿܫܘܼܬܵܐ 420 ܘܠܵܐ ܐܬܒܩܝܼܬ ܟܕ ܪܕܐ ܐ̄ܢܵܐ ܒܲܫܒܝܼܠ ܙܹܐܦܵܐ . 421 : ܚ̇ܒܸܬ ܡܸܟܹܝܠ ܘܠܵܐ ܣ̇ܦܩ ܐ̄ܢܵܐ ܠܘܵܐ ܦܘܪܥܢܵܐ 422 ܘܪܒܘ ܥܡܠܝ̈ܢ ܠܵܐ ܡܬܦܚܡܝܼܢ ܠܘܼܩܒܼܵܠ ܣܲܟܼܠܘܼܬܝ . 423 : ܙܥܘܪ̈ܝܢ ܡܝ̈ܐ ܕܝܲܡܵܐ ܪܲܒܵܐ ܕܢܫܝܓܘܢܵܢܝ 424 ܘܠܵܐ ܡܬܚܣܹܐ ܥܘ̣ܠܵܐ ܕܩܢܘܿܡܝ ܒܐܪ̈ܥܢܝܵܬܐ . 425 : ܪܲܒܐ ܗ̄ܝ̣ ܣܲܟܼܠܘܼܬܝ ܘܠܵܐ ܡܬ ܡܫܚܵܐ ܚܛܝܼܬܼܵܐ ܕܚ̇ܛܹܝܬ 426 ܘܙܥܘܿܪ ܝܲܡܵܐ ܕܢܫܝܼܓ ܨܐܬܼܐ ܕܥܘ̣ܠܵܐ ܕܩܢܘܿܡܝ . 427 : ܚܙܵܝܗܝ ܨܒܼܝܢܵܐ ܗ̇ܘ ܕܚܙܐ ܠܹܗ ܥܕܠܐ ܢܚܛܐ 428 ܕܢܲܓܸܕ ܗܘ̤ ܠܹܗ ܐܝܟ ܕܝ̇ܢܐ ܠܚܲܝܵܒܼ ܢܦܫܵܐ . 429 : ܚܙ̣ܝܗܝ ܕܐܬܡܟܲܟ ܘܢܦ̣ܠ ܠܸܒܹܗ ܡ̣ܢ ܬܘܼܟܼܠܹܗ 430 ܘܝܗܒ̣ ܠܹܗ ܐܝܕܵܐ ܕܕܠܡܵܐ ܢܸܦܣܘܿܩ ܣܒ̣ܪܐ ܕܚܲܝܵܘ̈ܗܝ . 431 : ܪܡ̣ܙ ܠܹܗ ܪܡܙܵܐ ܠܐܣܝܵܐ ܕܐܬ̣ܐ ܕܢܚܠܸܡ ܟܸܐܒܹܗ 432 ܕܣܝܼܡ ܠܹܗ ܣܲܡܵܐ ܡܠܹ̈ܐ ܕܢܝܼ̇ܝܢ ܥܲܠ ܟܘܼܬܡ̈ܬܹܗ . 433 : ܡܲܠܠ ܥܲܡܹܗ ܒܣܝܡܐܠܝܼܬ ܒܩܵܠ ܦܬܼܓܡܲܝ̈ܟ 434 ܘܐܦܠ ܒܐܸܕܢܵܘ̈ܗܝ ܣܒܪܬܵܐ ܕܚܲܝܹ̈ܐ ܕܚ̇ܢܝܢ ܡܓ̇ܢ . 435 : ܓܠܝܼ ܘܐܡ̣ܪ ܠܹܗ ܐܝܬ ܗܘ̣ ܣܲܡܵܐ ܕܡܐܣܹܐ ܥܘ̣ܠܵܐ 436 ܐܸܢ ܝܗܒ ܐܲܢ̄ܬ ܛܝܼܡ̈ܐ ܬܘܵܬܼܵܐ ܘܚܫ̈ܐ ܕܢܦܫܵܐ . 437 : ܡܠܸܠ ܪܘܼܚܵܐ ܒܟܸܢܵܪ ܢܵܬܢ ܥܲܡ ܒܲܪ ܐܝܫܲܝ 438 ܕܗܵܐ ܐܦܝܼܣܘܼܗܝ ܪ̈ܚܡܐ ܠܟܣܝ̇ܐ ܕܢܬܪܥܹܐ ܠܵܟ . 439 : ܗܵܐ ܕܒܸܩ ܠܝܼ ܐ̄ܪܙܢܐܝܼܬ ܕܫܒܝܼܩ ܥܘ̣ܠܵܟ 440 ܘܠܵܐ ܡ̇ܐܬ ܐܢܬ ܚܠܵܦ ܣܡܠܘܼܬܵܟ ܐܲܝܟ ܡܵܠ ܕܣܒܼܪܬ . 441 : ܗܵܐ ܟܠܝܗܝ ܪܸܡܙܵܐ ܠܩܣܟܘܢܵܪܐ ܢܡܣܝܵܐ 442 ܕܢܚܡܘܿܠ ܣܝܦܹܗ ܠܓܼܵܘ ܡ̣ܢ ܪ̈ܚܡܹܐ ܐܠܗ̈ܝܹܐܢ 443 : ܡܵܘܬܼܵܐ ܕܚܝܼܠܵܐ ܡܛܝܲܒܼ ܗܘ̣ܵܐ ܠܵܟ ܡ̣ܢ ܢܵܡܘܿܣܵܐ 444 ܘܢܲܣܲܒܼ ܒܐܦܲܝ̈ܟ ܕܠܵܐ ܢܸܫܬܲܒܼܗܲܪ ܣܵܢܵܐܐ ܒܡܵܘܬܵܟ . 445 ܗܝܘ̤ܘ ܨܵܕܵܟ ܒܝܲܕ ܫܘܼܓܫ̈ܘܗܝ ܕܢܚܕܐ ܒܫܸܦܒܵܟ : pb. f.274v 446 ܘܐܸܢ ܡܐ̇ܬ ܐܢܬ ܣܓ̇ܐ ܓܘܼܡܕܵܐ ܠܘܼܩܒܵܠ ܟ̣ܐܢܹ̈ܐ . 447 : ܠܸܐ ܝܗ̇ܒܢܵܐ ܐܲܬܼܪܵܐ ܠܓܼܘܼܡܕܹܗ ܠܡܬܪܘܪܒܘܼ 448 ܕܠܵܐ ܢܬܥܝܲܕ ܠܡܐܫܲܕ ܠܲܕܡܵܐ ܒܥܠܲܬܼ ܥܘ̣ܠܵܐ . 449 : ܒܵܟ ܕܵܪܸܫܢܵܐ ܐܘܼܪܚܵܐ ܚܲܕܬܵܐ ܠܬܝܒܘܼܬܵܐ 450 ܕܢܒܗܲܬܼ ܒܝܼܫܵܐ ܟܕ ܡܬܚܢܢܝܢ ܒܪ̈ܚܣ ܒܛܲܝܒܘ . 451 : ܒܵܟ ܨܐܪ ܐ̄ܢܐ ܨܠܡܵܐ ܦܲܐܝܵܐ ܕܫܸܡ ܛܲܝܒܘܼܬܼܵܐ 452 ܕܗܘܝܵܐ ܣܢܐܓܼܪܐ ܚܠܦ ܚܛܝܹ̈ܐ ܒܫܘܼܠܵܡ ܙܒܢ̈ܐ . 453 : ܒܵܟ ܡܩܥܹܐ ܐ̄ܢܵܐ ܣܒܼܪܐ ܛܒܼܵܐ ܠܲܕܠܵܐ ܣܲܒܪܵܐ 454 ܕܣ̇ܓܹܝܢ ܪ̈ܚܡܹܐ ܠܥܘ̣ܠܵܐ ܕܐ̄ܢܫܐ ܘܚܝܐܝܢ ܡܓܼܢ . 455 : ܝ̇ܕܥ̇ ܐ̄ܢܵܐ ܠܹܗ ܠܝܲܨܪܵܐ ܒܝܼܫܵܐ ܕܟܝ̣ܵܢ ܐ̄ܢܵܫܵܐ 456 ܕܡܚ̣ܝܠ ܣܓܝܼ ܠܡܥܙܝܘܼ ܩܕܼܵܡ ܚܘܬܚ̈ܬܹܐ . 457 : ܒܵܟ ܣܐܡ ܐ̄ܢܐ ܚܡܝܼܪ ܚܲܝܘܼܬܵܐ ܕܡܲܚܐ ܠܐ̄ܢܫܵܐ 458 ܘܡ̣ܢ ܝܘܒܠܵܟ ܡܩܝܼܡ ܐ̄ܢܵܐ ܦܐܪܐ ܕܥ̇ܛܐ ܥܘ̣ܠܵܐ . 459 : ܒܗܵܕܹܐ ܬܢܘܝܼ ܥܛܝܹܬ ܣܟܼܠܘܼܬܵܟ ܒܣܲܡܵܐ ܕܪ̈ܚܡܹܐ 460 ܕܐܕܪܘܿܫ ܐܘܼܪܚܵܐ ܩܕܵܡ ܗ̇ܘ ܕܐܬ̇ܐ ܠܡܫܒܲܩ ܥܘ̣ܠܵܐ . 461 : ܡܢ̇ܟ ܕܢ̇ܚ ܗ̇ܘ ܕܡܬܠܚ ܫܛܪ ܚܝܒܹ̈ܐ 462 ܘܗܵܐ ܚܘܝܼܬܹܗ ܠܐ̄ܪܵܙ ܡܹܐܬܝܼܬܹܗ ܒܥ̣ܘܠܵܐ ܕܐܒܘܼܗܝ . 463 : ܒܢܡܘܿܣ ܡܠܵܘ̈ܗܝ ܡܒܛܸܠ ܩ̈ܠܹܐ ܕܢܛܘܼܪܵܬܵܐ 464 ܘܡܨܲܚ ܟ̇ܬܒ ܚܢܵܢܵܐ ܘܪ̈ܚܡܹܐ ܠܓܼܵܘ ܡ̣ܢ ܣܸܦܪ̈ܵܘܗܝ . 465 : ܒܕܡܗ ܟ̇ܬܒ ܫܛܵܪ ܚܐܪܘܼܬܼܵܐ ܠܒܢܲܝ̈ ܓܸܢܣܹ݂ܗ 466 ܘܡܬܠܚ ܠܗ̇ ܠܕܝܬܩܹܐ ܕܥܒܕܘܼܬ ܐ̄ܢܵܫܵܐ . 467 : ܘܡܛܠܗܕܹܐ ܠܐ ܝܗ̇ܒܬܼ ܠܹܗ ܐܬܕܹܐ ܠܡܵܘܬܵܐ 468 ܕܢܸܩܛܘܿܠ ܚܝ̈ܟ ܒܥܠܲܬܼ ܥܵܘ̣ܠܵܐ ܕܥܒܼܘܼܬ ܥܒܼܕܹ̈ܐ . 469 : ܒܥܠܲܬ ܥܘ̣ܠܵܐ ܗܘ̤ܘ ܡܝܘܬܐ ܥܒܼܕ̈ܐ ܠܡܘܬܐ 470 ܗܵܐ ܨ̇ܐܪ ܐ̄ܢܐ ܫܛܵܪ ܚܝܒܹ̈ܐ ܒܦܘܼܨܵܝ ܚܲܝܲܝ̈ܟ . 471 : ܚܙܝܼ ܒܲܪ ܐܝܫܲܝ ܛܡܵܐ ܐܚܒܼܬܵܟ ܡܣܒ̇ܬ ܒܐܦܲܝ̈ܟ 472 ܘܫܪܹܝܬ ܢܡܘܿܣܝ ܕܐܲܢ̄ܬ ܠܐ ܬܗܘܹܐ ܥܒܼܕܵܐ ܠܡܵܘܬܐ . 473 : ܐܦܠܐ ܢܵܡܘܿܣܝ ܠܵܐ ܒܲܛܠܬܹܗ ܡ̣ܢ ܬܒܥܬܹܗ 474 ܪ̈ܚܡܹܐ ܝܗܒ̇ܬ ܫܘܚܕܵܐ ܚܠܵܦܝܟ ܘܕܲܥܝܼܬܹܗ ܠܵܟ . 475 : ܐܦ ܟܐܢܘܼܬܼܵܐ ܠܵܐ ܗ̄ܘ̣ܵܐ ܡܸܛܥܵܐ ܛܥܬ̤ ܥܘܼܗܕܢܵܗ̇ 476 ܪܫܝܼܡ ܗ̄ܘ̣ ܒܣܸܦܪܵܗ̇ ܚܘܩܵܐ ܕܥܘ̣ ܠܵܟ ܥܲܡ ܟܠ ܕܚ̣ܛܘ . 477 : ܗܪܟܵܐ ܠܚܬܗ ܠܫܸܡ ܣܟܼܠܘܼܬܵܟ ܡ̣ܢ ܢܡܘܿܣܵܐ 478 : ܠܵܐ ܗ̄ܘ̣ܵܐ ܡ̣ܢ ܗ̇ܘ ܟܬܒܼܵܐ ܟܣܝܵܐ ܕܪ ܫܝܼܡ ܒܝܕܲܥܬܝ 479 : ܗܵܐ ܫܒܼܝܼܩ ܥܘ̣ܠܵܟ ܒܡܠܹܐ ܙܒܼܢܵܐ ܠܦܘܼܬ ܢܡܘܿܣܵܐ 480 ܙܸܠ ܛܝܒܼ ܠܵܟ ܕܒܼܚܹ̈ܐ ܕܚܘܼܒܵܐ ܠܚ̈ܝܹܐ ܕܠܗܠ . 481 : ܗܵܐ ܚܘܼܝܼܢܵܟ ܫܒܼܝܼܠ ܚܵܘܣܵܢܐ ܕܕܪܫܘܼܗܝ ܪ̈ܚܡܹܐ 482 ܚܙܘܩ ܒܹܗ ܒܥܡܠܵܐ ܘܐܠܸܦ ܐ̄ܢܫܵܐ ܠܡܪܕܵܐ ܥܡܵܟ . 483 : ܗܵܐ ܝܗܒ̣ܬ ܠܵܟ ܐܝܼܕܼܵܐ ܕܣܒܼܪܐ ܕܬܦܢܐ ܠܚܲܝܹ̈ܐ 484 ܣܡܘܟ ܠܐܒܝܕ̈ܐ ܘܠܒܸܒ ܐܢܘܿܢ ܒܩܵܠ ܫܘܼܒܼܩܵܢܵܐ . 485 : ܗܵܐ ܦܨܝܼܬܵܟ ܡ̣ܢ ܢܡܘܿܣܵܐ ܕܠܚܝܼܡ ܗ̄ܘ̣ܵܐ ܠܵܟ 486 ܦܨܵܐ ܛܠܝܼܡ̇ܐ ܡ̣ܢ ܛܵܠܘܿܡܵܐ ܘܚܘܢ ܘܐܬܪܚܲܡ ܀ 487 : ܫܡܲܥ ܚܛܝܵܐ ܕܡܝܼܬ ܒܲܚܛܝܼܬܼܵܐܗ ܩܵܠ ܫܘܒܼܩܢܵܐ 488 ܘܢܵܕ ܡ̣ܢ ܡܵܘܬܼܵܐ ܐܝܟ ܕܡ̣ܢ ܫܸܢܬܐ ܘܦܢܵܐ ܠܚܲܝܹ̈ܐ . 489 : ܚܙܵܐ ܕܗܘ̤ܵܘ ܠܹܗ ܣܢܐ ܓܼܪܹ̈ܐ ܒܕܝܼܢܵܐ ܚܠܵܦ ܣܲܟܼܠܘܼܬܹܗ 490 ܘܫܪܝܼ ܕܢܦܝܣ ܕܢܦܢܐ ܠܕܲܪܓܼܐ ܕܪܫܢܘܼܬܹܗ . 491 : ܡܐܩܢܲܛ ܗ̄ܘ̣ܵܐ ܕܕܵܡ ܠܐ ܡܚܬܡ ܫܛܵܪ ܫܘܒܼܩܢܹܗ 492 ܘܡܬܟܫܲܦ ܗ̄ܘ̣ܵܐ ܕܢܪܡܹܐ ܐܝܕܵܐ ܪܡܵܙܐ ܚܠܵܦܵܘܗܝ . 493 ܦܢ̣ܐ ܕܢܪܟܸܒ ܩ̈ܠܐ ܚܢܝܼܓ̈ܐ ܒܟܸܢܵܪ ܡܸܢܵܘ̈ܗܝ : pb. f.275r 494 ܕܟܒܪ ܢܦܢܐ ܠܦܪ ܗܣܝܵܐ ܕܠܘܵܬ ܡܵܪܹܗ . 495 : ܒܩܸܢܛܵܐ ܫܪܹܐ ܗ̄ܘ̣ܵܐ ܟܲܕ ܛܵܒܼ ܩܲܒܸܿܠ ܫܘܼܒܼܩܵܢ ܥܵܘ̣ܠܵܗ 496 : ܘܠܵܐ ܫ̇ܠܐ ܗ̄ܘ̣ܵܐ ܡ̣ܢ ܕܢܲܟܢܸܫ ܣܢܸܐܓܪܹ̈ܐ ܚܠܵܦܵܘܞܝ 497 : ܓܠܝܵܐ ܗ̄ܘ̣ܵܬ ܠܹܗ ܟܲܕܼ ܛܵܒܼ ܩܲܒܸܠ ܫܪܝ ܣܟܼܠܘܼܬܹܗ 498 ܕܕܵܡ ܠܐ ܫܘܐ ܢܦܥܐ ܢܗܲܠܸܠ ܪܘܼܚܢܵܐܝܼܬ . 499 : ܐܵܦ ܗܵܕܹܐ ܡܬܟܫܲܦ ܗ̄ܘ̣ܵܐ ܒܩܵܠ ܚܢ̈ܓܼܬܐ 500 ܕܢܩܘܵܫ ܕܪܚܵܐ ܒܟܸܢܵܪ ܢܦܫܹܗ ܐܝܟ ܕܒܩܕܡܵܐ 501 : ܚܙ̣ܵܝܗܝ ܒܵܪܘܿܝܵܐ ܕܲܪܓܝܼܓ ܚܨܪܹܗ ܕܢܬܪܓܸܡ ܒܹܗ 502 : ܘܦܢܐ ܝܗ̤ܝ ܠܹܗ ܚܝܹܠ ܒܘܕܩܵܐ ܕܥܬܼܝܼܕ̈ܬܵܐ 503 : ܢܣܲܒܼ ܡܘܗܒܼܬܵܐ ܕܫܪܝܵܐ ܗ̄ܘ̣ܵܬ ܒܹܗ ܩܕܵܡ ܣܲܟܼܠܘܼܬܹܗ 504 ܘܫܪܝ ܙܡ̇ܪ ܪܘܚܢܐܝܼܬ ܩ̈ܠܐ ܚܢܝܼ̈ܓܹܐ . 505 : ܥܕܡܵܐ ܠܐܡܬܝ ܬܸܛܥܝܼܢܝ ܡܪܝܵܐ ܐܲܝܟ ܕܠܲܒܝܼܫܵܐ 506 ܥܕܡܵܐ ܠܐܡܲܬܝ ܬܗܩܟ ܐܦܝ̈ܟ ܡ̣ܢ ܒܲܪ ܒܲܝܬܵܟ . 507 : ܥܕܡܵܐ ܠܐܡܬܝ ܬܣܝܼܡ ܬܟܼܪܝܼܬܐ ܒܓܼܵܘ ܚܘܫܒܲܝ̈ 508 : ܡܕ ܚ̇ܙܐ ܐ̄ܢܵܐ ܚܣܕܵܐ ܕܣܟܼ̈ܠܹܐ ܕܡܡܲܩܝܼܢ ܒܝܼ 509 : ܐܠܵ [ ܗ ] ܝ ܐܲܠܵܗܝ ܠܡܵܢܵܐ ܫܒܩܬܢܝ ܡ̣ܢ ܪ̈ܕܘܿܦܲܝ 510 ܘܐܪܚܸܩ ܥܘܼܕܪܵܢܝ ܒܡܲܡܠܠܐ ܣܲܝܢܵܐ ܕܡܠܠ ܣܦܘ̈ܬܝ . 511 : ܝ̇ܕܥ ܐܢ̄ܐ ܓܹܝܪ ܕܥܘ̣ ܠܗ̇ ܫܩܠܗ̇ ܠܙܟܘܼܬܝ ܡ̣ܢ ܪܸܫܝ 512 ܘܥܲܠ ܗ̇ܝ ܪܕܦ ܣܢܵܐܐ ܠܚܲܝ̈ ܕܠܵܐ ܚܵܘܿܣܵܢܵܐ . 513 ܠܵܐ ܛܠܝܵܐ ܠܝܼ ܕܡܛܠ ܣܲܟܼܠܘܼܬܝ ܐܘܼܠܨܢܲܝ̈ . 514 : ܘܫܪܝܼܪܵܐ ܠܝܼ ܕܚܵܘ ܒܲܝ̈ ܐܥܝܼܪܘ ܩܐܪܣܵܐ ܠܘܼܩܒܵܠܝ 515 ܠܵܘ ܥܘܕܪܢ̇ܐ ܕܲܠܘܹܐ ܗ̄ܘ̣ܵܐ ܠܝܼ ܙܥܲܪ ܘܐܸܬܒܲܨܲܪ . 516 : ܐܢܐ ܗ̄ܘ̣ ܕܙܥܪܬ ܡ̣ܢ ܛܘܝܒܼܵܐ ܕܪܸܚܡܵܬ ܕܩܘܼܫܬܼܵܐ 517 ܡܦܣ ܐ̄ܢܵܐ ܕܚܛܝܬ ܘܡܸܛܠ ܣܲܟܼܠܘܼܬܝ ܡܸܬܢܓܕ ܐ̄ܢܵܐ . 518 ܘܠܵܘ ܥܲܠ ܢܕܕ̈ܝ ܡܬܟܫܲܦ ܐ̄ܢܵܐ ܐܸܠܵܐ ܥܲܠ ܥܵܘ̣ܠܵܝ . 519 : ܗܵܕܹܐ ܒܠܚܘܿܕ ܡܦܝܼܣ ܐ̄̈ܢܵܐ ܠܪܸܡܙܵܐ ܕܡܢܓܕ ܠܝܼ 520 ܕܠܵܐ ܩܲܫܝܵܐܝܼܬ ܢܗܘܹܐ ܡܲܪܕܘܬܝ ܐܸܠܵܐ ܒܚܵܣܵܢ . 521 : ܠܵܐ ܠܲܡ ܬܟܣܢܝ ܡܵܪܝܵܐ ܒܪܘܓܼܙܵܐ ܥܲܙܝܼܙܵܐܝܼܬ 522 ܘܠܵܐ ܬܚܘܹܐ ܠܝܼ ܐܦܹ̈ܐ ܕܚܸܡܬܵܐ ܕܠܵܐ ܬܲܪܥܘܼܬܼܵܐ . 523 : ܒܢܓܕܵܐ ܢܚܲܝ̈ܐ ܪܕܝܼܢܝ ܐܲܝܟ ܕܦܐܐ ܠܒܣܝܼܡܘܼܬܵܟ 524 ܕܕܠܡܵܐ ܢܘܠܸܕ ܚܲܫܵܐ ܕܡܲܪܕܘܼܢܝ ܪܛܢܵܐ ܣܢܝܵܐ . 525 : ܚܫܵܐ ܪܒܵܐ ܛܥܝܼܢ ܗ̄ܘ̣ܵܐ ܟܹܐܢܵܐ ܒܓܼܵܘ ܪܥܝܢܹܗ 526 ܟܕ ܛܵܒܼ ܫܡܥܗ̇ ܠܗ̇ܝ ܒܪܬ ܩܵܠܵܐ ܕܫܒܝܼܩ ܥܵܘ̣ܠܵܟ . 527 : ܐܘ ܙܕܝܼܩܵܐ ܕܝܗ̣ܒ ܠܹܗ ܪܸܡܙܵܐ ܫܛܪ ܚܘܒ̈ܬܹܗ 528 ܘܗ̣ܦܟ ܣܡܹܗ ܬܚܬ ܟܐܢܘܼܬܼܵܐ ܐܝܟ ܚܝܼܒܵܐ .܆ 529 : ܐܘ ܐܲܬܠܝܟܵܐ ܕܚܒܼ ܒܐܓܼܘܢܵܐ ܘ̣ܣܡܟܗ ܪܸܡܙܵܐ 530 ܘܠܵܐ ܨܒܼܐ ܕܢܣܝܼܡ ܟܠܝܼܠ ܫܘܼܒܩܢܵܐ ܕܠܐ ܙܟܼܘܬܵܐ . 531 : ܐܘ ܥܝܼܪ ܟܠܫܵܥ ܕܛܒܼܥ ܩܲܠܝܼܠ ܒܫܢܵܬܐ ܕܥܵܘ̣ܠܵܐ 532 ܘܠܵܐ ܣܟܡ ܥܡܠܹ̈ܐ ܕܫܒܚ̈ܬܹܗ ܠܘܼܩܒܼܵܠ ܥܘ̣ܠܵܐ . 533 : ܬܵܘ ܚܛܝ̈ܐ ܚܙ̣ܵܘ ܚܛܝܵܐ ܕܚܛܐ ܘܲܦ̣ܫܵܐ 534 ܘܩܘܫ ܒܕܡܘܼܬܹܗ ܒܬܪܲܥ ܪ̈ܚܡܹܐ ܕܪܸܡܙܵܐ ܟܹܐܢܵܐ . 535 : ܬܵܘ ܙܕܝܼܩ̈ܐ ܚܙ̣̱ܵܘ ܙܕܝܼܩܵܐ ܕܚܵܒܼ ܒܚܛܝܬܵܐ 536 ܘܛܪܘ ܣܝܡ̈ܬܐ ܕܪ̈ܥܝܢܲܝܟܿܘ ܡ̣ܢ ܓܲܢܵܒܼܵܐ . 537 : ܬܵܘ ܦܪ̈ܘܿܫܹܐ ܚܙ̣ܵܘ ܚܲܙܝܵܐ ܕܚܵܪ ܘܐܣܬܡܝ 538 ܘܲܥܡܲܨܘ ܥܝܢܹ̈ܐ ܕܚܘܫܒܲܝ̈ܟܘܿܢ ܡ̣ܢ ܣܢܝ̈ܬܐ . 539 : ܐܸܢ ܚܲܙܝܵܐ ܕܣܬܝܪ̈ܬܵܐ ܦܗ̣ܵܐ ܒܲܚܝܵܪܹܗ 540 ܡ̇ܢ ܠܵܐ ܢܪܡܹܐ ܢܚܬܼܵܐ ܢܟܼܦܵܐ ܥܲܠ ܒܒ̈ܬܹܗ . 541 : ܐܢ ܩܕܝܼܫܵܐ ܛܡܐ ܢܦܫܹܗ ܒܚܸܙܘܵܐ ܕܐܦܹ̈ܐ 542 ܡ̇ܢ ܠܐ ܢܛܲܟܸܣ ܪܲܗܛܵܐ ܕܥܲܝܢܵܘ̈ܗܝ ܡ̣ܢ ܬܘܼܩ̈ܠܬܐ . 543 ܐܸܢ ܓܢ̄ܒܪܵܐ ܣܚܦܬܹܗ ܐܸܠܥܵܐ ܪܦܝܬ̣ ܓܘܼܫܡܵܐ : pb. f.275v 544 ܡ̇ܢ ܠܵܐ ܢܙܝܼܢ ܙܘܥܝ̈ ܢܲܦܫܹܗ ܠܘܼܩܒܼܵܠ ܚܵܘܝܵܐ . 545 : ܕܘܝܼܕ ܢܗܘܹܐ ܐܲܝܟ ܡܲܚܙܝܼܬܼܵܐ ܩܕܼܵܡ ܚܙ̈ܝܹܐ 546 ܘܒܹܗ ܢܗܒܩܘܿܢ ܬܓܼܘܡ̈ܐ ܕܟܹܐܢܹ̈ܐ ܘܕܚܛܝܹ̈ܐ . 547 : ܠܐ ܢܸܫܬܒܗܲܕ ܐܝܢܵܐ ܕܙܲܕܝܼܩ ܐܝܟ ܗ̇ܘ ܕܐܲܡܠܸܟ 548 ܘܠܵܐ ܢܬܪܦܐ ܐܝܢܵܐ ܕܚܛܝ ܐܲܝܟ ܗ̇ܘ ܕܐܒܕ . 549 : ܟܐܢܵܐ ܢܛܪ ܓܙ̈ܝ ܢܦܫܹܗ ܡ̣ܢ ܫܘܒܼܗܪܵܐ 550 ܐܵܦ ܚܛܝܵܐ ܢܥܨܘܿܒܼ ܟܸܐܒܹܗ ܒܬܝܒܘܼܬܼܵܐ . 551 : ܠܢܝܼܫܵܐ ܕܩܘܼܫܬܵܐ ܢܚܢܐ ܟܠܢܵܫ ܒܙܘܥܹ̈ܐ ܘܪܸ̈ܓܼܫܹܐ 552 ܕܢܬܘܹܐ ܠܡܣܲܒܼ ܟܠܝܼܠ ܙܟܘܬܵܐ ܕܠܵܐ ܡܬܚܒܲܠ ܀ 1 : ܠܘܝܼܬܵܐ ܦܐܝܼܬܼܵܐ ܕܕܘܼܒܵܪ ܟܐܢܹ̈ܐ ܐܫܟܚ ܪܸܥܝܵܢܝ 2 ܘܚܲܦܸܠ ܗܘ̤ ܠܹܗ ܠܡܚܙܲܩ ܥܲܡܵܗ̇ ܒܥܢܝܵܢ ܡܠܹ̈ܐ . 3 : ܚܙ̣ܵܐ ܕܬܪܝܼܨܵܐ ܐܘܪܚܵܐ ܕܥܡܠܹ̈ܐ ܕܪܲܥܝܼܢܲܗܘܿܢ 4 ܘܛܲܝܼܒܼ ܡܠܹ̈ܐ ܕܢܪܡܐ ܡܠܘܐܐ ܒܝܘܬܪ̈ܢܲܝܗܘܿܢ . 5 : ܠܢܝܼܫܵܐ ܕܡܲܠܟܵܐ ܚܙ̣ܵܐ ܕܡܕܡܝܢ ܒܕܘܼܒܪ̈ܲܝܗܘܿܢ 6 ܘܡܬܝܝ ܡܠܹ̈ܐ ܕܟܸܢܵܪܵ ܦܘܼܡܵܐ ܠܡܚܢܵܐ ܠܩܘܼܫܬܼܵܐ . 7 : ܒܸܐܘܪܚܵܐ ܕܩܘܼܫܬܵܐ ܚܙܲܩܘ ܬܓܪܹ̈ܐ ܕܡܠܲܬܼ ܩܘܼܫܬܵܐ 8 ܘܒܢܣܝܢܵܐ ܟܢܸܫܘ ܥ [ ܘܼ ] ܬܪܵܐ ܪܘܚܢܝܵܐ . ܡܲܬܼ 9 : ܒܪܸܝܝ ܥܘܼܬܪܵܐ ܕܕܘܒܪ̈ܝܗܘܿܢ ܚܙܲܩܘ ܚܘܫܒܲܝ̈ 10 ܕܢܸܚܙܘܿܢ ܫܘܼܦܪܵܐ ܕܢܨܚܢܲܝ̈ܗܘܿܢ ܕܠܡ̇ܢ ܕܡ̇ܝܢ . 11 : ܩܵܠ ܚܘܼܡܣܢܗܘܿܢ ܐܥܝܼܪ ܪܸܥܝܵܢܝ ܐܝܟ ܡ̣ܢ ܫܢܬܼܵܐ 12 ܡܦܩܸܬ ܕܐܸܚܙܹܐ ܕܐܲܝܟܵܢ ܙܟܝܢ ܐ̄ܢܫ̈ܐ ܠܚܲܫܹ̈ܐ . 13 : ܚܘܒܗܘܿܢ ܓܪܓܢܝ ܐܲܝܟ ܕܠܫܒܪܵܐ ܠܘܵܬܼ ܥܡܠܲܝ̈ܗܘܿܢ 14 ܘܲܒܼܥ̇ܝܬ ܕܐܹܨܘܿܪ ܨܠܸܡ ܫܘܼܦܪ̈ܲܝܗܘܿܢ ܒܣܡܵܐ ܕܡܠܬܝ . 15 : ܒܟܬܝܒ̈ܬܐ ܕܣܦܪ̈ܝ ܡܲܠܟܵܐ ܒܥ̇ܝܬ ܕܐܬܗܓܹܐ 16 ܘܚ̇ܙܝܬ ܚܘܩܵܐ ܕܪܫܝܼܡܵܐ ܒܹܗ ܬܫܥܝܼܬ ܡܲܠܟܹ̈ܐ . 17 ܡܲܠܟܵܐ ܘܡܲܠܟܵܐ ܚܙܝܹ̇ܬ ܕܪܫܝܼܡܝܼܢ ܒܹܝܬ ܣܘܪ̈ܓܵܕܹܐ . 18 ܘܡܫܓܢܲܝ ܗ̄ܘ̣ܵܬ ܛܒܼܥܵܐ ܕܫܡܵܐ ܚܲܕ ܡ̣ܢ ܚܲܒܼܪܹܗ . 19 : ܠܐܕܡ̇ܐ ܗ̄ܘ̣ܵܐ ܬܓܼܵܐ ܠܬܓܼܵܐ ܕܒܪ̈ܫܲܝܗܘܿܢ 20 ܘܠܵܐ ܫ̇ܠܸܡ ܗ̄ܘ̣ܵܐ ܫܒܼܛܵܐ ܠܫܒܼܵܛܐ ܕܠܒܼܝܼܟܼܝܼܢ ܗ̄ܘ̣ܵܘ . 21 : ܚܲܕ ܪܗ̇ܛ ܗ̄ܘ̣ܵܐ ܚܘܩܵܐ ܕܫܪܒܹܗ ܒܕܼܵܡ ܒܒ̈ܬܐ 22 ܘܚܲܕ ܡܟܼܪܸܙ ܗ̄ܘ̣ܵܐ ܫܸܡ ܫܘܼܠܛܢܹܗ ܐܝܟ ܛܥܘܢܵܐ . 23 : ܒܣܦܪܐ ܕܪܘܼܚܵܐ ܪܫܝܼܡ ܗ̄ܘ̣ܵܐ ܫܐܘܿܠ ܐܝܟ ܝܲܬܝܼܪܵܐ 24 ܘܗܦܟ ܪܡܙܵܐ ܩ̣ܪܝܗܝ ܬܲܩܢܵܐܝܼܬ ܘܲܠܚܵܝܗܝ ܠܲܫܡܹܗ . 25 : ܠܐ ܗ̄ܘ̣ܵܐ ܡܛܥܐ ܛܥܐ ܟܵܬܼܘܒܵܐ ܘܟܬܒܗ ܠܫܡܗ 26 : ܗܘ̣ܝܘ̣ ܕܪܫܡܹܗ ܕܢܲܠܸܦ ܒܫܡܹܗ ܕܠܵܐ ܐ̄ܢܵܫ ܢܛܥܹܐ 27 ܐܬ̤ܐ ܣܡܹܗ ܒܹܝܬܼ ܐܘܪ̈ܚܸܬܼܵܐ ܕܚܘ̈ܩܹܐ ܕܪܘܼܚܵܐ . 28 ܕܢܚܙܘܿܢ ܐ̄ܢܫ̈ܐ ܘܠܐ ܢܬܕܘܕܘܢ ܒܬܘܫܵܐ ܕܐܘܼܪܚܹܗ . 29 : ܒܕܦܵܐ ܕܣܦܪܐ ܨܪܗ ܠܨܠܡܹܗ ܕܡܲܠܟܵܐ ܪܲܦܝܵܐ 30 ܕܢܚܘܹܐ ܒܹܗ ܣܢܝܘܼܬ ܥܘ̣ܠܐ ܕܟܼܡܵܐ ܣܢܝܵܐ . 31 : ܒܪܸܫ ܣܘܪܓܕܵܐ ܕܓܒܼܝܘܬ ܡܲܠܪܹ̈ܐ ܪܫܡܹܗ ܠܫܐܘܿܠ 32 ܕܐܝܢܵܐ ܕܩ̇ܪܸܐ ܢܚܘܿܪ ܬܩܢܐܝܼܬ ܘܐܟܢ ܢܩܪܐ . 33 : ܒܚܘܩܐ ܕܬܪܝܢ ܟܬܒܼ ܓܒܼܝܘܬܗ ܕܕܘܝܼܕ ܢܟܼܦܵܐ 34 ܘܨܵܪ ܢܨܚ̈ܢܹܐ ܕܕܟܝܘܼܬ ܢܲܦܫܹܗ ܩܕܼܵܡ ܚܲܙܵܝܹ̈ܐ . 35 : ܪܡܙܵܐ ܟܣܝܵܐ ܡܫܲܚ ܠܬܪܝܗܘܿܢ ܟܲܕ ܠܵܐ ܛܲܥܐ 36 ܘܓܼܒܼܐ ܘܐܣܠܝܼ ܐܲܝܟ ܒܘܼܚܵܪܢܵܐ ܕܣܥܘ ܪܘܼܬܹܗ . 37 : ܓܒܼܵܐ ܟܲܕ ܝ̇ܕܥ ܣܘܼܥܪ̈ܢܲܝܗܘܿܢ ܥܕܠܵ ܢܸܗܘܘܿܢ 38 ܘܚܘܝܼ ܚܘܼܒܹܗ ܕܐܦ ܥܲܠ ܒܝܼܫܹ̈ܐ ܫܦܝܼܥ ܐܢ ܨ̇ܒܝܢ . 39 : ܒܫܐܘܿܠ ܚܘܝܼ ܕܟܼܡܵܐ ܣܢ̇ܐ ܠܒܝܼܫܘܼܬ ܝܲܨܪ݁ܐ 40 ܘܲܒܼܒܲܪ ܐܝܼܫܝ ܓܠ̣ܐ ܨܒܝܢܹܗ ܕܡܚܸܒܼ ܟܐܢܹ̈ܐ ܗ̄ܘ̣ . 41 : ܠܫܐܘܿܠ ܥܘ̣ܠܗ ܐܣܠܝܼ ܘܲܫܕܵܝܗܝ ܡ̣ܢ ܡܲܠܟܘܼܬܼܵܐ 42 ܘܚܘܒܹܗ ܕܕܵܘܝܼܕ ܣܡ ܠܹܗ ܬܵܓܼܵܐ ܕܪܹܫܢܘܼܬܼܵܐ . pb. f.270v 43 : ܐܚܸܵܝܘܗܝ ܦܘܼܩܕܢܵܐ ܠܫܡܹܗ ܕܫܵܐܘܿܠ ܡ̣ܢ ܒܹܝܬܼ ܐܪ̈ܟܹܐ 44 ܘܟܬܲܒܼ ܕܘܵܝܼܕ ܥܒܸ̇ܕ ܕܝܼܢܵܐ ܥܘܠܐ ܚܠܦ . 45 : ܪܸܡܙܵܐ ܟܣܝܵܐ ܐܪܡܝܼ ܐܝܕܵܐ ܫܘܼܠܛܢܹܗ 46 ܘܒܡܘܡܬܐ ܚܲܬܸܡ ܕܪܓܼܐ ܕܪܫܢܘܼܬܹܗ . 47 : ܝܼܡܵܐ ܘܐܫܪ ܐܠܗ ܟܠܐ ܕܠܐ ܡܬܕܓܲܠ 48 ܕܟܘܪܣܝ ܕܘܝܼܕ ܠܥܲܠܡ ܢܬܩܢ ܕܠܐ ܫܘܼܠܡܵܐ . 49 : ܥܲܡ ܢܗܝܪܐ ܫܡܫܵܐ ܘܣܗܪܵܐ ܢܪܗܲܛ ܕܪܥܗ 50 ܘܠܵܐ ܢܬܥܘܟ ܡ̣ܢ ܝܘܼܒܠܵܐ ܕܫܸܡ ܡܠܡܘܼܬܼܵܐ . 51 : ܚܕܵܐ ܠܲܡ ܝܼܡܝܬ ܒܫܸܡ ܩܕܝܼܫܵܐ ܘܠܵܐ ܡܕܓܸܠ ܐ̄ܢܵܐ 52 ܕܥܲܡ ܐܡܒܢܘܼܬܼܝ ܢܡܠܟ ܕܘܝܼܕ ܘܙܪܥܵܐ ܕܡܸܢܹܗ . 53 : ܡܠܟܘܼܬ ܙܒܼܢܵܐ ܝܗܒ̣ ܐ̄̈ܢܵܐ ܠܹܗ ܐܲܝܟ ܪܗܒܼܘܢܵܐ 54 ܘܒܣܘܥܪ̈ܢܹܐ ܡܚܬܸܡ ܐ̄ܢܐ ܠܗ̇ ܒܫܘܼܠܡ ܙܒ̈ܢܐ . 55 : ܐܓܼܪܐ ܛܒܼܵܐ ܦܪܥ ܐ̄ܢ̇ܐ ܠܹܗ ܚܠܦ ܚܘܼܡܣܵܢܵܘ̈ܗܝ 56 ܡܠܟܘܼܬ ܙܒܼܢܵܐ ܘܡܲܠܡܘܼܬ ܪܘܡܵܐ ܕܠܐ ܡܸܫܬܪܝܵܐ . 57 : ܕܠܵܐ ܐܫܬܒܗܲܪ ܘܫܛ ܦܘܼܩܕܢܝ̈ ܒܲܕܡܘܼܬ ܫܐܘܿܠ 58 ܡܪܡܪܡ ܐ̄ܢܵܐ ܠܹܗ ܠܥܹܝܢ ܚܙܝ̈ܐ ܒܝܲܠܕܵܐ ܕܡܸܢܹܗ . 59 : ܠܵܐ ܝܵܗ̣ܒܢܐ ܫܡܲܝܵܐ ܘܐܲܪܥܵܐ ܠܲܡܕܒܼܵܪܘܼ 60 ܘܫܒܛܗ ܢܡܠܟ ܥܲܠ ܥܠܝ̈ܐ ܘܥܲܠ ܬܚܬܝܹ̈ܐ . 61 : ܒܫܡܵܐ ܕܐܝܼܬܘܼܬܝ ܡ̣ܢ ܫܘܼܪܝܵܐ ܡܫܘܬܸܦ ܐ̄ܢܵܐ ܠܹܗ 62 ܘܝܪܬܵܐ ܘܡܪܐ ܣܐܡ ܐ̄ܢܵܐ ܠܹܗ ܕܟܼܠ ܡܐ ܕܒܪܝ̇ܬܼ . 63 : ܡܘܠܟܵܢ ܚ̈ܝܐ ܩܒܸܠ ܕܘܝܼܕ ܒܪܸܫ ܡܲܠܟܿܘܼܬܹܗ 64 ܘܗܝܡܢ ܘܐܫܪ ܠܕܪ̈ܚܝܼܩܵܢ ܒܲܕ ܒܲܪ̈ܝܼܒܢ . 65 : ܒܝܲܕ ܓܠܝ̈ܬܐ ܚ̣ܙܵܐ ܟܣܝ̈ܬܐ ܕܠܵܐ ܡܬܚ̈ܙܝܵܢ 66 ܘܒܐܪ̈ܥܢܬ ܪܫܲܡ ܦܠܐܬܼ̈ܐ ܕܲܥܬܼܝܼܪ̈ܬܵܐ . 67 : ܒܬܢܘܵܝ ܕܐܓܼܪܐ ܕܲܬܝܼܪ̈ܬܵܐ ܣܲܝܒܲܪ ܥܡ̈ܠܹܐ 68 ܘܡܛܠ ܚܘܼܒܵܐ ܕܫܸܡ ܒܵܪܘܿܝܵܐ ܢܛܲܪ ܦܘܼܩܕܵܢܹ̈ܐ . 69 : ܫܡ̣ܥ ܕܐܠܵܗܵܐ ܐܠܗ ܟܠܐ ܗ̄ܘ̣ ܘܗܘ̤ ܢܲܩܸܢ ܟܠ 70 ܘܠܵܐ ܣܡ ܡܕܡ ܥܲܡ ܡ̇ܪܘܼܬܹܗ ܕܠܵܘ ܠܹܗ ܡܵܘܕܹܐ . 71 : ܡ̣ܢ ܦܘܼܩܕܢܵܐ ܐܠܗܝܵܐ ܝܠܦ ܐܝܼܬܘܼܬܹܗ 72 ܘܫܪܲܪ ܒܙܘܵܥܘ̈ܗܝ ܕܠܲܝܬ ܫܘܼܪܵܝܵܐ ܠܐܡܝܼܢܘܼܬܹܗ . 73 : ܒܢܵܡܘܲܣ ܪܘܼܚܵܐ ܡܸܬܗܓܹܗ ܗ̄ܘ̣ܵܐ ܠܠܲܝ ܐܝܼܡܵܡ 74 ܘܒܣܬܝܼܪ̈ܬܵܐ ܕܒܹܗ ܗ̇ܪܸܓ ܗ̄ܘ̣ܵܐ ܪܵܡܫܵܐ ܘܨܲܦܪܵܐ . 75 : ܒܚܠܒܼܵܐܐ ܕܡܸܠܵܘ̈ܗܝ ܡܬܬܪܣܹܐ ܗ̄ܘ̣ܵܐ ܐܲܝܟ ܝܲܠܘܼܕܵܐ 76 ܘܒܼܣܘ ܟܠܵܘ̈ܗܝ ܡܬܕܪܓ ܗ̄ܘ̣ܵܐ ܠܓܼܡܝܼܪܘܼܬܼܵܐ . 77 : ܐܝܟ ܡܚܙܝܼܬܼܵܐ ܩܒܝܼܥ ܗ̄ܘ̣ܵܐ ܟܠܫܵܥ ܩܕܼܵܡ ܪܸܥܝܵܢܹܗ 78 ܘܚ̇ܙܐ ܗ̄ܘ̣ܵܐ ܒܹܗ ܝܘܩܢܵܐ ܦܲܐܝܵܐ ܕܫܦܝܪ̈ܬ̇ܐ . 79 : ܒܪ̈ܓܼܫܹܐ ܕܠܒܲܪ ܚ̇ܙܐ ܗ̄ܘ̣ܵܐ ܒܹܗ ܐܪ̈ܥܢܝܵܬܼܵܐ 80 ܘܒܪܥܝܢܹܗ ܡܬܒܩܹܐ ܗ̄ܘ̣ܐ ܒܕܠܵܐ ܫܘܼܠܵܡ . 81 : ܒܚܘܼܒܹܗ ܨܝܼܕ ܗ̄ܘ̣ܵܐ ܨܠܸܡ ܐܬܘܼܬܐ ܕܠܵܐ ܪܘܼܟܒܵܐ 82 ܘܟܲܕ ܗ̤ܝ ܟܣܝܵܐ ܠܹܗ ܓܲܠܝܵܐ ܗ̣̄ܘܵܬܼ ܒܗܝܡܢܘܼܬܼܵܐ . 83 : ܒܗܝܡܢܘܼܬܼܵܐ ܡܬܒܩܹܐ ܗ̄ܘ̣ܵܐ ܒܕܠܵܐ ܓܲܠ̈ܠܝܵܢ 84 ܘܣܝ̈ܡܵܢ ܗܘ̣̈ܝ ܠܹܗ ܐܝܟ ܗܘ̇ ܕܗܘ̣̈ܝ ܒܝܲܕܼ ܣܘܥܪ̈ܢܹܐ . 85 : ܐܝܟ ܕܒܨܒܥܵܐ ܡܚܵܘܹܐ ܗܘ̣ܐ ܠܹܗ ܠܚܝܹܠ ܒܵܪܘܿܝܵܐ 86 ܕܚ̣ܙܵܘ ܐ̄ܢܫܐ ܠܐܠܗ ܟܠܐ ܒܝܲܕ ܬܘܼܩܢܵܘ̈ܗܝ . 87 : ܡ̣ܢ ܫܬܝܼܩܹ̈ܐ ܡܲܠܸܦ ܗ̄ܘ̣ܵܐ ܠܵܗ̇ ܠܲܡܠܝܼܠܘܼܬܼܵܐ 88 ܕܚܘܪܘ ܦܪ̈ܘܿܫܹܐ ܒܪܗܛܵܐ ܚܲܪ ܫܵܐ ܘܗܒܼܘ ܬܸܫܒܘܿܚܬܵܐ . 89 : ܒܫܦܝܘܼܬ ܩܠܹܗ ܡܙܝܼܥ ܗ̄ܘ̣ܵܐ ܟܢܫܹ̈ܐ ܕܫܡܝ̈ܢܹܐ 90 ܠܡܦܪܲܥ ܫܘܒܼܚܵܐ ܠܚܲܝܠܵܐ ܕܚܲܝܸܠ ܠܲܩܢܘܿܡܲܝ̈ܗܘܿܢ . 91 ܡܠܝܼ̈ܠܹܐ ܘܚܪ̈ܫܹܐ ܙܡܸܢ ܘܩܪܵܐ ܠܬܘܕܝܼܬ ܟܲܣܝܐ . 92 ܐܲܝܟ ܚܝܒܹܵܐ ܕܲܢܣܲܒܼܘ ܚܝܹܐ ܘܚܵܒܼܘ ܬܘܕܝܼܬܼܵܐ . pb. f.271r 93 : ܒܩܵܠ ܬܘܼܕܝܼܵܬܐ ܡܥܝܼܕ ܗ̄ܘ̣ܵܐ ܠܵܗ̇ ܠܫܒܪܘܼܬܼ ܐ̄ܢܫܵܐ 94 ܘܡ̣ܢ ܡܵܪ̈ܬܐ ܡܕܪܓܼ ܗ̄ܘ̣ܵܐ ܠܵܗ̇ ܠܘܬ ܪ̈ܡܬܼܵܐ . 95 : ܒܟܼܢܵܪ ܡ̈ܠܐ ܪܟܸܒܼ ܩ̈ܠܐ ܠܡܦܪܲܥ ܫܘܼܒܼܚ̈ܐ 96 ܕܢܨܘܼܬ ܟܠܢܵܫ ܒܝܲܕܼ ܩܪ̈ܢܬܵܐ ܒܘܼܕܵܩ ܐܪ̈ܙܹܐ . 97 : ܒܘܡܝܼܪ̈ܬܵܐ ܡܚܬܚܸܬ ܗ̄ܘ̣ܵܐ ܠܗܘܿܢ ܐܝܟ ܕܒܠܩܛܐ 98 ܘܟܸܢ ܡܪܡܸܐ ܗ̄ܘ̣ܵܐ ܡܨܝܼܕܬܵܐ ܕܚ̈ܝܹܐ ܥܲܠ ܫܡܘܿܥܵܘ̈ܗܝ . 99 : ܒܢܫܒܹ̈ܐ ܕܪܘܼܚܵܐ ܨܐܕ ܗ̄ܘ̣ܵܐ ܠܹܗ ܠܥܲܡܵܐ ܥܲܛܠܵܐ 100 ܘܚ̇ܒܫ ܗ̄ܘ̣ܵܐ ܠܹܗ ܠܓܼܵܘ ܡ̣ܢ ܚܸܣ̈ܢܹܐ ܕܡܠܲܬܼ ܚ̈ܝܹܐ . 101 : ܦܓܘܼܕ̈ܐ ܕܚܘܼܒܵܐ ܡܪܡܹܐ ܗ̄ܘ̣ܵܐ ܠܹܗ ܠܒܲܥܪܝܼܪܵܝܵܐ 102 ܘܡܛܟܸܣ ܗ̄ܘ̣ܵܐ ܪܗܛܵܐ ܕܙܘܥܵܘ̈ܗܝ ܡ̣ܢ ܣܢܝ̈ܬܐ . 103 : ܐܝܟ ܗܢܝܘܟܐ ܪܟܝܼܒ ܗ̄ܘ̣ܵܐ ܩܠܹܗ ܥܲܠ ܟܠ ܦܘܼܡܝܼ̈ܢ 104 ܘܡܪܗܸܛ ܗ̄ܘ̣ܵܐ ܠܗܘܿܢ ܒܐܘܼܪܚܵܐ ܫܦܝܼܬܵܐ ܕܫܸܡ ܒܵܪܣܘܿܝܵܐ . 105 : ܦܐܹܐ ܗ̄ܘ̣ܵܐ ܩܵܠܹܗ ܟܲܕ ܡܲܟܼܪܸܙ ܗ̄ܘ̣ܵܐ ܒܐܕܢܲܝ̈ ܟܠܢܵܫ 106 ܘܫܡܥܘ ܗܕܐ ܟܠܟܼܘܿܢ ܥܡܡܹ̈ܐ ܘܨܘܼܬܘ ܦܬܓܡܲܝ̈ . 107 : ܒܢܝܪܐ ܕܚܘܼܒܵܐ ܪܓܼܝܼܓ ܗ̄ܘ̣ܵܐ ܕܢܹܐܣܘܿܪ ܠܟܼܠܗܘܿܢ ܥܲܡܡܹ̈ܐ 108 ܕܢܗܘܘܿܢ ܦܠܚܝܼܢ ܬܚܹܝܬ ܡܪܘܬܼܵܐ ܕܚܝܼܕ ܒܵܪܘܿܝܵܐ . 109 : ܒܙܝܢܵܐ ܕܪܘܚܵܐ ܡܬܬܲܫ ܗ̄ܘ̣ܵܐ ܠܘܼܩܒܼܵܠ ܛܘܥܝܝ 110 ܟܲܕ ܣܬܪ ܗ̄ܘ̣ܵܐ ܫܸܡ ܚܢܦܘܼܬܵܐ ܘܒܼܢܐ ܫܪܵܪܵܐ . 111 : ܛܢܢܵܐ ܠܒܝܼܫ ܗ̄ܘ̣ܵܐ ܐܲܝܟ ܫܪܝܢܵܐ ܕܚܲܕ ܒܵܪܘܿܝܵܐ 112 ܘܡܬܟܬܲܫ ܗ̄ܘ̣ܵܐ ܥܲܡ ܐܠܗܹ̈ܐ ܕܬܩܢܘ ܐ̄ܢܫ̈ܐ . 113 : ܒܩܵܠ ܦܬܓܡܵܘ̈ܗܝ ܡܦܪܣܹܐ ܗ̄ܘ̣ܵܐ ܠܗܘܿܢ ܠܕܠܵܐ ܐܲܠܵܗ 114 ܟܕ ܐܡ̇ܪ ܗ̄ܘ̣ܵܐ ܕܩܢܹܝܢ ܘܠܲܝܬ ܐܲܠܵܗܵܐ ܒܘܝܢܵܐ . 115 : ܒܟܼܠ ܬܟܬܘܫܲܝܼ̈ܢ ܗܘ̤ ܙ̇ܟܐ ܗ̄ܘ̣ܵܐ ܒܟܸܣܝܵܐ ܘܓܸܠܝܵܐ 116 ܘܥܲܠ ܟܠ ܐܠܗ ܡܫܬܥܠܹܐ ܗ̄ܘ̣ܵܐ ܒܫܸܡ ܒܵܪܘܿܝܵܐ . 117 : ܒܟܼܠ ܐܬܪ̈ܘܵܢ ܡ̣ܬܡܥܲܠ ܗ̄ܘ̣ܵܐ ܚܹܝܠ ܙܟܘܬܹܗ 118 ܘܒܟܼܠ ܥܡܡܝܼ̈ܢ ܡܬܬܢܹܐ ܗ̄ܘ̣ܵܐ ܢܸܨܚܵܢ ܥܲܡܠܵܘ̈ܗܝ . 119 : ܚܲܕ ܗ̄ܘ̣ ܒܠܚܘܿܕ ܗ̄ܘ̣ܵܐ ܘܐܒܸܝܠ ܥܲܠ ܢܸܨܚܵܢ̣ܵܘ̈ܗܝ 120 ܘܣܐܵܐ ܕܐ̄ܢܫܵܐ ܕܠܵܐ ܗܲܢܝܼܝܼ ܠܹܗ ܢܨܚܵܢ ܐ̄ܢܫܵܐ . 121 : ܚܲܫܵܐ ܠܒܝܼܫ ܗ̄ܘ̣ܵܐ ܠܘܼܩܵܒܼܵܠ ܫܘܼܦܪ̈ܵܘܗܝ ܕܡܲܠܟܵܐ ܓܲܒܼܝܵܐ 122 ܟܲܕ ܚ̇ܙܐ ܗ̄ܘ̣ܵܐ ܕܢ̇ܨܚ ܚܘܼܒܹܗ ܘܙ̇ܟܐ ܠܟܼܠܢܵܫ . 123 : ܛܢܵܢܵܐ ܕܪܘܓܼܙܵܐ ܠܒܝܼܫ ܡܪܘܕܵܐ ܠܘܼܩܒܼܵܠ ܕܵܘܝܼܕ 124 ܘܦܪ̈ܣܹܐ ܨܢܝܼ̈ܥܹܐ ܨܒܼܵܐ ܕܢܪܒܸܒܼ ܐܲܝܟ ܕܥܲܠ ܐܝܼܘܿܒܼ . 125 : ܠܗܵܠ ܐܣܪܝܼܦ ܗ̄ܘ̣ܵܐ ܢܘܼܪܵܐ ܕܪܘܓܼܙܵܐ ܒܩܸܢܝܵܢ ܟܹܐܢܵܐ 126 ܕܕܼܵܡ ܢܫܡܲܥ ܗ̄ܘ̣ܵܐ ܩܵܠ ܨܘܚ̈ܝܬܐ ܡ̣ܢ ܙܕܝܼܩܵܐ . 127 : ܗܪܟܵܐ ܦܚܵܐ ܨܠ̣ܐ ܠܹܗ ܠܐܪܵܐ ܡܪܸܗܒ ܥܡܡܹ̈ܐ 128 ܕܐܢܗ̤ܘ ܕܢܸܦܠ ܡܪܝܼܡ ܗ̄ܘ̣ܵܐ ܩܠܹܗ ܥܲܠ ܙܕܝܼ̈ܩܹܐ . 129 : ܩܪܵܒܼܵܐ ܟܲܣܝܵܐ ܐܝܬ ܗ̄ܘ̣ܵܐ ܟܠܢܵܫ ܠܘܼܩܒܼܵܠ ܟܹܐܢܵܐ 130 ܘܪܒܘܼ ܦܚ̈ܝܢ ܡܥܡܩ ܛ̇ܡܪ ܕܐܝܟܵܢ ܢܙܟܹܐ . 131 : ܢܟܼܠܐ ܒܝܼܫܵܐ ܪܟܸܒܼ ܒܝܼܫܵܐ ܥܲܠ ܒܲܪ ܐܝܼܫܲܝ 132 ܘܨܕܗ ܠܢܫܒܼܵܐ ܦܐܐ ܒܚܙܬܵܐ ܒܕܡܘܼܬ ܐܵܕܼܵܡ . 133 : ܠܩܛܐ ܪܓܼܝܼܓܐ ܚܘܝܹܗ ܠܢܸܫܪܵܐ ܩܲܠܝܼܠ ܓܸܦܹ̈ܐ 134 ܘܫܒܲܩ ܪܘܡܗ ܘܲܢܚܸܬ ܠܐܲܪܥܵܐ ܕܢܣܲܒܼ ܐܘܟܼܠܵܐ . 135 : ܪܓܲܪܐ ܫܒܬܹܗ ܠܡܠܟܵܐ ܫ̇ܒܐ ܠܥܡܡܹ̈ܐ 136 ܘܐܝܟ ܓܲܠܘܝܵܐ ܢܦܲܩ ܘܐܫܬܥܒܲܕ ܠܙܠܝܼܠܘܼܬܵܐ . 137 : ܒܓܘ ܥܡܪܬܐ ܕܙܠܝܼܠܘܼܬܐ ܚܒܼܫܹܗ ܛܪܘܢܵܐ 138 ܕܠܐ ܬܘܼܒ [ ܢܫܲܘ̣ܠ ] ܚܝܠܘ̈ܬܹܗ ܒܩܵܠ ܙܟܘܬܹܗ . 139 : ܒܐܠܥܵܐ ܪܦܝܼܬܵܐ ܦܪܪܹܗ ܘܫܕܵܝܗܝ ܐܝܟ ܕܒܙܝܢܵܐ 140 ܘܐܚܲܕ ܒܐܦܵܘ̈ܗܝ ܬܪܲܥ ܟܘܼܚܕܵܐ ܕܠܵܐ ܢܬܦܠܲܛ . 141 ܒܗ̇ܝ ܫܫܠܬܵܐ ܕܐܪܡܝܼ ܒܐܕܵܡ ܦܟܪܹܗ ܠܟܹܐܢܵܐ : pb. f.271v 142 ܘܐܲܝܟ ܕܒܼܦܐܪܵܐ ܚܲܬܚܸܬ ܚܨܪܹܗ ܒܫܘܦܪܵܐ ܕܐܲܦܹ̈ܐ . 143 : ܒܦܹܐܪܵܐ ܩܲܛܠܹܗ ܠܡܲܠܟܵܐ ܕܐܡܸܠܟ ܒܪܫܝܼܬ ܒܐܪܥܵܐ 144 ܘܒܚܘܬܚܬܹ̈ܐ ܣܲܚܦܹܗ ܠܕܵܝܼܕ ܒܗܘܬܵܐ ܕܥܘ̣ܠܵܐ . 145 : ܪܓܼܝܼܓ ܗ̄ܘ̣ܵܐ ܐܕܵܡ ܘܦܐܹܐ ܕܘܝܼܕ ܥܲܠܠܐ ܢܚܛܘܢ 146 ܘܐܲܣܠܝܼ ܐܢܘܿܢ ܒܝܼܫܵܐ ܒܫܟܼܠܹܗ ܠܦܐܚ̈ ܡ̣ܢ ܟܠ . 147 : ܢܚ̈ܬܐ ܕܥܘ̣ܠܵܐ ܠܐܒܸܫ ܐܢܘܿܢ ܠܡܠܟܹ̈ܐ ܪ̈ܓܼܝܓܹܐ 148 ܘܟܬܡ ܐܸܢܘܿܢ ܒܪܓܲܬܼ ܐܘܼܟܼܠܵܐ ܘܪܓܬ ܦܓܼܪܐ . 149 : ܣܡܵܐ ܕܡܘܬܼܵܐ ܡܕܟ ܒܐܘܼܟܼܠܵܐ ܘܪܓܲܬܼ ܦܓܼܪܵܐ 150 ܘܐܫܩܝܼ ܐܢܘܿܢ ܬܛܪܐ ܕܠܚܝܼܵܐ ܕܡܲܪܝܼܪܘܼܬܹܗ . 151 : ܟܣܐ ܨܚܢܵܐ ܡܙܓ ܒܚܛܝܼܬܼܵܐ ܘܝܗ̣ܒ ܠܹܗ ܠܕܵܘܝܼܕ 152 ܘܐܫܬܼܝܼ ܡܢܗ ܘܛܥ̣ܐ ܗܵܘܢܹܗ ܚܲܟܝܼܡ ܡ̣ܢ ܟܠ . 153 : ܐܲܝܟ ܕܠܫܒܼܪܵܐ ܚܲܬܚ̣ܬ ܢܓܼܕܹܗ ܠܘܵܬܼ ܦܘܪܓܝܵܐ 154 ܘܨܠܵܐ ܦܚܵܐ ܩܕܵܡ ܒܒ̈ܬܹܗ ܘܨܕܹܗ ܒܥܲܝܢܵܘ̈ܗܝ . 155 : ܥܲܝܢܵܐ ܪܦܐܝܼܬܼܵܐ ܚܙܬ̤ ܦܲܐܝܘܼܬܼܵܐ ܕܪ̈ܓܫܲܝ ܦܓܼܪܐ 156 ܘܐܨܕܬ̤ ܥܝܬܼܵܐ ܒܸܣܪܢܝܬܼܵܐ ܒܒܸܣܪܵܐ ܟܢܵܬܹ̇ܗ . 157 : ܒܣܪܵܐ ܠܒܸܣܪܵܐ ܡܬܪܲܓܼܪܲܓܼ ܗ̄ܘ̣ܵܐ ܒܪܓܲܬܼ ܒܸܣܪܵܐ 158 ܘܒܼܕܡܘܼܬ ܟܦܢܵܐ ܡܬܝܐܲܒ ܗ̄ܘ̣ܵܐ ܕܢܹܐܟܼܘܿܠ ܦܐܪܐ . 159 : ܟ̇ܦܢܐ ܕܥܝܢܹ̈ܐ ܫܚ̇ܩ ܗ̄ܘ̣ܵܐ ܠܹܗ ܠܕܘܝܼܕ ܢܲܟܦܵܐ 160 ܘܡܬܦܪܲܣ ܗ̄ܘ̣ܵܐ ܕܐܲܝܟܵܢ ܡܢܲܠܹܐ ܪܓܲܬܼ ܚܨܪܹܗ . 161 : ܝܲܨܪܵܐ ܕܠܓܼܵܘ ܪܡ̇ܙ ܗ̄ܘ̣ܵܐ ܠܵܗ̇ ܠܥܲܝܢܵܐ ܕܲܠܒܲܪ 162 ܕܚܘܪܝ ܘܐܬܒܩܝ ܕܟܼܡܐܗܲܢܝܼ ܐܘܼܟܼܠܐ ܕܒܸܣܪܵܐ . 163 : ܥܝܢܵܐ ܒܥܲܝܢܐ ܨܕܝܼܕܵܐ ܗ̄ܘ̣ܵܬ ܕܠܵܐ ܣܲܒܼܥܘܼܬܼܵܐ 164 ܘܗܲܢܝܼܝܼ ܗ̄ܘ̣ܵܐ ܠܵܗ̇ ܕܬܘܼܒܼ ܬܸܬܒܲܩܹܐ ܠܡܓܼܡܪ ܚܘܪܗ̇ . 165 : ܪܓܲܬ ܦܓܼܪܐ ܫܒܬܗ̇ ܠܥܲܝܢܵܐ ܐܲܝܟ ܕܚܵܘܵܐ 166 ܘܠܵܐ ܣܒܼܥܐ ܗ̄ܘ̣ܵܬ ܠܡܚܪ ܒܐܦܹ̈ܐ ܐܲܝܟ ܕܒܸܦܐܪܵܐ . 167 : ܚܵܘܵܐ ܒܦܐܪܐ ܬܲܡܝܼܗܵܐ ܗ̄ܘ̣ܵܬ ܕܟܼܡܵܐ ܗܲܢܝܼܝܼ 168 ܘܥܝܢܹܗ ܕܕܘܝܼܕ ܒܪܓܼܫܲܝ ܦܓܹܪܐ ܕܟܼܡ̇ܐ ܪܓܼܝܼܓܝܼܢ . 169 : ܦܐܪܵܐ ܒܐܘܟܼܠܹܗ ܠܚܵܝܗܝ ܡ̣ܢ ܚܵܘܵܐ ܠܦܘܼܩܕܵܢ ܟܲܣܝܵܐ 170 ܘܫܘܼܦܪܵܐ ܕܐܦ̈ܐ ܣܡܹܝܗ ܠܕܵܘܝܼܕ ܡ̣ܢ ܒܘܼܝܵܢܵܐ . 171 : ܠܲܝܬ ܗ̄ܘ̣ܵܐ ܡܕܼܡ ܕܲܦܐܐ ܠܚܵܘܵܐ ܡ̣ܢ ܗ̇ܘ ܦܲܐܪܵܐ 172 ܘܠܵܐ ܠܒܸܿܪ ܐܝܼܫܲܝ ܣܝܼܡ ܗ̄ܘ̣ܵܐ ܫܘܼܦܪܵܐ ܕܦܚ̇ܡ ܠܕܗ̇ܝ . 173 : ܚܲܕ ܗ̄ܘ̣ ܦܲܚܵܐ ܕܨܕ ܠܬܿܪܝܗܘܿܢ ܠܪܲܘܝܼܕ ܘܲܠܗ̇ܝ 174 ܠܕܘܝܕ ܒܐܦܵܐ ܘܠܗ̇ܝ ܠܐܦܹ̈ܐ ܕܦܓܪܵܐ ܘܦܓܼܪܵܐ . 175 : ܢܨܵܐ ܨܢܝܥ̇ܐ ܚܙܵܐ ܦܵܪܚܬܐ ܕܪܓܲܬܼ ܐܘܟܼܠܵܐ 176 ܘܟܼܡܸܢ ܒܐܪܥܵܐ ܘܨܕܗ̇ ܡ̣ܢܫܠܝ ܒܚܵܘܪܵܐ ܣܢܝܵܐ . 177 : ܝܵܘܢܵܐ ܫܒܪܬܵܐ ܫܘܢܲܬ̤ ܕܬܣܒܼ ܐܘܟܼܠܵܐ ܠܟܲܪܣܗ̇ 178 ܘܣܢܵܐܐ ܐܘܫܛ ܕܒܼܩܵܐ ܕܥܵܘܼܠܵܐ ܘܲܡܪܲܛ ܓܸܦܝܹ̈ܗ̇ . 179 : ܣܠܸܩ ܒܲܪ ܐܝܫܲܝ ܠܡܬܒܩܝܘܼ ܒܦܐܝܘܼܬܼ ܐܲܪܥܵܐ 180 ܘܣܡ ܡܪܘܕܵܐ ܩܕܵܡ ܒܵܒܵܬܹ̈ܗ ܚܙ̣ܬܵܐ ܪܦܝܼܬܵܐ . 181 : ܪܦܝܹܗ ܠܝܨܪܹܗ ܡ̣ܢ ܚܝܼܨܘܼܬܼܵܐ ܕܪܚܡܲܬܼ ܩܘܼܫܬܼܵܐ 182 ܘܐܣܪܹܗ ܠܗܘܢܹܗ ܒܐܦ̈ܐ ܕܐܸܠܥܵܐ ܪܦܝܬ ܦܓܼܪܵܐ . 183 : ܠܵܐ ܐܬܒܩܝܼ ܟܕ ܚ̇ܐܪ ܗ̄ܘ̣ܵܐ ܕܒܡܢ ܚ̇ܐܪ 184 ܘܠܵܐ ܐܬܥܗܲܕ ܠܗ̇ܝ ܒܲܪܬ ܩܥܵܐ ܕܠܐ ܬܸܬܼܪܓܼܪܓܼ . 185 : ܛܥ̣ܐ ܚܟܡ̈ܬܗ ܗ̇ܘ ܟܼܢܪܐ ܙܡ̇ܪ ܩܘܼܫܬܼܵܐ 186 ܘܫܲܪܝܼ ܢܩ̇ܫ ܒܡܸܢܝ̈ ܦܓܼܪܐ ܝܩܝܼܪ ܪ̈ܓܼܫܹܐ . 187 : ܫܲܚܠܸܦ ܩܵܠܹܗ ܐܒܘܿܒ ܪܘܼܚܵܐ ܚܠܹܐ ܢܥܡ̈ܬܐ 188 ܘܪܟܸܒܘ ܩ̈ܠܹܐ ܒܸܣܪ̈ܢܵܝܹܐ ܡܠܹܝܢ ܟܲܪ ܝܘܼܬܼܵܐ . 189 : ܪܵܓܼ ܘܐܬܝܥܢ ܠܕܠܵܐ ܕܝܼܠܹܗ ܣ̇ܢܐ ܠܥܘ̣ܠܵܐ 190 ܘܫܪ̣ܐ ܣܝܓܼܵܐ ܕܣܡ ܢܵܡܘܿܣܵܐ ܒܐܲܦܲܝ̈ ܝܲܥܢܹ̈ܐ . 191 : ܐܪܚܐ ܕܘܝܼܕ ܫܪܐ ܨܝܼܕ ܕܵܘܝܼܕ ܕܠܵܐ ܒܲܟܝܵܕܵܐ 192 ܘܚܣ ܥܲܠ ܕܝܼܠܹܗ ܘܥܠܒܼ ܠܕܐ̄ܚܪܝܢ ܘܩܲܪܒܼ ܠܐ̄ܚܪܹܝܢ . pb. f.272r 193 : ܫܕܲܪ ܐܝܬܝܼ ܢܩܝܵܐ ܕܥܠܕܹܗ ܡܲܠܟܵܐ ܟܹܐܢܵܐ 194 ܘܥܒܼܕܗ̇ ܕܒܼܚܵܐ ܠܥܘ̣ܠܵܐ ܢܟܝܼܠܵܐ ܕܫ̣ܪܐ ܨܐܕܵܘܗܝ . 195 : ܐܟܠ ܕܘܝܼܕ ܥܡ ܢܟܘܠܐ ܐܘܟܼܠܵܐ ܕܥܘ̣ܠܵܐ 196 ܘܐܥܢܝܼ ܢܦܫܹܗ ܥܲܡ ܣܵܩܘܿܪܵܐ ܒܫܩܝܵܐ ܨܚܵܢܵܐ . 197 : ܨܐܕ ܥܲܡܡܹ̈ܐ ܒܢܫܒܼܵܐ ܕܪܘܼܚܵܐ ܕܠܵܐ ܡܸܬܦܣܲܡ 198 ܨܕܝ̈ܗܝ ܥܝܢܵܘ̈ܗܝ ܒܢܫܒܹ̈ܐ ܪ̈ܦܝܵܐ ܕܒܢܲܝ̈ ܒܲܝܬܹܗ . 199 : ܡܪܡܐ ܦܓܘܕܹ̈ܐ ܕܲܟܼܢܝܼܟܼܘܼܬܼܵܐ ܒܦܘܡ ܙܲܠܝܼ̈ܠܹܐ 200 ܐܲܙܸܠ ܢܲܦܫܹܗ ܒܚܘܪܵܐ ܣܢܝܵܐ ܕܪܓܲܬܼ ܒܸܣܪܵܐ . 201 : ܡܚܬܸܡ ܛܘܼܣܵܐ ܕܫܵܘܬܦܘܼܬܼܵܐ ܒܛܒܼ̈ܥܹܐ ܕܡܸܠܵܘ̈ܗܝ 202 ܠܚܵܝܗܝ ܒܲܚܵܝܪܹܗ ܠܐܪܡܝܼ ܐܝܼܕܵܐ ܕܨܒܼܥܵܐ ܕܪܘܼܚܵܐ . 203 : ܡܚܬܡ ܐ̄ܢܫܐ ܕܠܵܐ ܐ̄ܢܵܫ ܢܥܠܘܿܒܼ ܠܟܢܘ̈ܬܹܗ 204 ܫܢܝܼ ܬܚܘܡܵܐ ܕܣܵܡ ܒܪܘܿܝܵܐ ܒܟܼܝܵܢ ܐ̄ܢܫܵܐ . 205 : ܟ̇ܐܹܐ ܒܝܲܥ̈ܢܹܐ ܕܠܵܐ ܢܬܬܢܚܘܢ ܥܲܠ ܕܐ̄ܚܪ̈ܢܐ 206 : ܫܡܲܪ ܝܨܪܹܗ ܠܥܠܘܿܒܘܼܬܵܐ ܕܢܫܒܲܝ̈ ܚܲܒܼܪ̈ܘܗܝ 207 : ܥܲܝܢܵܐ ܫܦܝܼܬܼܵܐ ܕܒܵܗ̇ ܚ̇ܙܝܢ ܗ̄ܘ̣ܵܘ ܐ̄ܢܫ̈ܐ ܠܟܲܣܝܵܐ 208 ܚܫܟܲܬ̤ ܡ̣ܢܫܠܝ ܘܐܸܡ [...] ܟ ܚܸܫܟܵܐ ܥܲܠ ܚܙ̈ܝܹܐ . 209 : ܩܵܠ ܫܝܦܘܵܪܐ ܕܡܡܠܠ ܗ̄ܘ̣ܵܐ ܫܸܡ ܐܝܼܬܘܼܬܼܵܐ 210 ܒܛܸܠ ܢܗܡ̈ܬܹܗ ܘܠܵܐ ܨܵܬܼܘ ܐ̄ܢܫܐ ܡܥܬܼ ܚܲܝܹ̈ܐ . 211 : ܡܦܫܸܩ ܩ̈ܐܐ ܕܣܬܝܼܪ̈ܬܵܐ ܠܠ̇ܐ ܝܼܕܥܬܼܵܐ 212 ܚܪܸܫ ܒܘܝܢܹܗ ܘܠܵܐ ܐܸܣܟܲܬ ܣܘܥܪܵܢ ܢܦܫܹܗ . 213 : ܨܡܚܵܐ ܦܐܝܵܐ ܕܡܚܘܹܐ ܗ̄ܘ̣ܵܐ ܫܒܝܼܠ ܟܐܢܘܼܬܼܵܐ 214 ܛܦܛܸܦ ܘܕܥܟ ܘܲܒܛܸܠ ܪܗܛܹܗ ܕܨܝܕ ܟܹܐܢܘܼܬܼܵܐ . 215 : ܡܠܚܵܐ ܕܝܗܒܬ̤ ܛܥܡܵܐ ܚܠܝܵܐ ܠܕܦܟܝܼܗܝܼܢ 216 ܦܟܗܬ̤ ܘܗܘܬ̤ ܐܝܟ ܦܪ̈ܝܗܹܐ ܕܠܵܐ ܐܬܡܕܲܟܘ . 217 : ܩܢܝܵܐ ܕܪܘܚܵܐ ܕܪܬܒ ܗ̄ܘ̣ܵܐ ܒܹܗ ܣܦܪܵܐ ܡܗܝܼܪܵܐ 218 ܐܘܚܕ ܢܦܫܹܗ ܒܐܝܕܵܐ ܕܝܲܨܪܗ ܠܡܟܬܲܒܼ ܒܕܝܵܐ . 219 : ܡܥܝܼܪ ܪ̈ܘܚܢܹܐ ܒܩܵܠ ܢܥܡ̈ܬܹܗ ܠܡܸܙܡܲܪ ܫܘܼܒܼܚܵܐ 220 ܕܡܟ ܒܚܛܝܼܬܼܵܐ ܘܛܒܥܘ ܪ̈ܓܫܵܘܗܝ ܒܫܢܬܼܵܐ ܕܥܘ̣ܠܵܐ . 221 : ܡܙܡܢ ܚܪ̈ܫܹܐ ܠܵܘܵܬܼ ܬܵܘܕܝܼܬܼܵܐ ܕܐܠܗ ܟܠܐ 222 ܒܛܸܠ ܟܢܪܹܗ ܘܦܣܩ ܥܘ̣ܠܵܐ ܠܡܢܲܝ̈ ܙܵܘܥܵܘ̈ܗܝ . 223 : ܚܠܚܨ ܒܩܪ̈ܒܐ ܘܙ̇ܟܐ ܠܡܲܠܟܹ̈ܐ ܘܒ̇ܐܙ ܥܡܡܹ̈ܐ 224 ܚܒܼ ܡ̣ܢ ܐܸܠܥܵܐ ܪܦܝܬ̤ ܚܲܝܠܵܐ ܘܫܝܛܲܬ̤ ܓܘܼܫܡܵܐ . 225 : ܐܓܘܢܣܛܵܐ ܕܡܬܢܨܲܚ ܗ̄ܘ̣ܵܐ ܒܟܼܠܝܼܠ ܥܲܡܠܵܘ̈ܗܝ 226 ܚܣܢܹܗ ܠܚܨܪܹܗ ܢܕܫܗ̇ ܒܐܪܥܵܐ ܠܓܢ̄ܒܪܘܼܬܹܗ . 227 : ܐܚܲܕܼ ܕܲܪܐ ܥܲܡ ܪ̈ܘܚܢܹܐ ܘܥܲܡ ܦܓܼܪ̈ܢܹܐ 228 ܐܚܕܗ ܥܘ̣ܠܐ ܘܦܟܼܪ ܘܫܕܝܗܝ ܐܝܟ ܕܠܫܝܼܛܵܐ . 229 : ܢܘܣܵܐ ܕܟܝܵܐ ܕܪܘܼܚ ܓܠܝܢܹ̈ܐ ܠܐܗ̈ܝܹܐ 230 ܛܡܵܐ ܢܦܫܹܗ ܒܩܩܝܵܐ ܨܲܚܢܵܐ ܕܡܥܝܼܢ ܚܒܼܪܹܗ . 231 : ܓܘܼܪܝܵܐ ܕܐܪܝܵܐ ܕܩܛܠ ܐܪܝܵܐ ܘܦܫܚ ܕܐܹܒܵܐ 232 ܙܵܥ ܡ̣ܢ ܐܦ̈ܐ ܕܚܝܘܼܬ ܫܸܢܵܐ ܕܡܟܝܟ ܢܝܼܒ̣ܗ̇ . 233 : ܐܪܝܵܐ ܘܕܐܒܼܐ ܠܵܐ ܐܙܝܼܥܘܼܗܝ ܡ̣ܢ ܬܘܼܟܼܠܢܹܗ 234 ܘܕܒ̇ܐ ܕܫܝܢܵܐ ܢܗܡܬ̤ ܡ̣ܢܫܸܠܝ ܘܲܪܥܸܠ ܡܸܢܵܗ̇ . 235 : ܪܓ ܒܲܪ ܐܝܫܲܝ ܘܡܲܠܝܼ ܝܲܨܪܹܗ ܪܓܲܬ ܦܓܼܪܹܗ 236 ܘܫܪܝܼ ܗ̇ܪܓ ܒܲܫܟܝܼܪ̈ܵܬܵܐ ܕܠܵܐ ܦܐܝ̈ܢ ܠܹܗ . 237 : ܚܙܵܐ ܕܐܬܦܣܝܼ ܚܨܪܹܗ ܟܲܣܝܵܐ ܒܒܛܢܹܗ ܓܲܠܝܵܐ 238 : ܘܫܪܝܼ ܡܪܟܸܒ ܦܘܼܪ̈ܣܹܐ ܨܢܝܼ̈ܥܹܐ ܕܡܘܥܝܼܢ ܩܸܛܥܵܐ 239 : ܫܒܲܩ ܥܢܝܢܐ ܕܪ̈ܘܚܢܝܵܬܼܵܐ ܕܥ̇ܢܐ ܗ̄ܘ̣ܵܐ ܒܹܗ 240 ܘܲܐܥܢܝܼ ܢܲܦܫܹܗ ܠܡܸܩܪܵܐ ܒܣܸܦܪܹܗ ܕܩ̇ܛܠ ܐ̄ܢܫܵܐ . 241 : ܣܦܪܵܐ ܢܟܼܝܐܐ ܟܬܲܒܼ ܠܹܗ ܒܝܼܫܵܐ ܥܲܠ ܚܘܫܒܵܘ̈ܗܝ 242 ܘܫܪܝܼ ܗ̇ܓܐ ܐܝܟ ܗܸܕܝܘܛܵܐ ܒܕܠܵܐ ܦ̈ܐܝܵܢ . 243 : ܒܚܘܩܐ ܦܬܝܠܐ ܕܪܒܐ ܢܟܝܼܠ̇ܐ ܢܟܝܼܠܵܐ ܡܬܗܓܹܐ ܗ̄ܘ̣ܵܐ 244 ܟܕ ܒ̇ܥܐ ܠܡܨ ܛܲܢܵܥܘܼ ܠܡܐ ܫܲܕ ܠܲܕܡܵܐ . pb. f.272v 245 : ܩܕ̣ܵܐ ܘܐܫܬܪܲܪ ܒܟܬܝܼܒ̈ܬܹܗ ܕܡܨܚ ܙܹܐܦܵܐ 246 ܘܝܼܠܦ ܐܵܦ ܗܘ̤ ܠܡܠܒܟ ܩܢܝܵܐ ܟܕ ܒܐܝܼܬ . 247 : ܒܢܟܼܠܵܐ ܫܲܕܲܪ ܐܲܝܟ ܓܼܵܫܘܿܫܵܐ ܠܘܵܬܼ ܒܲܪ ܒܲܝܬܹܗ 248 ܘܩ̣ܪܵܝܗܝ ܨܐܕܵܘܗܝ ܒܐܣܟܹܝܡ ܚܘܼܒܵܐ ܟܕ ܡܲܛܥܹܐ ܠܹܗ . 249 : ܚܙ̣ܵܐ ܐܘ ܪܝܼܵܐ ܢܟܼܠܐ ܕܛܫܐ ܠܓܼܘ ܡ̣ܢ ܡܸ̈ܠܹܐ 250 ܘܛܲܫܝܼ ܐܵܦ ܗܘ̤ ܚܨܪܐ ܕܠܸܒܹܗ ܒܐܸܣܟܹܝܡ ܡܸ̈ܠܹܐ . 251 : ܫܡ̣ܥ ܕܦܩ̣ܕ ܠܹܗ ܡܲܠܟܵܐ ܕܢܹܐܙܲܠ ܢܚܕܐ ܒܒܲܝܬܹܗ 252 ܘܫܵܛ ܠܢܚ̈ܝܹܐ ܒܐܸܣܟܹܝܡ ܚܘܼܒܵܐ ܕܠܘܵܬܼ ܡܵܪܹܗ . 253 : ܠܵܐ ܠܲܡ ܚܲܝܲܝ̈ܟ ܡܲܠܟܵܐ ܛܵܒܲܐ ܘܡܠܟܵܐ ܒܐܢܵܐ 254 ܕܠܵܐ ܡܚܠܦ ܐ̄ܢܵܐ ܚܘܒܵܟ ܪܒܵܐ ܙܒܼܢܵܐ . 255 : ܚܙ̣ܵܐ ܒܲܪ ܐܝܫܲܝ ܕܙܟܼܐ ܒܥܕܗ ܠܗ ܦܟ̈ܬܹܗ 256 ܘܩܛܲܪ ܐ̄ܪܙܵܐ ܥܲܡ ܚܘܫܒܵܘ̈ܗܝ ܠܡܟܬܒܼ ܥܘ̣ܠܵܐ . 257 : ܠܒܟܼܘ ܗܕܡܵܘ̈ܗܝ ܩܒܝܵܐ ܕܓܪܕܗ ܚܨܪܐ ܒܝܼܫܵܐ 258 ܘܫܪܝܼ ܪܫ̇ܡ ܥܲܠ ܩܪܛܲܝܣܵܐ ܕܡܵܐ ܙܟܝܵܐ . 259 : ܩܢܝܐ ܕܡܘܬܵܐ ܠܒܟ ܗ̄ܘ̣ܵܐ ܒܐܝܕܗ ܩܢܝܐ ܕܪܘܼܚܵܐ 260 ܘܗܦܟܗ ܛܟܼܣܵܐ ܫܪܝܼ ܟ̇ܬܸܒܼ ܡ̣ܢ ܬܵܙ ܠܐܠܦ . 261 : ܟܲܕ ܪܘܼܚ ܩܘܼܕܫܵܐ ܟ̇ܬܸܒܼ ܗ̄ܘ̣ܵܐ ܒܗ ܬܪܝܼܨ ܗ̄ܘ̣ܵܐ ܚܘܼܩܹܗ 262 ܘܡ̣ܢ ܕܐܚܕܬܹܗ ܨܒܼܥܗ ܕܒܝܼܫܵܐ ܕܘܕܗ ܠܛܟܼܣܹܗ . 263 : ܣܡܵܐ ܕܡܘܬܐ ܛܒ̣ܥ ܒܐܓܲܪܬܐ ܘܝܗ̣ܒ ܠܐܘܿܪܝܵܐ 264 ܕܢܐܙܲܠ ܢܫܬܐ ܠܗܠ ܡ̣ܢ ܡܲܠܟܵܐ ܕܠܵܐ ܢܬܦܪܣܹܐ . 265 : ܫܩ̣ܠ ܬܡܝܼܡܵܐ ܣܲܝܦܵܐ ܕܚܫܠܹܗ ܚܨܪܐ ܢܟܝܼܠܵܐ 266 ܘܐܙܠ ܐܘܒܠ ܠܩܣܛܘܢܪܐ ܕܢܸܦܣܘܿܩ ܪܫܹܗ . 267 : ܐܘ ܐܝܙܓܕܵܐ ܕܛܥܝܼܢ ܡܘܬܵܐ ܥܲܠ ܟܬܦܬܹ̈ܗ 268 ܘܡܙܲܝܝ ܠܹܗ ܐܲܝܟ ܡܘܗܗܒܬܵܐ ܠܫܪܚ ܚܲܝܵܘ̈ܗܝ . 269 : ܚܬܝܼܪ ܗ̄ܘ̣ܵܐ ܘܐܙ̇ܠ ܒܛܒܼܵܥܐ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܕܘ̈ܗܝ 270 ܘܠܵܐ ܝ̇ܕܥ ܗ̄ܘ̣ܵܐ ܡܵܘܬܵܐ ܛܒܹܐ ܗ̄ܘ̣ܵܐ ܠܓܵܘ ܡ̣ܢ ܛܒܼܥܵܐ . 271 : ܚܙܲܩ ܐܘܼܪܝܼܵܐ ܡ̣ܢ ܨܝܕ ܡܲܠܟܵܐ ܘܡܘܬܹܗ ܥܲܡܹܗ 272 ܘܡܗ ܠܟ ܗ̄ܘ̣ܵܐ ܥܲܡ ܩܵܛܘܿܠܹܗ ܘܚܕܐ ܘܲܦܨܝܼܚ . 273 : ܡܢܲܥ ܘܡܛܵܐ ܠܘܵܬܼ ܡܫܪܝܼܬܼܵܐ ܕܥܒܼܕ̈ܝ ܡܵܪܹܗ 274 ܥܲܠ ܘܐܸܬܚܘܝܼ ܩܕܵܡ ܪܲܒܚܵܐܐ ܡܕܒܲܪ ܥܲܡܹܗ . 275 : ܝܗ̣ܒ ܠܹܗ ܫܠܡܵܐ ܘܛܒܼܥܹܗ ܕܡܲܠܟܵܐ ܕܨܝܼܪ ܒܹܗ ܡܵܘܬܵܐ 276 ܘܚܕܝ ܕܫܘܐ ܕܢܸܗܘܹܐ ܡܝܒܠ ܡܸܠܲܬ ܡܲܠܟܵܐ . 277 : ܣܒܪ ܚܠܫܵܐ ܕܕܫ̈ܢܐ ܫ̇ܩܠ ܠܐܝܼܙܓܲܕܘܼܬܹܗ 278 ܘܠܐ ܝ̇ܕܥ ܗ̄ܘ̣ܵܐ ܕܚܝܵܘ̈ܗܝ ܝ̇ܗܒ ܐܝܟ ܚܲܝܵܒ̣ܵܐ . 279 ܫܪܵܝܗܝ ܪܒܚܝܵܐܐ ܠܛܒܼܥܹܗ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܵܕ̈ܘܗܝ . 280 ܘܬܡܗ ܣܲܓܝܼ ܕܐܝܟܵܢ ܟܐܢܵܐ ܣܛܵܐ ܡ̣ܢ ܐܘܼܪܚܵܐ . 281 : ܩܪ̣ܐ ܠܐܓܪܬܵܐ ܘܚ̣ܙܵܐ ܢܸܟܼܠܵܐ ܕܟܸܣܐ ܒܓܵܘܵܗ̇ 282 ܘܗ̣ܦܟ ܛܒܥܗ̇ ܘܣܬܪܹܗ ܠܢܟܼܠܵܐ ܒܓܼܵܘ ܚܘܼܫܵܒܵܘ̈ܗܝ . 283 : ܚܙ̣ܵܐ ܟܲܕ ܢܗ̇ܒ ܡܵܘܬܼܵܐ ܒܚܘ̈ܩܐ ܕܟܬܝ̈ܒܬܼܵܐ 284 ܘܝܼܕܲܥ ܠܸܒܹܗ ܕܓܸܙܪܐ ܩܨ ܠܹܗ ܡܲܠܟܵܐ ܘܲܫܪܵܝܗܝ . 285 : ܒܓܵܘ ܢ̇ܡܪܬܐ ܕܟܬܝܼܒ̈ܬܐ ܚܒܼܫܹܗ ܕܵܘܝܼܕ 286 ܘܫܕܪܹܗ ܠܝܘܐܒܼ ܕܲܚܙܝܼ ܘܲܫܪܝܼܘܗܝ ܚܲܟܝܼܡܐܝܼܬ . 287 : ܣܸܥܘܿܪ ܠܲܡ ܥܲܡܵܐ ܘܛܟܸܣ ܣܸܕܪܹ̈ܐ ܕܚܝܠܘ̈ܬܐ 288 ܘܒܐܣܟܹܝܡ ܩܹܐܪܣܵܐ ܟܡܵܐ ܢܟܼܠܐ ܕܠܵܐ ܢܸܬܼܒܕܲܩ . 289 : ܥܒܸܕ ܠܐܘܪܝܼܵܐ ܒܪܸܫ ܡܲܫܪܝܼܬܵܐ ܐܝܟ ܙܟܝܵܐ 290 ܘܐܲܗܦܸܟ ܐܦܝ̈ܟ ܡ̣ܢ ܥܘܼܕܪܢܹܵܗ ܕܢܒܼܠܠ ܘܲܢܡܘܼܬ . 291 ܫܲܡܠܝܼ ܝܘܐܒܼ ܨܒܼܝܵܢ ܡܲܠܟܵܐ ܐܝܟ ܕܐܸܬܼܦܩܲܕ 292 ܘܡܝܼܬ ܐܘܼܪܝܼܵܐ ܘܚܒܼ ܙܲܟܵܝܐ ܡܨܚ ܥܘ̣ܠܵܐ . pb. f.273r 293 : ܟܬܲܒܼ ܪܒܚܝܐܵܐܬ ܘܐܘܕܲܥ ܠܕܵܘܝܼܕ ܟܠܡܵܐ ܕܗܵܘ̤ܵܐ 294 ܕܗܵܐ ܡܝܼܬ ܜܒܼܕܵܟ ܫܲܡܠܵܐ ܡܸܟܹܝܠ ܪܓܲܬܼ ܢܲܦܫܵܟ . 295 : ܫܡܲܥ ܒܲܪ ܐܝܼܫܝ ܕܡܝܼܬ ܐܘܼܪܝܼܵܐ ܘܢܚ ܡ̣ܢ ܩܸܢܛܵܐ 296 ܘܠܵܐ ܝ̇ܕܥ ܗ̄ܘ̣̇ܐ ܕܡܘܬܹܗ ܡܣܓܹܐ ܩܸܢܛܵܐ ܠܚܲܝܵܘ̈ܗܝ . 297 : ܓܡ̣ܪ ܨܒܝܼܢܹܗ ܡܠܟܵܐ ܟܐܢܵܐ ܒܓܼܘܪܐ ܘܩܛܠܵܐ 298 ܘܫܕܲܪ ܕܒܼܪܗ̇ ܠܐ̄ܢܬܬ ܚܲܒܼܪܹܗ ܐܲܝܟ ܕܒܟܹܐܢܘܼ . 299 : ܣܒܼܪ ܚܟܼܝܡܵܐ ܕܚܲܟܝܼܡܵܐܝܼܬ ܣܥ̣ܪ ܗ̇ܝ ܕܣܥܪ 300 ܘܠܵܐ ܝ̇ܕܥ ܗ̄ܘ̣ܵܐ ܕܗܕܝܘܛܐ ܗ̄ܘ̣ܵܬ ܩܕܵܡ ܝ̇ܕܥ ܟܠ . 301 : ܪܢܐ ܠܹܗ ܡܠܟܐ ܕܡܢܘ ܒܕܩ ܐܪ̈ܙܝ ܡܲܠܟܵܐ 302 ܘܡܢܘ ܕܸ [...] ܫܹܐ ܠܪܫܐ ܕܩܒܼܝܼܥ ܠܥܸܠ ܡ̣ܢ ܓܘܼܫܡܵܐ . 303 : ܦܘܪܿܣܹܐ ܨܢܝ̈ܥܐ ܙܩ̣ܪܘ ܚܘܼܫܵܒܵܘ̈ܗܝ ܒܕܡܘܼܬ ܢܚܬܐ 304 ܘܟܣܝܗ ܠܥܘ̣ܠܹܗ ܡ̣ܢ ܚܲܙ̈ܝܹܐ ܘܡ̣ܢ ܚ̇ܙܐ ܟܠ . 305 : ܘܡܢܘܼ ܟܣܝܹܗ ܠܨܠܸܡ ܟܲܣܝܵܐ ܡ̣ܢ ܪܸܥܝܵܢܹܗ 306 ܕܗ̇ܘ ܚܙܝܵܐ ܕܨܝܼܪ ܗ̄ܘ̣ܵܐ ܟܣܝܵܐ ܩܕܼܵܡ ܥܘܗܕܢܹܗ . 307 : ܡܢܘܼ ܫܬܩ ܩܵ [ ܠ ] ܫܝܦܘܪܵܐ ܕܢܒܼܝܼܘܼܬܹܗ 308 ܕܗ̇ܘ ܕܐܡ̇ܪ ܕܐܝܼܬܵܘܗܝ ܟܣܝܵܐ ܒܪܘܡܵܐ ܘܥܘܼܡܩܵܐ . 309 : ܡܢܘܼ ܦܣܩ ܟܢܵܪ ܡܸܢܵܘܗܝ ܕܟܸܢܵܪ ܪܘܚܵܐ 310 ܘܫܲܠܝܼ ܙܡܪܵܐ ܕܩܵܠ ܢܥܡ̈ܬܹܗ ܒܲܣܝܼܡ̈ܬܐ . 311 : ܡܢܘܼ ܥܘܼܟܹܗ ܠܪܗܛܵܐ ܕܐܘܼܪܚܹܗ ܕܪܗ̇ܛ ܫܲܦܝܼܪ 312 ܘܒܲܛܠ ܘܝܼܬܸܒ ܡ̣ܢ ܦܘܼܠܚܵܢܵܐ ܕܪ̈ܘܚܢܝܬܵܐ . 313 : ܡܢܘܼ ܨܕܗ ܠܛܒܼܝܵܐ ܙܪܝܼܢܵܐ ܒܢܫܒܹ̈ܐ ܕܥܵܘ̣ܠܵܐ 314 ܘܝܗܒܹܗ ܐܘܟܼܠܵܐ ܠܪܓܲܬܼ ܦܲܓܼܪܵܐ ܕܠܵܐ ܡܣܬܒܼܥܵܐ . 315 : ܡܢܘܼ ܚܲܒܼܫܹܗ ܠܐܪܝܵܐ ܕܚܝܼܠܵܐ ܒܓܼܵܘ ܢ̇ܡܪܬܐ 316 ܘܐܲܗܸܠܘ ܘܓܚܸܟܘ ܬܥ̈ܠܐ ܫܝܼܛܹ̈ܐ ܥܲܠ ܡܘܼܟܵܟܹܗ . 317 : ܡ̇ܢ ܐܪܡܝܼ ܒܹܗ ܦܓܼܘܕܵܐ ܕܫܸܬܩܵܐ ܒܪܥܡܵܐ ܕܩ̈ܠܹܐ 318 ܕܡܝܸܒܕ [ ܕ ...] ܗ̄ܘ̣ܵܐ ܥܲܡ ܪ̈ܘܼܚܢܹܐ ܫܘܼܒܼܚܵܐ ܠܟܼܣܝܵܐ . 319 : ܡܢܘܼ ܫܓܫܹܗ ܠܨܢܝܼܥ ܡ̣ܢ ܟܠ ܒܝܲܕ ܚܘܬܚ̈ܬܹܐ 320 ܘܗܘ̤ܵܐ ܫܒܼܪܐ ܡܩܢܐ ܛܲܥܡܵܐ ܠܕܦܟܝܼܗܝܼܢ . 321 : ܡ̇ܢ ܟܲܝ ܬܒܲܪ ܕܪ̈ܥܹܐ ܕܐܝܕܵܘ̈ܗܝ ܕܓܢܒܵܪ ܚܲܝܠܵܐ 322 ܘܦܵܫ ܡ̣ܢ ܢܝܼܫܵܐ ܕܚ̇ܢܐ ܗ̄ܘ̣ܵܐ ܠܹܗ ܒܙܘܥܲܝ̈ ܢܲܦܫܹܗ . 323 : ܡ̣̇ܢ ܟܲܝ ܥܘܼܪܗ̇ ܠܥܝܢܵܐ ܫܦܝܼܬܵܐ ܕܗܲܝܡܵܢܘܼܬܹܗ 324 ܘܚܫܟ ܗܘܢܹܗ ܡ̣ܢ ܕܠܡܸܚܙܐ ܠܟܣܝܵܐ ܒܵܙܘܥܵܘ̈ܗܝ . 325 : ܡ̇ܢ ܟܝ ܐܡܝܼܬ ܦܓܼܪܐ ܘܢܲܦܫܹܗ ܕܫܪܝܼܪ ܟܠܹܗ 326 ܘܗܘ̤ܐ ܢܣܝܣܵܐ ܒܝܲܕ ܡܚܘ̈ܬܐ ܕܣܡ ܒܗ ܝܲܨܪܹܗ . 327 : ܒܥܘܠ̣ܵܐ ܣܢܝܵܐ ܢܦ̣ܠ ܗ̄ܘ̣ܵܐ ܕܘܝܼܕ ܐܝܟ ܕܒܟܐܒܼܵܐ 328 ܘܒܗܸܬ̣ ܡܠܟܼܵܐ ܕܢܓܼܠܐ ܟܠܒܹܐ ܠܥܝܼܢ ܚܙ̈ܝܹܐ . 329 : ܐܣܝܵܐ ܕܪܘܡܵܐ ܚܙ̣ܵܐ ܒܲܪ ܒܲܝܬܹܗ ܕܪܡܐ ܒܥ̣ܘܠܵܐ 330 ܘܫܕܲܪ ܨܐܕܘܗܝ ܢܒܝܼܵܐ ܚܲܒܼܪܹܗ ܕܢܲܐܣܹܐ ܟܹܐܒܹܗ . 331 : ܐܣܝܵܐ ܕܪܘܼܚܵܐ ܫܕܲܪ ܨܐܕܵܘܗܝ ܕܢܘܣܵܐ ܕܪܘܼܚܵܐ 332 ܕܢܪܕܘܿܦ ܥܘ̣ܠܵܬ ܘܢܗܦܸܟ ܪܘܼܚܵܐ ܠܗܝܟܠ ܢܲܦܫܹܗ . 333 : ܒܩܵܠ ܟܢܪܵܐ ܕܢܒܝܼܘܬܵܐ ܨܒܼܐ ܕܲܢܥܝܼܪܝܼܘܗܝ 334 ܠܕܡܟܐ ܕܛܒܥ ܒܝܘܩܪܵܐ ܕܥܘ̣ܠܵܐ ܐܝܟ ܕܒܫܢܬܼܵܐ . 335 : ܣܡܵܐ ܕܪܘܼܚܵܐ ܝܗ̣ܒ ܠܹܗ ܪܸܡ [...] ܐ ܠܐܣܝܵܐ ܕܪܘܼܚܵܐ 336 [...] ܐܙܠ ܢܐܣܹܐ ܦܓܼܪܵܐ ܕܒܲܣܒܸܣ ܥܘ̣ܠܵܐ ܢܣܝܵܐ . 337 : ܐܬܼܵܐ ܢܬܢ ܨܝܕ ܒܲܪ ܐܝܼܫܲܝ ܐܝܟ ܕܐܬܦܩܲܕ 338 ܘܐܪܡܝܼ ܐܝܕܵܐ ܘܓܵܫܹܗ ܠܟܹܐܒܵܐ ܘܲܚ̣ܙܵܐ ܕܲܥܣܸܩ . 339 : ܚܙ̣ܵܐ ܕܠܐ ܦܐܝܵܐ ܕܢܩܪܸܒܼ ܠܹܗ ܓܙܪܵܐ ܩܫܝܵܐ 340 ܕܠܡܵܐ ܢܡܛܹܐ ܚܫܵܐ ܠܢܦܫܵܐ ܘܬܼܫܲܢܹܐ ܠܵܗ̇ . 341 : ܣܡܵܐ ܢܝܼܚܵܐ ܨܒܼܵܐ ܕܢܡܕܟ ܒܝܲܕ ܦܠܐܬܵܐ 342 ܕܕܡ ܢܬܪܟܟ ܥܒܼܝܐ ܕܥܘ̣ܠܵܐ ܒܣܲܡܵܐ ܕܪܘܼܚܵܐ . pb. f.273v 343 : ܫܪܝܼ ܢܬܢ ܡܪܟܸܒܼ ܡ̈ܠܐ ܐܲܝܟ ܣܡܡܢܹ̈ܐ 344 ܘܕܘܝܼܕ ܛܒܼܝܥ ܐܝܟ ܕܒܫܢܬܼܵܐ ܘܠܵܐ ܡܐܒܿܝܼܢ . 345 : ܬܪܹܝܢ ܠܲܡ ܓܲܒܼܪ̈ܝܢ ܗܘ̤ܘ ܒܩܪܝܼܬܼܵܐ ܚܲܕ ܥܲܡ ܚܒܼܪܹܗ 346 ܚܲܕ ܥܬܝܼܪܐ ܘܚܲܕ ܡܣܟܢܵܐ ܡܠܟܵܐ ܘܥܲܒܼܕܹܗ . 347 : ܗ̇ܘ ܥܬܝܪܵܐ ܩܢܐ ܗ̄ܘ̣ܵܐ ܣܘ̣ܓܼܐܐ ܕܥ̈ܢܐ ܘܬܵܘܪܹ̈ܐ 348 ܘܗ̇ܘ ܡܸܣܟܢܵܐ ܩܢܹܐ ܗ̄ܘ̣ܵܐ ܢܩܝܵܐ ܚܕܵܐ ܒܲܠܚܘܿܕܹܝܗ̇ . 349 : ܐܬ̣ܐ ܐܲܪܚܵܐ ܠܗ̇ܘ ܥܬܝܼܪܵܐ ܕܩܢܹܐ ܣܲܓܝܼ 350 ܢܩܝܗ ܕܗ̇ܘ ܡܸܣܟܢܵܐ ܘܩܛܠ ܩܘܼܕܡܵܘܗܝ . 351 : ܕܘܢ ܟܐܢܐܝܼܬ ܐܲܝܟ ܒܘܼܚܪܵܢܵܐ ܕܦܪܘܿܫܘܼܬܵܟ 352 ܘܚܝܒ ܥܘ̣ܠܐ ܙܘ̇ܟܐ ܩܘܼܫܬܵܐ ܐܝܟ ܕܡܥܕ ܐܲܢ̄ܬ . 353 : ܚܙܝܼ ܠܵܐ ܬܣܒܼ ܒܐܦܹ̈ܐ ܒܕܝܼܢܵܐ ܕܐܬܪܲܒܼ ܠܵܟ 354 ܕܥܲܠ ܫܘܘܕܝܵܐ ܕܕܝܼܢܵܟ ܟܹܐܢܵܐ ܩܪܒܬܹܗ ܠܵܟ . 355 : ܪܡܙܵܐ ܟܣܝܵܐ ܫܠܚܢܝ ܨܐܕܝܟ ܪܡܙܢܐܝܼܬ 356 ܕܐܹܠܦ ܡܢܟ ܫܪܝܐ ܕܥܘ̣ܠܐ ܘܙܟܼܘܬ ܩܘܼܫܬܼܵܐ . 357 : ܫܡܲܥ ܒܼܲ ܐܝܫܲܝ ܛܠܘܡܝܵܐ ܕܛܠ̣ܡܘ ܐ̄ܢܫ̈ܐ ܒܐܪܥܵܐ 358 ܘܛܢ ܘܐܥܙܲܙ ܥܲܠ ܥܠܘܒܼܵܐ ܕܥܲܠܒܼ ܚܒܼܪܹܗ . 359 : ܕܝܼܢܵܐ ܟܹܐܢܵܐ ܥܒܲܕ ܥܲܠ ܢܦܫܹܗ ܟܕ ܠܵܐ ܝ̇ܕܥ 360 ܕܝܝ ܗ̄ܘ̣ ܡܪܝܐ ܕܚܝܒܼ ܡܘܬܵܐ ܗ̄ܘ̣ ܕܥܒܼܕ ܗܵܕܹܐ . 361 : ܦܣܩܵܐ ܟܐܢܵܐ ܦܣܩ ܥܲܠ ܢܫܦܹܗ ܢܵܡܘܿܣܝܼܬ 362 ܘܚܬܩ ܛܲܒܼܠܹܗ ܒܫܡܵܐ ܚܲܝܵܐ ܕܫܸܡ ܒܵܪܘܿܝܵܐ . 363 : ܓܙܪ ܠܘܼܚܡܵܐ ܕܡܘܬܼܵܐ ܩܫܝܵܐ ܥܲܠ ܥܠܘܿܒ̣ܵܐ 364 ܘܐܪܡܝܼ ܐܲܝܕܵܐ ܒܐ ܦܦܣܝܼܣ ܕܫܘܼܠܵܡ ܚܲܝܵܘ̈ܗܝ . 365 : ܘܡܵܢܵܐ ܬܥܒܸܕ ܐܘ ܒܲܪ ܐܝܼܫܲܝ ܒܬܲܪ ܡܸܠܲܝ̈ܟ 366 ܕܗܵܐ ܐܬܚܝܲܒܼܬ ܒܓܼܙܪ ܕܝܼܢܵܐ ܕܦܣܩ ܦܘܼܡܵܟ . 367 : ܗܵܐ ܓܙܪܬ ܡܵܘܬܼܵܐ ܒܟܬܝܼܒ̈ܬܟ ܘܣܡܬ ܒܹܝܬܼ ܐܪ̈ܟܹܐ 368 ܘܐܪܡܝܼܬ ܐܝܼܕܵܐ ܒܩܘܼܛܪܵܓ ܜܘܼܠܵܡ ܕܫܘ̇ܐ ܠܡܵܘܬܵܐ ܐ̄ܢܬ . 369 : ܢܒܝܼܵܐ ܕܪܘܚܐ ܚ̣ܙܵܐ ܕܐܬܚܝܲܒܼ ܡܠܟܵܐ ܒܡܸܠܵܘ̈ܗܝ 370 ܘܛܒܼܝܥ ܠܸܒܹܗ ܘܠܵܐ ܡܬܒܝܢ ܕܗܘ̤ ܠܹܗ ܕܐܸ̇ܢ . 371 : ܐܪܝܡ ܢܵܬܢ ܩܠܹܗ ܘܐܡ̣ܪ ܡ̣ܢ ܦܘܼܩ ܟܲܣܝܵܐ 372 ܕܐܢ̄ܬ ܗ̄ܘ̣ ܓܲܒܼܪܐ ܕܣܥ̣ܪ ܗܕܹܐ ܡܲܠܟܵܐ ܢܒܼܝܵܐ . 373 : ܐܲܢ̄ܬ ܗ̄ܘ̣ ܕܥܠܒܼܬ ܠܕܠܵܐ ܕܝܼܠܵܟ ܟܕ ܣܓܼܝ ܠܵܟ 374 ܘܐܢ̄ܬ ܗ̄ܘ̣ ܕܐܫܲܕܬ ܕܡܵܐ ܙܟܝܵܐ ܒܝܲܕ ܨܢ̈ܥܬܿܟ . 375 : ܠܟ ܐܝܼܬ ܢܫܹ̈ܐ ܕܩܢ̈ܝܵܢ ܫܘܦܪܐ ܘܣܝܼ̈ܡܵܢ ܬܵܓܼܵܢ 376 ܘܠܵܐ ܣܒܼܥ ܚܨܪܵܐ ܥܕܡܵܐ ܕܚܲܛܲܦܬ ܐܢܬܬ ܚܲܒܪܵܟ . 377 : ܪܓܲܬ ܒܸܣܪܵܐ ܫܒܼܵܬܵܟ ܕܵܘܥܕ ܠܒܲܪ ܡ̣ܢ ܛܲܟܼܣܵܐ 378 ܘܪܓܬ ܥܝܢܵܟ ܘܪܓܼ ܨܒܼܝܢܵܟ ܘܩܛܠ ܝܲܨܪܵܟ . 379 : ܠܡܢܵܐ ܛܥܝܬܗ̇ ܠܗ̇ܝ ܒܪܬ ܩܠܵܐ ܕܒܓܼܘ ܣܦܪܹ̈ܐ 380 ܕܠܵܐ ܠܲܡ ܬܪܓܼ ܐܢ̄ܬܬ ܚܒܼܪܟ ܕܠܵܐ ܬܸܬܦܪܣܐ . 381 : ܠܡܢܵܐ ܠܚܝܬܝܗܝ ܠܗ̇ܘ ܦܬܓܼܡܵܐ ܡ̣ܢ ܪܥܝܢܵܟ 382 ܕܐܫܲܕ ܠܕܡܐ ܕܡܹܗ ܢܬܐܫܕ ܚܠܦ ܗ̇ܘ ܕܐܫ̇ܕ . 383 : ܠܡܵܢܵܐ ܛܫܝܼܬ ܣܘܼܪܚܵܢ ܢܦܫܵܟ ܡ̣ܢ ܝ̇ܕܥ ܟܠ 384 ܘܠܵܐ ܐܬܥܗܲܕܬ ܗ̇ܝ ܕܐܢ̄ܬ ܐܢܸܒܼܬ ܕܒܚ̇ܪ ܠܒܵܐ ܗ̄ܘ̣ . 385 : ܠܵܘ ܐܲܢ̄ܬ ܐܡܪܬ ܕܒܼܟܼܠ ܐܝܼܬܵܘܗܝ ܒܪܘܡܵܐ ܘܥܘܼܡܩܵܐ 386 ܘܠܵܐ ܡܨܐ ܛ̇ܫܐ ܡ̣ܢ ܥܒܘܿܕܵܐ ܥܒܕܐ ܕܐܝܼܕܵܘ̈ܗܝ . 387 : ܐܝܟܵܘ ܩܠܵܟ ܕܡܬܪܓܸܡ ܗ̄ܘ̣ܐ ܒܐܕܢܲܝ̈ ܐ̄ܢܫܵܐ 388 ܛܘܼܒܼܘܗܝ ܠܐܝܢ̇ܐ ܕܠܐ ܐܫܬܘܬܲܦ ܥܲܡ ܥܘ̈̇ܠܐ . 389 : ܠܵܘ ܐܢܐ ܓܒܝܬܟ ܐܝܟ ܕܠܹܐܢܵܐ ܘܐܣܠܝܼܬ ܥܘ̣ܠܐ 390 ܠܡ̇ܢ ܠܐ ܩܘܝܬ ܠܘܵܬ ܓܲܒܼܝܘܬܵܐ ܕܡܫܝܼܚܘܼܬܵܟ . 391 : ܚܛ̣ܝܬ ܘܐܬܛܫܝܼܬ ܡ̣ܢ ܟܐܢܘܼܬܼܵܐ ܐܲܝܟ ܥܵܪܘܿܩܵܐ 392 ܘܠܵܐ ܝ̇ܕܥ ܗ̄ܘ̣ܝܬ ܕܢܩܝܼܦܵܐ ܗ̣̄ܘܵܬ ܒܬܲܪ ܥܘ̣ܠܟ . 393 ܒܗܸܬܼܬܿ ܡ̣ܢ ܐ̄ܢܫܵܐ ܘܠܵܐ ܒܗܸܬܬ ܡ̣ܢ ܫܸܡܝ ܕܩܝܼܫ ܡ̣ܢܟܠ : pb. f.274r 394 ܘܟܣܝܼܬ ܥܘ̣ܠܵܟ ܒܢܚܬܵܐ ܥܦܝܼܦܵܐ ܕܕܡܵܐ ܛܠܝܼܡܵܐ . 395 : ܥܲܠ ܕܐܸܣܬܲܬܲܪܬ ܐܲܝܟ ܥܪܘܿܩܵܐ ܡ̣ܢ ܟܘܼܘܢܵܐ 396 ܗܵܐ ܓܠܐ ܐ̄ܢܵܐ ܠܥܹܝܢ ܚܙ̈ܝܹܐ ܦܘܼܪܣܵܝ ܥܘ̣ܠܵܐ . 397 : ܥܲܠ ܕܐܫܬܛܝܼܬ ܒܐܢ̄ܬܬ ܚܲܒܼܪܵܟ ܙܲܠܝܼܠܐܝܼܬ 398 ܗܵܐ ܝܗ̇ܒܢܐ ܢܫܝ̈ ܥܲܪܣܵܟ ܠܙܠܝܼܠܘܼܬܵܐ . 399 : ܕܩܛܠܬܿ ܘܐܫܕܬ ܕܡܵܐ ܙܲܟܵܝܵܐ ܕܠܵܐ ܐܣܟܸܠ ܒܵܟ 400 ܠܵܐ ܬܘܼܒ ܬܥܢܕ ܚܪܒܵܐ ܕܡܵܘܬܼܵܐ ܡ̣ܢ ܝ̈ܠܕܬܵܟ . 401 : ܕܡܲܟܸܕܬ ܩܘܼܫܬܼܵܐ ܘܐܪܝܼܡܬ ܩܲܪܢܵܐ ܕܙܲܠܝܼܠܘܼܬܼܵܐ 402 ܠܵܐ ܢܪܝܼܡ ܙܪܥܵܟ [ ܡܸܟܹܝܠ ] ܪܸܫܹܗ ܩܕܼܵܡ ܪ̈ܕܘܦܵܘܗܝ . 403 : ܚܙ̣ܵܐ ܒܲܪ ܐܝܫܲܝ ܕܨܕܗ ܪܡܙܵܐ ܕܓܠܐ ܠܹܗ ܟܠ 404 ܘܐܟܸܣ ܥܘ̣ܠܗ ܘܦܪܣܝܼ ܚܛܝܼܬܹܗ ܟܲܕ ܠܵܐ ܨ̇ܒܐ . 405 : ܚܙ̣ܵܐ ܟܐܢܘܼܬܵܐ ܕܐܚܝܼܡܵܐ ܠܗ ܥܲܙܝܼܙܵܐܝܼܬ 406 ܘܐܡܸܟ ܩܵܠܹܗ ܐܝܟ ܚܲܝܵܒܼܵܐ ܕܚܵܒܼ ܘܐܬܡܫܟܢ . 407 : ܚܙ̣ܵܐ ܘܐܬܦܪܣܝܼ ܢܟܼܠܐ ܕܪܟܸܒܼ ܒܓܼܵܘ ܚܘܼܫܵܒܵܗ̈ܝ 408 [...] ܚܝܒܼ ܗܘ̤ ܠܹܗ ܕܠܵܘ ܟܐܢܐܝܼܬ ܚܵܒܼ ܘܐܬܛܫܝܼ . 409 : ܒܩܵܠܵܐ ܪܵܡܵܐ ܩܛܪܓܼ ܥܘ̣ܠܹܗ ܩܕܵܡ ܝܵܕܲܥ ܟܠ 410 ܕܐܢܐ ܐ̄ܢܵܐ ܕܪܓ̇ܬ ܘܓܕܬܼ ܩܛܠܸܬ ܘܟܫܝܼܬ ܣܘܼܪܚܵܢܝ . 411 : ܐ̄ܢܐ ܐ̄ܢܐ ܕܐܬܵܐ ܐܪܚܵܐ ܕܥܘ̣ܠܵܐ ܥܪܨ ܥܠ ܪܸܥܝܵܢܝ 412 ܘܚܬܚܸܬ ܢܓܕܢܝ ܠܘܵܬܼ ܦܘܼܪܓܵܝܵܐ ܕܙܠܝܼܠܘܼܬܼܵܐ . 413 : ܐܢ̄ܐ ܐܢ̄ܐ ܕܚ̇ܣܬ ܕܐܚܕܐ ܒܢܩܦܐ ܢܡܘܣܝܵܐ 414 ܘܛܘܿܫܬ ܬܫܘܼܝܬܝ ܒܝܲܕ ܫܘܼܚܛܵܐ ܕܕܠܵܐ ܢܡܘܿܣ . 415 : ܐ̄ܢܐ ܐܢ̄ܐ ܕܛܡ̇ܪܬ ܦܚܹ̈ܐ ܕܢܕܠܵܐ ܠܬܡܝܼܡ ܠܸܒܵܐ 416 ܘܐ̄ܢܐ ܐܢ̄ܐ ܕܐܫܕܸܬ ܕܡܵܐ ܙܲܟܝܵܐ ܕܠܵܐ ܐܣܟܸܠ ܒܝܼ . 417 : ܚܨܪܵܐ ܒܝܵܫܐ ܛܡ̣ܪ ܠܝܼ ܦܚܵܐ ܒܪ̈ܓܼܫܹܐ ܕܠܒܲܪ 418 ܘܨܕܢܝ ܥܘ̣ܠܵܐ ܒܢܫܒܵܐ ܕܐܦܹ̈ܐ ܕܐܠܥܐ ܕܦܝܼܬܵܐ . 419 : ܥܘ̣ܠܵܐ ܥܘܪܵܢܝ ܡ̣ܢ ܒܘܼܝܵܢܵܐ ܕܦܪܘܿܫܘܼܬܵܐ 420 ܘܠܵܐ ܐܬܒܩܝܼܬ ܟܕ ܪܕܐ ܐ̄ܢܵܐ ܒܲܫܒܝܼܠ ܙܹܐܦܵܐ . 421 : ܚ̇ܒܸܬ ܡܸܟܹܝܠ ܘܠܵܐ ܣ̇ܦܩ ܐ̄ܢܵܐ ܠܘܵܐ ܦܘܪܥܢܵܐ 422 ܘܪܒܘ ܥܡܠܝ̈ܢ ܠܵܐ ܡܬܦܚܡܝܼܢ ܠܘܼܩܒܼܵܠ ܣܲܟܼܠܘܼܬܝ . 423 : ܙܥܘܪ̈ܝܢ ܡܝ̈ܐ ܕܝܲܡܵܐ ܪܲܒܵܐ ܕܢܫܝܓܘܢܵܢܝ 424 ܘܠܵܐ ܡܬܚܣܹܐ ܥܘ̣ܠܵܐ ܕܩܢܘܿܡܝ ܒܐܪ̈ܥܢܝܵܬܐ . 425 : ܪܲܒܐ ܗ̄ܝ̣ ܣܲܟܼܠܘܼܬܝ ܘܠܵܐ ܡܬ ܡܫܚܵܐ ܚܛܝܼܬܼܵܐ ܕܚ̇ܛܹܝܬ 426 ܘܙܥܘܿܪ ܝܲܡܵܐ ܕܢܫܝܼܓ ܨܐܬܼܐ ܕܥܘ̣ܠܵܐ ܕܩܢܘܿܡܝ . 427 : ܚܙܵܝܗܝ ܨܒܼܝܢܵܐ ܗ̇ܘ ܕܚܙܐ ܠܹܗ ܥܕܠܐ ܢܚܛܐ 428 ܕܢܲܓܸܕ ܗܘ̤ ܠܹܗ ܐܝܟ ܕܝ̇ܢܐ ܠܚܲܝܵܒܼ ܢܦܫܵܐ . 429 : ܚܙ̣ܝܗܝ ܕܐܬܡܟܲܟ ܘܢܦ̣ܠ ܠܸܒܹܗ ܡ̣ܢ ܬܘܼܟܼܠܹܗ 430 ܘܝܗܒ̣ ܠܹܗ ܐܝܕܵܐ ܕܕܠܡܵܐ ܢܸܦܣܘܿܩ ܣܒ̣ܪܐ ܕܚܲܝܵܘ̈ܗܝ . 431 : ܪܡ̣ܙ ܠܹܗ ܪܡܙܵܐ ܠܐܣܝܵܐ ܕܐܬ̣ܐ ܕܢܚܠܸܡ ܟܸܐܒܹܗ 432 ܕܣܝܼܡ ܠܹܗ ܣܲܡܵܐ ܡܠܹ̈ܐ ܕܢܝܼ̇ܝܢ ܥܲܠ ܟܘܼܬܡ̈ܬܹܗ . 433 : ܡܲܠܠ ܥܲܡܹܗ ܒܣܝܡܐܠܝܼܬ ܒܩܵܠ ܦܬܼܓܡܲܝ̈ܟ 434 ܘܐܦܠ ܒܐܸܕܢܵܘ̈ܗܝ ܣܒܪܬܵܐ ܕܚܲܝܹ̈ܐ ܕܚ̇ܢܝܢ ܡܓ̇ܢ . 435 : ܓܠܝܼ ܘܐܡ̣ܪ ܠܹܗ ܐܝܬ ܗܘ̣ ܣܲܡܵܐ ܕܡܐܣܹܐ ܥܘ̣ܠܵܐ 436 ܐܸܢ ܝܗܒ ܐܲܢ̄ܬ ܛܝܼܡ̈ܐ ܬܘܵܬܼܵܐ ܘܚܫ̈ܐ ܕܢܦܫܵܐ . 437 : ܡܠܸܠ ܪܘܼܚܵܐ ܒܟܸܢܵܪ ܢܵܬܢ ܥܲܡ ܒܲܪ ܐܝܫܲܝ 438 ܕܗܵܐ ܐܦܝܼܣܘܼܗܝ ܪ̈ܚܡܐ ܠܟܣܝ̇ܐ ܕܢܬܪܥܹܐ ܠܵܟ . 439 : ܗܵܐ ܕܒܸܩ ܠܝܼ ܐ̄ܪܙܢܐܝܼܬ ܕܫܒܝܼܩ ܥܘ̣ܠܵܟ 440 ܘܠܵܐ ܡ̇ܐܬ ܐܢܬ ܚܠܵܦ ܣܡܠܘܼܬܵܟ ܐܲܝܟ ܡܵܠ ܕܣܒܼܪܬ . 441 : ܗܵܐ ܟܠܝܗܝ ܪܸܡܙܵܐ ܠܩܣܟܘܢܵܪܐ ܢܡܣܝܵܐ 442 ܕܢܚܡܘܿܠ ܣܝܦܹܗ ܠܓܼܵܘ ܡ̣ܢ ܪ̈ܚܡܹܐ ܐܠܗ̈ܝܹܐܢ 443 : ܡܵܘܬܼܵܐ ܕܚܝܼܠܵܐ ܡܛܝܲܒܼ ܗܘ̣ܵܐ ܠܵܟ ܡ̣ܢ ܢܵܡܘܿܣܵܐ 444 ܘܢܲܣܲܒܼ ܒܐܦܲܝ̈ܟ ܕܠܵܐ ܢܸܫܬܲܒܼܗܲܪ ܣܵܢܵܐܐ ܒܡܵܘܬܵܟ . 445 ܗܝܘ̤ܘ ܨܵܕܵܟ ܒܝܲܕ ܫܘܼܓܫ̈ܘܗܝ ܕܢܚܕܐ ܒܫܸܦܒܵܟ : pb. f.274v 446 ܘܐܸܢ ܡܐ̇ܬ ܐܢܬ ܣܓ̇ܐ ܓܘܼܡܕܵܐ ܠܘܼܩܒܵܠ ܟ̣ܐܢܹ̈ܐ . 447 : ܠܸܐ ܝܗ̇ܒܢܵܐ ܐܲܬܼܪܵܐ ܠܓܼܘܼܡܕܹܗ ܠܡܬܪܘܪܒܘܼ 448 ܕܠܵܐ ܢܬܥܝܲܕ ܠܡܐܫܲܕ ܠܲܕܡܵܐ ܒܥܠܲܬܼ ܥܘ̣ܠܵܐ . 449 : ܒܵܟ ܕܵܪܸܫܢܵܐ ܐܘܼܪܚܵܐ ܚܲܕܬܵܐ ܠܬܝܒܘܼܬܵܐ 450 ܕܢܒܗܲܬܼ ܒܝܼܫܵܐ ܟܕ ܡܬܚܢܢܝܢ ܒܪ̈ܚܣ ܒܛܲܝܒܘ . 451 : ܒܵܟ ܨܐܪ ܐ̄ܢܐ ܨܠܡܵܐ ܦܲܐܝܵܐ ܕܫܸܡ ܛܲܝܒܘܼܬܼܵܐ 452 ܕܗܘܝܵܐ ܣܢܐܓܼܪܐ ܚܠܦ ܚܛܝܹ̈ܐ ܒܫܘܼܠܵܡ ܙܒܢ̈ܐ . 453 : ܒܵܟ ܡܩܥܹܐ ܐ̄ܢܵܐ ܣܒܼܪܐ ܛܒܼܵܐ ܠܲܕܠܵܐ ܣܲܒܪܵܐ 454 ܕܣ̇ܓܹܝܢ ܪ̈ܚܡܹܐ ܠܥܘ̣ܠܵܐ ܕܐ̄ܢܫܐ ܘܚܝܐܝܢ ܡܓܼܢ . 455 : ܝ̇ܕܥ̇ ܐ̄ܢܵܐ ܠܹܗ ܠܝܲܨܪܵܐ ܒܝܼܫܵܐ ܕܟܝ̣ܵܢ ܐ̄ܢܵܫܵܐ 456 ܕܡܚ̣ܝܠ ܣܓܝܼ ܠܡܥܙܝܘܼ ܩܕܼܵܡ ܚܘܬܚ̈ܬܹܐ . 457 : ܒܵܟ ܣܐܡ ܐ̄ܢܐ ܚܡܝܼܪ ܚܲܝܘܼܬܵܐ ܕܡܲܚܐ ܠܐ̄ܢܫܵܐ 458 ܘܡ̣ܢ ܝܘܒܠܵܟ ܡܩܝܼܡ ܐ̄ܢܵܐ ܦܐܪܐ ܕܥ̇ܛܐ ܥܘ̣ܠܵܐ . 459 : ܒܗܵܕܹܐ ܬܢܘܝܼ ܥܛܝܹܬ ܣܟܼܠܘܼܬܵܟ ܒܣܲܡܵܐ ܕܪ̈ܚܡܹܐ 460 ܕܐܕܪܘܿܫ ܐܘܼܪܚܵܐ ܩܕܵܡ ܗ̇ܘ ܕܐܬ̇ܐ ܠܡܫܒܲܩ ܥܘ̣ܠܵܐ . 461 : ܡܢ̇ܟ ܕܢ̇ܚ ܗ̇ܘ ܕܡܬܠܚ ܫܛܪ ܚܝܒܹ̈ܐ 462 ܘܗܵܐ ܚܘܝܼܬܹܗ ܠܐ̄ܪܵܙ ܡܹܐܬܝܼܬܹܗ ܒܥ̣ܘܠܵܐ ܕܐܒܘܼܗܝ . 463 : ܒܢܡܘܿܣ ܡܠܵܘ̈ܗܝ ܡܒܛܸܠ ܩ̈ܠܹܐ ܕܢܛܘܼܪܵܬܵܐ 464 ܘܡܨܲܚ ܟ̇ܬܒ ܚܢܵܢܵܐ ܘܪ̈ܚܡܹܐ ܠܓܼܵܘ ܡ̣ܢ ܣܸܦܪ̈ܵܘܗܝ . 465 : ܒܕܡܗ ܟ̇ܬܒ ܫܛܵܪ ܚܐܪܘܼܬܼܵܐ ܠܒܢܲܝ̈ ܓܸܢܣܹ݂ܗ 466 ܘܡܬܠܚ ܠܗ̇ ܠܕܝܬܩܹܐ ܕܥܒܕܘܼܬ ܐ̄ܢܵܫܵܐ . 467 : ܘܡܛܠܗܕܹܐ ܠܐ ܝܗ̇ܒܬܼ ܠܹܗ ܐܬܕܹܐ ܠܡܵܘܬܵܐ 468 ܕܢܸܩܛܘܿܠ ܚܝ̈ܟ ܒܥܠܲܬܼ ܥܵܘ̣ܠܵܐ ܕܥܒܼܘܼܬ ܥܒܼܕܹ̈ܐ . 469 : ܒܥܠܲܬ ܥܘ̣ܠܵܐ ܗܘ̤ܘ ܡܝܘܬܐ ܥܒܼܕ̈ܐ ܠܡܘܬܐ 470 ܗܵܐ ܨ̇ܐܪ ܐ̄ܢܐ ܫܛܵܪ ܚܝܒܹ̈ܐ ܒܦܘܼܨܵܝ ܚܲܝܲܝ̈ܟ . 471 : ܚܙܝܼ ܒܲܪ ܐܝܫܲܝ ܛܡܵܐ ܐܚܒܼܬܵܟ ܡܣܒ̇ܬ ܒܐܦܲܝ̈ܟ 472 ܘܫܪܹܝܬ ܢܡܘܿܣܝ ܕܐܲܢ̄ܬ ܠܐ ܬܗܘܹܐ ܥܒܼܕܵܐ ܠܡܵܘܬܐ . 473 : ܐܦܠܐ ܢܵܡܘܿܣܝ ܠܵܐ ܒܲܛܠܬܹܗ ܡ̣ܢ ܬܒܥܬܹܗ 474 ܪ̈ܚܡܹܐ ܝܗܒ̇ܬ ܫܘܚܕܵܐ ܚܠܵܦܝܟ ܘܕܲܥܝܼܬܹܗ ܠܵܟ . 475 : ܐܦ ܟܐܢܘܼܬܼܵܐ ܠܵܐ ܗ̄ܘ̣ܵܐ ܡܸܛܥܵܐ ܛܥܬ̤ ܥܘܼܗܕܢܵܗ̇ 476 ܪܫܝܼܡ ܗ̄ܘ̣ ܒܣܸܦܪܵܗ̇ ܚܘܩܵܐ ܕܥܘ̣ ܠܵܟ ܥܲܡ ܟܠ ܕܚ̣ܛܘ . 477 : ܗܪܟܵܐ ܠܚܬܗ ܠܫܸܡ ܣܟܼܠܘܼܬܵܟ ܡ̣ܢ ܢܡܘܿܣܵܐ 478 : ܠܵܐ ܗ̄ܘ̣ܵܐ ܡ̣ܢ ܗ̇ܘ ܟܬܒܼܵܐ ܟܣܝܵܐ ܕܪ ܫܝܼܡ ܒܝܕܲܥܬܝ 479 : ܗܵܐ ܫܒܼܝܼܩ ܥܘ̣ܠܵܟ ܒܡܠܹܐ ܙܒܼܢܵܐ ܠܦܘܼܬ ܢܡܘܿܣܵܐ 480 ܙܸܠ ܛܝܒܼ ܠܵܟ ܕܒܼܚܹ̈ܐ ܕܚܘܼܒܵܐ ܠܚ̈ܝܹܐ ܕܠܗܠ . 481 : ܗܵܐ ܚܘܼܝܼܢܵܟ ܫܒܼܝܼܠ ܚܵܘܣܵܢܐ ܕܕܪܫܘܼܗܝ ܪ̈ܚܡܹܐ 482 ܚܙܘܩ ܒܹܗ ܒܥܡܠܵܐ ܘܐܠܸܦ ܐ̄ܢܫܵܐ ܠܡܪܕܵܐ ܥܡܵܟ . 483 : ܗܵܐ ܝܗܒ̣ܬ ܠܵܟ ܐܝܼܕܼܵܐ ܕܣܒܼܪܐ ܕܬܦܢܐ ܠܚܲܝܹ̈ܐ 484 ܣܡܘܟ ܠܐܒܝܕ̈ܐ ܘܠܒܸܒ ܐܢܘܿܢ ܒܩܵܠ ܫܘܼܒܼܩܵܢܵܐ . 485 : ܗܵܐ ܦܨܝܼܬܵܟ ܡ̣ܢ ܢܡܘܿܣܵܐ ܕܠܚܝܼܡ ܗ̄ܘ̣ܵܐ ܠܵܟ 486 ܦܨܵܐ ܛܠܝܼܡ̇ܐ ܡ̣ܢ ܛܵܠܘܿܡܵܐ ܘܚܘܢ ܘܐܬܪܚܲܡ ܀ 487 : ܫܡܲܥ ܚܛܝܵܐ ܕܡܝܼܬ ܒܲܚܛܝܼܬܼܵܐܗ ܩܵܠ ܫܘܒܼܩܢܵܐ 488 ܘܢܵܕ ܡ̣ܢ ܡܵܘܬܼܵܐ ܐܝܟ ܕܡ̣ܢ ܫܸܢܬܐ ܘܦܢܵܐ ܠܚܲܝܹ̈ܐ . 489 : ܚܙܵܐ ܕܗܘ̤ܵܘ ܠܹܗ ܣܢܐ ܓܼܪܹ̈ܐ ܒܕܝܼܢܵܐ ܚܠܵܦ ܣܲܟܼܠܘܼܬܹܗ 490 ܘܫܪܝܼ ܕܢܦܝܣ ܕܢܦܢܐ ܠܕܲܪܓܼܐ ܕܪܫܢܘܼܬܹܗ . 491 : ܡܐܩܢܲܛ ܗ̄ܘ̣ܵܐ ܕܕܵܡ ܠܐ ܡܚܬܡ ܫܛܵܪ ܫܘܒܼܩܢܹܗ 492 ܘܡܬܟܫܲܦ ܗ̄ܘ̣ܵܐ ܕܢܪܡܹܐ ܐܝܕܵܐ ܪܡܵܙܐ ܚܠܵܦܵܘܗܝ . 493 ܦܢ̣ܐ ܕܢܪܟܸܒ ܩ̈ܠܐ ܚܢܝܼܓ̈ܐ ܒܟܸܢܵܪ ܡܸܢܵܘ̈ܗܝ : pb. f.275r 494 ܕܟܒܪ ܢܦܢܐ ܠܦܪ ܗܣܝܵܐ ܕܠܘܵܬ ܡܵܪܹܗ . 495 : ܒܩܸܢܛܵܐ ܫܪܹܐ ܗ̄ܘ̣ܵܐ ܟܲܕ ܛܵܒܼ ܩܲܒܸܿܠ ܫܘܼܒܼܩܵܢ ܥܵܘ̣ܠܵܗ 496 : ܘܠܵܐ ܫ̇ܠܐ ܗ̄ܘ̣ܵܐ ܡ̣ܢ ܕܢܲܟܢܸܫ ܣܢܸܐܓܪܹ̈ܐ ܚܠܵܦܵܘܞܝ 497 : ܓܠܝܵܐ ܗ̄ܘ̣ܵܬ ܠܹܗ ܟܲܕܼ ܛܵܒܼ ܩܲܒܸܠ ܫܪܝ ܣܟܼܠܘܼܬܹܗ 498 ܕܕܵܡ ܠܐ ܫܘܐ ܢܦܥܐ ܢܗܲܠܸܠ ܪܘܼܚܢܵܐܝܼܬ . 499 : ܐܵܦ ܗܵܕܹܐ ܡܬܟܫܲܦ ܗ̄ܘ̣ܵܐ ܒܩܵܠ ܚܢ̈ܓܼܬܐ 500 ܕܢܩܘܵܫ ܕܪܚܵܐ ܒܟܸܢܵܪ ܢܦܫܹܗ ܐܝܟ ܕܒܩܕܡܵܐ 501 : ܚܙ̣ܵܝܗܝ ܒܵܪܘܿܝܵܐ ܕܲܪܓܝܼܓ ܚܨܪܹܗ ܕܢܬܪܓܸܡ ܒܹܗ 502 : ܘܦܢܐ ܝܗ̤ܝ ܠܹܗ ܚܝܹܠ ܒܘܕܩܵܐ ܕܥܬܼܝܼܕ̈ܬܵܐ 503 : ܢܣܲܒܼ ܡܘܗܒܼܬܵܐ ܕܫܪܝܵܐ ܗ̄ܘ̣ܵܬ ܒܹܗ ܩܕܵܡ ܣܲܟܼܠܘܼܬܹܗ 504 ܘܫܪܝ ܙܡ̇ܪ ܪܘܚܢܐܝܼܬ ܩ̈ܠܐ ܚܢܝܼ̈ܓܹܐ . 505 : ܥܕܡܵܐ ܠܐܡܬܝ ܬܸܛܥܝܼܢܝ ܡܪܝܵܐ ܐܲܝܟ ܕܠܲܒܝܼܫܵܐ 506 ܥܕܡܵܐ ܠܐܡܲܬܝ ܬܗܩܟ ܐܦܝ̈ܟ ܡ̣ܢ ܒܲܪ ܒܲܝܬܵܟ . 507 : ܥܕܡܵܐ ܠܐܡܬܝ ܬܣܝܼܡ ܬܟܼܪܝܼܬܐ ܒܓܼܵܘ ܚܘܫܒܲܝ̈ 508 : ܡܕ ܚ̇ܙܐ ܐ̄ܢܵܐ ܚܣܕܵܐ ܕܣܟܼ̈ܠܹܐ ܕܡܡܲܩܝܼܢ ܒܝܼ 509 : ܐܠܵ [ ܗ ] ܝ ܐܲܠܵܗܝ ܠܡܵܢܵܐ ܫܒܩܬܢܝ ܡ̣ܢ ܪ̈ܕܘܿܦܲܝ 510 ܘܐܪܚܸܩ ܥܘܼܕܪܵܢܝ ܒܡܲܡܠܠܐ ܣܲܝܢܵܐ ܕܡܠܠ ܣܦܘ̈ܬܝ . 511 : ܝ̇ܕܥ ܐܢ̄ܐ ܓܹܝܪ ܕܥܘ̣ ܠܗ̇ ܫܩܠܗ̇ ܠܙܟܘܼܬܝ ܡ̣ܢ ܪܸܫܝ 512 ܘܥܲܠ ܗ̇ܝ ܪܕܦ ܣܢܵܐܐ ܠܚܲܝ̈ ܕܠܵܐ ܚܵܘܿܣܵܢܵܐ . 513 ܠܵܐ ܛܠܝܵܐ ܠܝܼ ܕܡܛܠ ܣܲܟܼܠܘܼܬܝ ܐܘܼܠܨܢܲܝ̈ . 514 : ܘܫܪܝܼܪܵܐ ܠܝܼ ܕܚܵܘ ܒܲܝ̈ ܐܥܝܼܪܘ ܩܐܪܣܵܐ ܠܘܼܩܒܵܠܝ 515 ܠܵܘ ܥܘܕܪܢ̇ܐ ܕܲܠܘܹܐ ܗ̄ܘ̣ܵܐ ܠܝܼ ܙܥܲܪ ܘܐܸܬܒܲܨܲܪ . 516 : ܐܢܐ ܗ̄ܘ̣ ܕܙܥܪܬ ܡ̣ܢ ܛܘܝܒܼܵܐ ܕܪܸܚܡܵܬ ܕܩܘܼܫܬܼܵܐ 517 ܡܦܣ ܐ̄ܢܵܐ ܕܚܛܝܬ ܘܡܸܛܠ ܣܲܟܼܠܘܼܬܝ ܡܸܬܢܓܕ ܐ̄ܢܵܐ . 518 ܘܠܵܘ ܥܲܠ ܢܕܕ̈ܝ ܡܬܟܫܲܦ ܐ̄ܢܵܐ ܐܸܠܵܐ ܥܲܠ ܥܵܘ̣ܠܵܝ . 519 : ܗܵܕܹܐ ܒܠܚܘܿܕ ܡܦܝܼܣ ܐ̄̈ܢܵܐ ܠܪܸܡܙܵܐ ܕܡܢܓܕ ܠܝܼ 520 ܕܠܵܐ ܩܲܫܝܵܐܝܼܬ ܢܗܘܹܐ ܡܲܪܕܘܬܝ ܐܸܠܵܐ ܒܚܵܣܵܢ . 521 : ܠܵܐ ܠܲܡ ܬܟܣܢܝ ܡܵܪܝܵܐ ܒܪܘܓܼܙܵܐ ܥܲܙܝܼܙܵܐܝܼܬ 522 ܘܠܵܐ ܬܚܘܹܐ ܠܝܼ ܐܦܹ̈ܐ ܕܚܸܡܬܵܐ ܕܠܵܐ ܬܲܪܥܘܼܬܼܵܐ . 523 : ܒܢܓܕܵܐ ܢܚܲܝ̈ܐ ܪܕܝܼܢܝ ܐܲܝܟ ܕܦܐܐ ܠܒܣܝܼܡܘܼܬܵܟ 524 ܕܕܠܡܵܐ ܢܘܠܸܕ ܚܲܫܵܐ ܕܡܲܪܕܘܼܢܝ ܪܛܢܵܐ ܣܢܝܵܐ . 525 : ܚܫܵܐ ܪܒܵܐ ܛܥܝܼܢ ܗ̄ܘ̣ܵܐ ܟܹܐܢܵܐ ܒܓܼܵܘ ܪܥܝܢܹܗ 526 ܟܕ ܛܵܒܼ ܫܡܥܗ̇ ܠܗ̇ܝ ܒܪܬ ܩܵܠܵܐ ܕܫܒܝܼܩ ܥܵܘ̣ܠܵܟ . 527 : ܐܘ ܙܕܝܼܩܵܐ ܕܝܗ̣ܒ ܠܹܗ ܪܸܡܙܵܐ ܫܛܪ ܚܘܒ̈ܬܹܗ 528 ܘܗ̣ܦܟ ܣܡܹܗ ܬܚܬ ܟܐܢܘܼܬܼܵܐ ܐܝܟ ܚܝܼܒܵܐ .܆ 529 : ܐܘ ܐܲܬܠܝܟܵܐ ܕܚܒܼ ܒܐܓܼܘܢܵܐ ܘ̣ܣܡܟܗ ܪܸܡܙܵܐ 530 ܘܠܵܐ ܨܒܼܐ ܕܢܣܝܼܡ ܟܠܝܼܠ ܫܘܼܒܩܢܵܐ ܕܠܐ ܙܟܼܘܬܵܐ . 531 : ܐܘ ܥܝܼܪ ܟܠܫܵܥ ܕܛܒܼܥ ܩܲܠܝܼܠ ܒܫܢܵܬܐ ܕܥܵܘ̣ܠܵܐ 532 ܘܠܵܐ ܣܟܡ ܥܡܠܹ̈ܐ ܕܫܒܚ̈ܬܹܗ ܠܘܼܩܒܼܵܠ ܥܘ̣ܠܵܐ . 533 : ܬܵܘ ܚܛܝ̈ܐ ܚܙ̣ܵܘ ܚܛܝܵܐ ܕܚܛܐ ܘܲܦ̣ܫܵܐ 534 ܘܩܘܫ ܒܕܡܘܼܬܹܗ ܒܬܪܲܥ ܪ̈ܚܡܹܐ ܕܪܸܡܙܵܐ ܟܹܐܢܵܐ . 535 : ܬܵܘ ܙܕܝܼܩ̈ܐ ܚܙ̣̱ܵܘ ܙܕܝܼܩܵܐ ܕܚܵܒܼ ܒܚܛܝܬܵܐ 536 ܘܛܪܘ ܣܝܡ̈ܬܐ ܕܪ̈ܥܝܢܲܝܟܿܘ ܡ̣ܢ ܓܲܢܵܒܼܵܐ . 537 : ܬܵܘ ܦܪ̈ܘܿܫܹܐ ܚܙ̣ܵܘ ܚܲܙܝܵܐ ܕܚܵܪ ܘܐܣܬܡܝ 538 ܘܲܥܡܲܨܘ ܥܝܢܹ̈ܐ ܕܚܘܫܒܲܝ̈ܟܘܿܢ ܡ̣ܢ ܣܢܝ̈ܬܐ . 539 : ܐܸܢ ܚܲܙܝܵܐ ܕܣܬܝܪ̈ܬܵܐ ܦܗ̣ܵܐ ܒܲܚܝܵܪܹܗ 540 ܡ̇ܢ ܠܵܐ ܢܪܡܹܐ ܢܚܬܼܵܐ ܢܟܼܦܵܐ ܥܲܠ ܒܒ̈ܬܹܗ . 541 : ܐܢ ܩܕܝܼܫܵܐ ܛܡܐ ܢܦܫܹܗ ܒܚܸܙܘܵܐ ܕܐܦܹ̈ܐ 542 ܡ̇ܢ ܠܐ ܢܛܲܟܸܣ ܪܲܗܛܵܐ ܕܥܲܝܢܵܘ̈ܗܝ ܡ̣ܢ ܬܘܼܩ̈ܠܬܐ . 543 ܐܸܢ ܓܢ̄ܒܪܵܐ ܣܚܦܬܹܗ ܐܸܠܥܵܐ ܪܦܝܬ̣ ܓܘܼܫܡܵܐ : pb. f.275v 544 ܡ̇ܢ ܠܵܐ ܢܙܝܼܢ ܙܘܥܝ̈ ܢܲܦܫܹܗ ܠܘܼܩܒܼܵܠ ܚܵܘܝܵܐ . 545 : ܕܘܝܼܕ ܢܗܘܹܐ ܐܲܝܟ ܡܲܚܙܝܼܬܼܵܐ ܩܕܼܵܡ ܚܙ̈ܝܹܐ 546 ܘܒܹܗ ܢܗܒܩܘܿܢ ܬܓܼܘܡ̈ܐ ܕܟܹܐܢܹ̈ܐ ܘܕܚܛܝܹ̈ܐ . 547 : ܠܐ ܢܸܫܬܒܗܲܕ ܐܝܢܵܐ ܕܙܲܕܝܼܩ ܐܝܟ ܗ̇ܘ ܕܐܲܡܠܸܟ 548 ܘܠܵܐ ܢܬܪܦܐ ܐܝܢܵܐ ܕܚܛܝ ܐܲܝܟ ܗ̇ܘ ܕܐܒܕ . 549 : ܟܐܢܵܐ ܢܛܪ ܓܙ̈ܝ ܢܦܫܹܗ ܡ̣ܢ ܫܘܒܼܗܪܵܐ 550 ܐܵܦ ܚܛܝܵܐ ܢܥܨܘܿܒܼ ܟܸܐܒܹܗ ܒܬܝܒܘܼܬܼܵܐ . 551 : ܠܢܝܼܫܵܐ ܕܩܘܼܫܬܵܐ ܢܚܢܐ ܟܠܢܵܫ ܒܙܘܥܹ̈ܐ ܘܪܸ̈ܓܼܫܹܐ 552 ܕܢܬܘܹܐ ܠܡܣܲܒܼ ܟܠܝܼܠ ܙܟܘܬܵܐ ܕܠܵܐ ܡܬܚܒܲܠ ܀ ܥܠ ܕܘܼܝܼܕ ܘܫܐܘܿ ܥܠ ܕܘܼܝܼܕ ܘܫܐܘܿ