ܕܥܲܠ ܡܲܚܲܬ݁ܬܹܗ ܕܪܵܡܵܐ ܥܲܠ ܛܘܼܪ
                        ܣܝܼܢܲܝ ܕܥܲܠ ܡܲܚܲܬ݁ܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ ܕܥܲܠ ܡܲܚܲܬ݁ܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ pb. 3 ܬܘܼܒ̣ ܡܐܡܪܐ . ܒ . ܕܥܲܠ ܡܲܚܲܬ݁ܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ : ( ܘܐ̄ܪܵܙܵܗ̇ ܕܥܹܕܬܵܐ 1 : ܕܣܝܼܡ ܠܡܵܪܝ ܝܲܥܩܘܿܒ̣ . pb. 3 ܬܘܼܒ̣ ܡܐܡܪܐ . ܒ . ܕܥܲܠ ܡܲܚܲܬ݁ܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ : ( ܘܐ̄ܪܵܙܵܗ̇ ܕܥܹܕܬܵܐ 1 : ܕܣܝܼܡ ܠܡܵܪܝ ܝܲܥܩܘܿܒ̣ . ܓܲܢ̄ܒܵܪ ܥܵܠܡܹ̈ܐ ܕܲܨܠ̣ܵܐ ܬܘܼܩܦܹܗ ܥܲܠ ܛܘܼܪ ܣܝܼܢܲܝ : ܗܲܒ̣ ܠܝܼ ܕܐܸܙܡܲܪ 2 ܩܵܠܲܝ̈ ܥܘܼܫܢܵܐ ܕܥܲܙܝܼܙܘܼܬܼܵܟ̣ ܀ ( ܐܲܚܝܼܕܼ ܣܵܘ̈ܦܹܐ 3 ܕܲܛܠܲܡ̣ ܢܲܦ̮ܫܹܗ ܕܣܝܼܢܲܝ ܐܲܚ̣ܕܹܗ : ܢܹܐܚܕܵܟ̣ ܪܸܥܝܵܢܝ ܠܵܐ ܡܣܲܝܟ̣ܵܐܝܼܬܼ ܐܲܝܟ̣ ܕܐܝܼܬܼ ܦܘܼܪܣܵܐ ܀ ܐܘܿ ܕܲܢܚܸܬܼ ܗ̄ܘ̣ܵܐ ܟܲܕܼ ܠܵܐ ܢܚܸܬܼ ܗ̄ܘ̣ܵܐ ܠܛܘܼܪܵܐ ܪܵܡܵܐ : ܚܘܿܬܼ ܒܲܫܪܵܪܵܐ ܠܪܵܘܡܹܗ ܕܗܵܘܢܵܐ ܕܲܡܣܲܟܸ݁ܐ ܠܵܟ̣ ܀ ܒܵܟ̣ ܢܘܼܪܵܢܵܐ ܢܸܬܲܢ ܪܸܥܝܵܢܝ ܐܲܝܟ̣ ܛܘܼܪ ܣܝܼܢܲܝ : ܘܢܸܣܲܩ ܡܸܢܹܗ ܝܲܚܒ݁ܘܼܪ ܩܵܠܹ̈ܐ ܕܲܫܒ̣ܝܼܚܘܼܬܼܵܟ̣ ܀ ܗܲܒ̣ ܠܝܼ ܕܐܹܡܲܪ ܕܲܫܐܝܼܠܵܐܝܼܬܼ ܛܲܥ̣ܢܵܟ̣ ܛܘܼܪܵܐ : ܘܒܸܨܪܵܐ ܕܚܲܝܠܵܟ̣ ܐܲܓܸܢ ܥܠܵܘܗܝ 4 ܘܲܪܥܸܠ̣ ܟ̱ܠܹܗ ܀ ܠܪܹܫܹܗ ܕܣܝܼܢܲܝ ܛܘܼܪܵܐ ܕܟܹܐܦܵܐ ܢܚܸܬܬ݁ ܒܲܫܐܝܼܠܘܼ : ܬܵܐ ܠܪܸܥܝܵܢܵܐ 5 ܪܘܼܚܵܢܵܝܵܐ ܕܗܵܐ ܚܵܐܲܪ ܠܵܟ̣ ܀ ܠܵܐ ܪܓ̣ܝܼܫܵܐ ܒܵܟ̣ ܐܲܪܥܵܐ ܕܬܹܐܚܕܵܟ̣ ܐܲܝܟ̣ ܬܲܪܥܝܼܬܼܵܐ : ܐܵܦܠܵܐ ܛܘܼܪܹ̈ܐ ܕܲܢܩܲܒ݁ܠܘܼܢܵܟ̣ ܐܲܝܟ̣ ܚܘܼ̈ܫܵܒܹܐ ܀ pb. 4 ܪܲܒ݁ ܗ̄ܘ̣ ܗܵܘܢܵܐ ܡ̣ܢ ܛܘܼܪ ܣܝܼܢܲܝ ܒܲܪܘܝܼܚܘܼܬܼܵܐ 6 : ܐܲܓܸܢ ܥܠܵܘܗܝ ܘܢܸܥܛܲܪ ܡܸܢܹܗ ܩܵܠ ܬܵܘܕܝܼܬܼܵܐ ܀ ܠܗܵܝ̇ ܕܲܡܟܲܪܬܵܗ̇ ܒܐܲܬܼܪܵܐ ܕܣܝܼܢܲܝ ܠܵܐ ܩܲܕܝܼܬܵܗ̇ : ܬܵܐ ܡܟ̣ܘܿܪ ܢܲܦ̮ܫܵܐ ܕܬܲܠܝܵܐ ܒܫܘܼܦܪܵܐ 7 ܕܲܙܡܝܼܪ̈ܵܬܼܵܟ̣ ܀ ܟܢܘܼܫܲܬܼ ܥܲܡܵܐ ܡ̣ܢ ܕܐܲܚܸܒ̣ܬܵܗ̇ ܒܥܸܓ̣ܠܵܐ ܓܵܪܲܬܼ : ܠܵܐ ܡܵܪܝ ܢܸܥܘܿܠ ܫܸܬܼܩܵܐ ܠܬܲܪܥܝܼܬܼܝ ܘܲܢܙܲܢܸܐ ܒܵܗ̇ ܀ ܫܲܪܒܵܟ̣ ܢܸܗܘܸܐ ( ܓܲܒ̣ܪܵܐ ܠܡܸܠܲܬܼܝ 8 : ܐܵܦ ܩܲܝܘܼܡܵܗ̇ : ܘܢܸܫܬܵܘܬܲܦ ܠܵܗ̇ ( ܕܦܹܐܪܹ̈ܐ ܕܫܘܼܒ̣ܚܵܐ 9 : ܬܸܬܸܠ ܐܵܦ ܗܝ݀ ܀ ܛܲܢ ܐܲܝܟ̣ ܡܘܼܫܹܐ ܘܲܕܼܪܝܼ ܠܫܸܬܼܩܵܐ ܐܲܝܟ̣ ܕܲܠܥܸܓ̣ܠܵܐ : ܕܬܸܣܒܲܟ̣ ܢܲܦ̮ܫܵܐ ( ܨܹܝܕܼ ܥܸܢܝܵܢܵܟ̣ ܒܲܙܡܝܼܪ̈ܵܬܼܵܗ̇ 10 :܀ ܪܲܒ݁ ܗ̄ܘ̣ ܡܹܐܡܪܵܟ̣ ܡ̣ܢ ܟܠ ܦܘܼ̈ܡܹܐ ܕܥܝܼܪܹ̈ܐ ܘܐ̄ܢܵܫܵܐ : ܘܠܵܐ ܣܵܦ̇ܩܝܼܢ ( ܠܵܟ̣ ܗܵܘ̈ܢܹܐ ܪ̈ܘܝܼܚܹܐ 11 ܒܚܘܼܫܵܒܲܝ̈ܗܘܿܢ ܀ ܚܲܣܝܼܢ ܫܲܪܒܵܟ̣ ܡ̣ܢ ܐܵܡܘܿܪܹ̈ܐ ܘܡ̣ܢ ܫܵܡ̈ܘܿܥܹܐ : ܘܟܲܣܝܵܐ ܒܥܵܬܼܵܟ̣ ܡ̣ܢ ܥܸܠܵܝܹ̈ܐ ܘܡ̣ܢ ܬܲܚܬܵܝܹ̈ܐ ܀ ܓܢܝܼܙܵܐ ܫܟ̣ܝܼܢܬܵܟ̣ ܡ̣ܢ ܦܲܓ̣ܪ̈ܵܢܹܐ ܘܡ̣ܢ ܪ̈ܘܼܚܵܢܹܐ : ܘܡܲܒ̣ܥܲܕܼ ܐܲܬܼܪܵܟ̣ ܡ̣ܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀ ܠܵܐ ܡܸܣܬܲܝܲܟ̣ ܚܲܝܠܵܐ ܕܐܲܚܝܼܕܼ ( ܣܵܘ̈ܦܹܝܗ̇ ܕܬܹܒܹܝܠ 12 : ܘܠܵܐ ܡܸܬܼܩܲܕܲܡ ܪܸܡܙܵܐ ܕܩܲܠܝܼܠ ܐܵܦ ܡ̣ܢ ܒܲܪܩܵܐ ܀ ܠܵܐ ܡܸܬܼܡܲܠܲܠ ܡ̣ܢ ܠܸܫܵܢܹ̈ܐ ܕܫܲܠܗܹܒ̣ܝܼܬܼܵܐ : pb. 5 ܘܠܵܐ ܙܵܥ̇ܩܝܼܢ ܠܹܗ ܐܵܦ ܢܘܼܪ̈ܵܢܹܐ ܒܦܸܬܼܓ̣ܵܡܲܝ̈ܗܘܿܢ ܀ ܠܵܐ ܐܵܚ̇ܕܝܼܢ ܠܹܗ ܦܘܼܡܹ̈ܐ ܡܠܝܼ̈ܠܹܐ ܕܒܹܝܬܼ ܓܲܒ̣ܪܝܹܠ : ܘܡ̣ܢ ( ܫܝܼܦܘܿܪܵܐ ܕܒܹܝܬܼ ܡܝܼܟ̣ܵܐܹܝܠ ܣܲܓ݁ܝܼ ܪܲܚܝܼܩ 13 :܀ ܪܵܡ ܘܲܡܥܲܠܲܝ ܘܡܲܒ̣ܥܲܕܼ ܘܲܟ̣ܣܸܐ ܓܢܝܼܙ ܘܲܡܪܲܝܲܡ : ܬܲܩܝܼܦ ܘܲܓ̣ܢܸܐ 14 : ܣܬܼܝܼܪ ܘܲܡܫܲܒܲܚ ܥܲܙܝܼܙ ܘܲܬܼܡܝܼܗ ܀ ܐ̄ܚܝܼܕܼ ܠܲܬܼܗܘܿܡܹ̈ܐ ܘܲܥܪܸܐ ܠܣܵܘ̈ܦܹܐ ܒܚܹܝܠ ܐܝܼܬܼܘܼܬܹܗ : ܠܒ̣ܝܼܟ̣ ܠܒܸܪ̈ܝܵܬܼܵܐ ܘܙܵܐܹ̇ܢ ܥܵܠܡܹ̈ܐ ܒܲܥܒ̣ܝܼ̈ܕܼܵܬܹܗ 15 : ܡܲܠ̈ܝܵܢ ܡܸܢܹܗ ܟܠ ܒܸܪ̈ܝܵܬܼܵܐ ܟܲܕܼ ܠܵܐ ܚܲܣܝܼܪ ܀ ܘܲܚܒ̣ܝܼܫܝܼܢ ܒܹܗ ܟܠܗܘܿܢ ܣܵܘ̈ܦܹܐ ܘܒܹܗ ܡܸܬܼܚܲܡܠܝܼܢ : ܪܲܒ݁ ܡ̣ܢ ܪܵܘܡܵܐ ܫܪܸܐ ܒܓ̣ܵܘ ܥܘܼܡܩܵܐ ܘܲܒ̣ܟ̣ܠ ܟ̱ܠܹܗ ܀ ܥܲܠ ܪܹܫܝܼܬܼܵܐ ܕܪܵܘܡܵܐ ܝܵܬܹ̇ܒ̣ ܐܲܝܟ̣ ܕܲܝܵܢܵܐ : ܘܲܒ̣ܦܘܼܩܕܵܢܹܗ ܪܵܕܹܝܢ 16 ܛܲܟ̣ܣܹ̈ܐ ܕܟ̣ܠ ܒܸܪ̈ܝܵܬܼܵܐ ܀ ܪܩܲܥ̣ ܬܘܼܒ̣ ܚܲܝܠܹܗ ܐܲܪܥܵܐ ܒܪܸܡܙܵܐ ܕܠܵܐ 17 ܥܲܠ ܡܸܕܹܡ : ܘܐܲܝܟ̣ ܓܲܢ̄ܒܵܪܵܐ ܛܥܝܼܢ ܠܵܗ̇ ܬܘܼܩܦܵܐ ܕܒ̣ܵܪܘܿܝܘܼܬܹܗ ܀ ܠܬܲܚܬ݁ ܦܘܼܩܕܵܢܹܗ ܣܡܝܼܟ̣ ܠܲܒ̣ܪܝܼܬܼܵܐ ܕܠܵܐ ܬܸܬ݁ܛܒܲܥ ܠܵܗ̇ : ܘܲܠܥܸܠ ܪܸܡܙܹܗ ܚܙܝܼܩ ܠܲܫܡܲܝܵܐ ܢܸܬܼܩܲܦܠܘܼܢ ܀ ܫܪܸܐ ܐܲܝܟ̣ ܢܲܦ̮ܫܵܐ ܒܓ̣ܵܘ ܒܸܪ̈ܝܵܬܼܵܐ ܘܲܛܥܝܼܢ ܠܗܹܝܢ : ܒܹܗ ܗ̄ܘ̣ ܣܡܝܼ̈ܟ̣ܵܢ ܘܠܵܐ ܪ̈ܲܚܝܼܩܵܢ ܡ̣ܢ ܬܘܼܩܵܢܹܗ ܀ ܠܗܲܠ ܡܸܢܗܹܝܢ ܗ̄ܘ̣ ܘܲܠܟ̣ܵܐ ܡܸܢܗܹܝܢ ܘܲܒ̣ܓ̣ܵܘ ܟܠܗܹܝܢ : ܒܹܗ ܗ̄ܘ̣ ܚܒ̣ܝܼ̈ܫܵܢ ܕܗܘ݀ܝܘܼ ܬܚܘܼܡܵܐ ܕܟܼܠ ܣܵܟ̣ܵܝ̈ܗܹܝܢ ܀ pb. 6 ܠܵܘ ܓܹܝܪ ܒܐܲܬܼܪܵܐ ܗ̄ܘ̣ ܐܵܦܠܵܐ ܒܕܼܘܼܟܵܐ ܘܠܵܐ ܒܲܦܢܝܼܬܼܵܐ : ܠܵܐ ܓܹܝܪ ܐܝܼܬܼ ܠܹܗ ܕܢܸܫܪܹܐ ܘܢܸܚܙܘܿܩ ܐܸܠܵܐ ܒܛܘܼܦ̮ܣܵܐ ܀ ܗܵܢܵܐ ܚܲܝܠܵܐ ܕܲܙܥܘܿܪܝܼܢ ܠܹܗ ܐܲܬܼܪ̈ܵܘܵܬܼܵܐ : ܠܛܘܼܪܵܐ ܕܣܝܼܢܲܝ ܠܲܡ ܐܸܬ݁ܬܲܚܬ݁ܝܼ ܘܲܫ̣ܪܵܐ ܬܲܡܵܢ ܀ ܛܵܦ̣ ܠܹܗ ܗܵܘܢܵܐ ܒܓܲܠܠܲܝ̈ ܡܹܐܡܪܵܐ ( ܕܲܬܼܡܝܼܗܘܼܬܼܗ : ܘܒܲܐܝܠܹܝܢ ܩܵܠܹ̈ܐ ܢܸܙܡܲܪ ܫܲܪ̈ܒܵܘܗܝ ܠܵܐ ܡܸܣܬܲܟܲܠ 18 :܀ ܥܲܠ ܗܵܝ̇ ܕܲܢܚܸܬܼ 19 : ܥܲܠ ܛܘܼܪ ܣܝܼܢܲܝ ܐܸܚܡܘܿܠ ܬܲܫܥܝܼܬܼܝ : ܐܵܘ ܥܲܠ ܗܵܕܹܐ ܕܠܵܐ ܢܚܸܬܼ 20 : ܡܸܡܬܼܘܿܡ ܐܸܠܵܐ ܒܕܼܘܼܡܝܵܐ ܀ ܢܒܲܕܹܩ ܗܵܪܟܵܐ ( ܠܵܐ ܡܣܲܝܟ̣ܘܼܬܹܗ 21 : ܒܓ̣ܵܘ ܬܲܫܥܝܼܬܼܵܐ : ܘܢܸܩܪܘܿܒ̣ ܢܹܐܡܲܪ ܥܲܠ ܡܲܚܲܬܬܹܗ 22 : ܒܬܲܗܪܵܐ ܪܲܒܵܐ ܀ ܚܘܼܪ ܦܵܪܘܿܫܵܐ ( ܒܪܹܫܹܗ ܕܡܹܐܡܪܵܐ ܕܲܫܐ̈ܝܼܠܵܬܼܵܐ 23 : ܘܛܲܝܸܒ̣ ܫܸܡܥܵܟ̣ ܠܲܡܩܲܒܵܠܘܼ ܠܲܫܒ̣ܝܼ̈ܚܵܬܼܵܐ ܀ ܐܸܬܼܒܲܝܲܢ ܒܹܗ ܒܗܵܢ ܓܲܢ̄ܒܵܪܵܐ ܕܐܲܚܝܼܕܼ ܣܵܘ̈ܦܹܐ : ܕܐܲܝܕܵܐ ܥܸܠܬܼܵܐ ܩܪܵܬܹܗ ܕܢܸܚܘܿܬܼ ܥܲܠ ܛܘܼܪ ܣܝܼܢܲܝ ܀ ܪܲܚܡܵܘܗܝ ܢܲܓ̣ܕܘܼܗܝ ܨܹܝܕܼ ܐ̄ܢܵܫܘܼܬܼܵܐ ܕܢܸܬܼܚܲܝܲܢ ܠܵܗ̇ : ܘܸܬܼܵܐ ܒܚܘܼܒܹܗ ܕܢܸܡܟ݁ܘܿܪ ܢܸܣܲܒ̣ ܒܲܪ̄ܬܼ ܐܲܪ̈ܥܵܢܹܐ ܀ ܪܲܓ̣ ܠܲܟ̣ܢܘܼܫܬܵܐ ܗܵܝ̇ ܒܲܪ̄ܬܼ ܟܹܐܢܹ̈ܐ ܡܸܛܠ ܓܸܢܣܵܗ̇ : ܕܲܠܗܵܘ̇ ܛܘܿܗܡܵܐ ܕܒܹܝܬܼ ܐܲܒ̣ܪܵܗܵܡ ܢܸܬܼܩܲܪܲܒ̣ ܗ̄ܘ̣ܵܐ ܀ ܚ̣ܙܵܗ̇ ܠܲܛܠܝܼܬܼܵܐ ܟܲܕܼ ܡܸܨܪ̈ܵܝܹܐ ܡܸܫܬ݁ܥܹܝܢ ܒܵܗ̇ : pb. 7 ܘܠܵܐ ܢܸܕܲܬ݀ ܠܹܗ ܠܗܵܘ̇ ܩܲܕܝܼܫܵܐ ܡ̣ܢ ܙܵܢܝܼܬܼܵܐ 24 :܀ ܫܲܕܲܪ ܒܵܬܼܪܵܗ̇ ܕܲܡܫܲܚܲܛܬܵܐ ܕܢܲܦܢܹܝܗ̇ ܨܐܕܼܵܘܗܝ : ܕܲܒ̣ܚܘܼܠܛܵܢܹܗ ܬܸܬܼܩܲܕܲܫ 25 : ܗ̄ܘ̣ܵܬܼ ܒܲܪ̄ܬܼ ܙܲܕܝܼܩܹ̈ܐ ܀ ܥܲܒ̣ܕܹܗ ܠܡܘܼܫܹܐ ܐܲܝܟ̣ ܡܵܟ̣ܘܿܪܵܐ ܘܫܲܠܚܹܗ ܨܹܐܕܹܝܗ̇ : ܕܢܸܚܘܿܬܼ ܬܼܢܘܲܝ ܥܲܡܵܗ̇ ܐܲܝܟ̣ ܡܸܨܥܵܝܵܐ ܀ ܝܲܗ̄ܒ̣ ܠܹܗ ܥܘܼܫܢܵܐ ܘܓܲܢ̄ܒܵܪܘܼܬܼܵܐ ܟܲܕܼ ܢܵܚܹ̇ܬܼ ܗ̄ܘ̣ܵܐ : ܕܲܢܫܲܕܠܵܗ̇ ܗ̄ܘ̣ܵܐ ܒܲܬܼܡܝܼ̈ܗܵܬܼܵܐ ܬܸܣܲܩ ܥܲܡܹܗ ܀ ܢܚܸܬܼ ܠܹܘܵܝܵܐ ܘܲܣ̣ܥܲܪ ܓܘܼܢܚܹ̈ܐ ܘܕܲܒ̣ܪܵܗ̇ ܘܲܣܠܸܩ̣ : ܘܣܵܡ̣ ܠܵܗ̇ ܒܐܝܼܕܼܵܗ̇ ܥܙܲܩܬܼܵܐ ܕܲܢܣܲܒ̣ ܡ̣ܢ ܨܹܝܕܼ ܣܲܢܝܼܵܐ ܀ ܠܫܸܡ ܩܲܕܝܼܫܵܐ ܡܲܟ̣ܪܵܗ̇ ܘܲܣܠܸܩ̣ 26 : ܡ̣ܢ ܓܵܘ ܡܸܨܪܹܝܢ : ܕܲܠܓ̣ܘܼܥܠܵܢܵܐ 27 : ܕܒܹܝܬܼ ܐܲܠܵܗܵܐ ܡܢܲܛܲܪ ܗ̄ܘ̣ܵܐ ܠܵܗ̇ ܀ ܣܵܡ̣ ܠܵܗ̇ ܒܪܹܫܵܗ̇ ܟܠܝܼܠ ܦܘܼܪܩܵܢܵܐ ܘܲܢܦܲܩ̣ ܥܲܡܵܗ̇ : ܩ̣ܪܵܐ ܠܒܸܪ̈ܝܵܬܼܵܐ ܕܲܢܙܲܝ̈ܚܵܢܵܗ̇ ܒܟܸܢܵܪ̈ܲܝܗܹܝܢ ܀ ܘܥܲܠ ܕܲܒ̣ܥ̣ܵܐ ܗ̄ܘ̣ܵܐ ܦܸܪܥܘܿܢ ܦܲܚܙܵܐ ܕܢܸܟ̣ܠܹܝܗ̇ ܡܸܢܹܗ : ܛܲܢ ܩܲܕܝܼܫܵܐ ܘܣܲܚܦܹܗ ܒܝܲܡܵܐ ܘܕܲܒ̣ܪܵܗ̇ ܘܲܣܠܸܩ ܀ ܫܲܕܲܪ ܒܵܬܼܪܵܗ̇ ܚܲܪܵܗ̇ ܠܡܸܨܪܹܝܢ ܟܲܕܼ ܐܸܬܼܦܲܪܩܲܬ݀ : ܠܵܘܝܘܼܗ̇ ܓܲܠܠܹ̈ܐ ܘܥܸܒ̣ܪܲܬ݀ ܝܲܡܵܐ ܒܬܲܗܪܵܐ ܪܲܒܵܐ ܀ ܩܲܒ݁ܠ̣ܵܗ̇ ܚܘܿܪܝܼܒ̣ ܘܐܲܦܸܩ̣ ܕܲܫܢܹ̈ܐ ܕܠܵܐ ܒܲܥܝܵܕܼܵܐ : ܣܓܸܕܼ ܠܵܗ̇ ܕܲܒ̣ܪܵܐ ܟܲܕܼ ܥܸܠܲܬ݀ ܠܹܗ ܥܲܡ ܩܘܼܪ̈ܒܵܢܵܘܗܝ ܀ ܪܸܓ̣ܫܲܬ݀ ܗ̄ܘ̣ܵܬܼ ܠܵܗ̇ ܒܪܝܼܬܼܵܐ ܟ̱ܠܵܗ̇ ܠܡܲܢ ܐܸܬܼܡܲܟ̣ܪܲܬ݀ : ܘܐܸܬܼܵܘ ܢܲܩ̣ܦܘܼܗ̇ ܟܝܵܢܹ̈ܐ ܟܠܗܘܿܢ ܠܲܡܙܲܝܵܚܘܼ ܀ pb. 8 ܛܥܲܢܘ ܪ̈ܘܼܡܝܵܢܹܐ 28 : ܟܠ ܐܸܣܛܘܼ̈ܟ̣ܣܝܼܢ ( ܘܐܸܙܲܠ̣ܘ ܩܕܼܵܡܹܝܗ̇ 29 : ܟܲܕܼ ܚܵܒ̣ܨ̇ܝܼܢ ܗ̄ܘ̣ܵܘ ܕܢܹܐܬܼܘܿܢ ܥܲܡܵܗ̇ ܨܹܝܕܼ ܩܲܕܝܼܫܵܐ ܀ ܪܗܸܛ̣ ܥܲܡܘܼܕܼܵܐ ܪܲܒܵܐ ܕܢܘܼܗܪܵܐ 30 : ܕܢܲܢܗܲܪ ܩܘܼܕܼܡܹܝܗ̇ : ܘܐܲܝܟ̣ ܠܲܡܦܹܝܕܼܵܐ ܠܟܲܠܬܼܵܐ ܢܲܩ̣ܦܵܗ̇ ܘܲܪܕܼܵܐ ܥܲܡܵܗ̇ ܀ ܟܠܝܘܿܡ ܕܲܫ̈ܢܹܐ ܢܵܩ̇ܦܵܝܼܢ ܗ̄ܘ̣ܵܘ ܠܵܗ̇ ܡ̣ܢ ܒܸܪ̈ܝܵܬܼܵܐ : ܟܲܕܼ ܡܸܬܼܚܲܬܼܪܵܐ ܒܣܲܝܒܵܪ̈ܵܬܼܵܐ ܪܹܫܵܝܵܬܼܵܐ ܀ ܡܫܲܓܸܫ ܗ̄ܘ̣ܵܐ ܠܵܗ̇ ܪܵܘܡܵܐ ܒܡܲܢܢܵܐ ܕܲܡܫܲܕܲܪ ܠܵܗ̇ : ܘܲܡܦܲܛܸܡ ܠܵܗ̇ ܥܘܼܡܩܵܐ ܒܣܲܠܘܲܝ ܕܲܡܩܲܪܸܒ̣ ܠܵܗ̇ ܀ ܪܵܕܹܝܢ ܗ̄ܘ̣ܵܘ ܠܵܗ̇ ܡܲܝ̈ܵܐ ܒܪ̈ܝܼܟܹܐ ܡ̣ܢ ܛܲܪܵܢܵܐ : ܘܲܡܬܲܪܣܹܝܢ ܠܵܗ̇ ܟܝܵܢܹ̈ܐ ܟܠܗܘܿܢ ܠܲܡܚܲܬܲܪܬܵܐ ܀ ܐܸܬܼܘܲܥܲܕܼ ܗ̄ܘܲܝ̈ ܟܠ ܒܸܪ̈ܝܵܬܼܵܐ ܕܢܹ̈ܐܙܵܠ̄ܢ 31 : ܥܲܡܵܗ̇ : ܕܥܵܠܡܵܐ ܢܸܚܙܹܐ ܚܠܘܿܠܵܐ ܪܲܒܵܐ ܕܗܵܘܹ̇ܐ 32 : ܗ̄ܘ̣ܵܐ ܠܵܗ̇ ܀ ܐܵܙܕܲܝܚܲܬ݀ ܗ̄ܘ̣ܵܬ ܒܲܟ̣̈ܢܵܘܵܬܼܵܗ̇ 33 : ܥܕܲܡܵܐ ܠܣܝܼܢܲܝ : ܘܲܡܛܵܬ݀ ܠܐܲܬܼܪܵܐ ܕܬܲܡܵܢ ܡܵܪܵܗ̇ ܐܸܬܼܘܲܥܲܕܼ ܠܵܗ̇ ܀ ܚܕܼܘܿܓ̣ܵܗ̇ ܡܘܼܫܹܐ ܠܘܼܩܒܲܠ ܛܘܼܪܵܐ ܫܲܒ̣ܩܵܗ̇ ܘܲܣܠܸܩ : ܕܢܹܐܙܲܠ ܢܸܚܙܹܐ ܠܐܸܡܲܬܼܝ ܚܲܬܼܢܵܐ ܐܵܬܹ̇ܐ ܠܐܘܼܪܥܵܗ̇ ܀ ܫܡܲܥ̣ ܠܲܓ̣ܢܝܼܙܵܐ ܕܲܡܦܲܩܸܕܼ ܠܹܗ ܕܚܘܿܬܼ ܘܐܸܡܲܪ ܠܵܗ̇ : ܠܗܵܕܹܐ ܟܲܠܬܼܵܐ ܕܦܸܪܩܹܬܼ ܘܐܲܝܬ݁ܝܼܬܼ ܡ̣ܢ ܓܵܘ ܡܸܨܪܹܝܢ ܀ ܗܵܐ ܐܲܫܩܸ̇ܠܬܹܟ̣ܝ ܐܲܝܟ̣ ܕܥܲܠ ܓܸܦܲܝ̈ ܢܸܫܪܵܐ ܒܐܵܐܲܪ : ܐܵܦ ܙܲܝܲܚ̇ܬܹܟ̣ܝ ܒܐܲܬܼܪ̈ܵܘܵܬܼܵܐ ܕܠܵܐ ܢܸܟ̣ܝܵܢܵܐ ܀ pb. 9 ܢܸܗܘܹܐ ܒܚܘܼܒܵܐ ܘܬܸܫܲܪ 34 : ܬܸܢܘܲܝ ܒܹܝܬܼ ܠܝܼ ܐܵܦ ܠܹܟ̣ܝ : ܘܟܸܢ ܐܵܬܹ̇ܐ ܐ̄ܢܵܐ ܘܐܸܬܼܚܲܬܲܢ 35 : ܠܹܟ̣ܝ ܩܲܕܝܼܫܵܐܝܼܬܼ ܀ ܩܕܼܵܡ ܡܸܫܬ݁ܘܼܬܼܵܐ ܟ̱ܠܹܗ ܨܸܒ̣ܝܵܢܝ ܡܵܘܕܲܥ ܐ̄ܢܵܐ ܠܹܟ̣ܝ : ( ܐܸܢ ܫܵܠܡܲܬ݁ܝ ܠܝܼ ܬܵܝ 36 : ܠܲܚܠܘܼܠܵܐ ܕܒ̣ܵܥܹ̇ܐ ܐ̄ܢܵܐ ܠܹܟ̣ܝ ܀ ܒܢܸܩܦܵܐ ܕܲܟ̣ܝܵܐ ܒܵܥܹ̇ܢܵܐ ܠܹܟ̣ܝ ܕܬܸܗܘܹܝܢ ܨܹܐܕܲܝ : ܟܲܕܼ ܒܲܐ̄ܚܪܹܢܵܐ ܠܵܐ ܡܸܬܼܪܲܡܝܲܬ݁ܝ ܠܲܡܙܲܢܵܝܘܼ ܀ ܥܕܲܡܵܐ ܠܥܵܠܲܡ ܥܲܠ ܣܲܒ̣ܪܵܐ ܕܝܼܠܝ ܡܵܘܬܸܒ̣ ܐ̄ܢܵܐ ܠܹܟ̣ܝ : ܘܬܼܘܼܒ̣ 37 : ܠܲܐ̄ܚܪܹܢܵܐ ܠܵܐ ܬܸܬܼܢܲܓ̣ܕܝܼܢ ܢܸܥܘܿܠ ܥܲܡܹܟ̣ܝ ܀ ܩܲܕܝܼܫܵܐܝܼܬܼ ܢܵܣܹ̇ܒ̣ ܐ̄ܢܵܐ ܠܹܟ̣ܝ ܐܸܢ ܗ݀ܘ ܕܕܝܼܠܝ ܐܲܢ̄ܬ݁ܝ : ܘܐܸܢ ܬܸܙܕܲܠܠܝܼܢ ܨܹܝܕܼ ܢܘܼܟ̣ܪ̈ܵܝܹܐ ܫܵܪܹܐ ܐ̄ܢܵܐ ܠܹܟ̣ܝ ܀ ܠܵܐ ܐܸܚܙܹܐ ܒܹܟ̣ܝ ܐܵܬ݀ܵܐ ܣܢܝܼܬܼܵܐ ܕܓܲܝܵܪ̈ܵܬܼܵܐ : ܘܠܵܐ ܐܸܣܟܹܡܹ̈ܐ ܕܲܫܟ̣ܝܼܚܝܼܢ ܠܵܗ̇ ܠܲܡܓܲܢܲܒ̣ܬܵܐ ܀ ܠܵܐ ܬܚܵܘܹܝܢ ܠܝܼ ( ܪܸ̈ܡܙܹܐ ܡܫܲܟ݁ܪܹ̈ܐ ܕܙܲܠܝܼ̈ܠܵܬܼܵܐ 38 : ܘܠܵܐ ܬܸܬܼܗܲܦܟ̣ܝܼܢ ܒܐܘܼܡܵܢܘܼܬܼܵܐ ܕܲܫܪ̈ܝܼܚܵܬܼܵܐ 39 :܀ ܣܸܓ̣ܕܲܬܼ ܐܲܦܹ̈ܐ ܠܐ̄ܢܵܫ ܠܵܐ ܬܚܵܘܹܝܢ ܐܸܠܵܐ ܐܸܢ ܠܝܼ : ܘܠܵܐ ܠܲܩܝܵܡܵܐ ܐ̄ܚܪܹܢܵܐ ܬܸܗܘܹܝܢ ܡܸܟܹ݁ܝܠ ܘܲܠܗܲܠ ܀ ܗܘ݀ܵܝ ܩܲܕܝܼܫܵܐ ܟܢܝܼܟ̣ܵܐ ܘܢܲܟ̣ܦܵܐ ܘܲܕܼܠܵܐ ܡܘܼܡܵܐ : ܙܲܗܝܵܐ ܘܢܲܩܕܵܐ ܡܨܲܠܠܵܐ ܘܕܲܟ̣ܝܵܐ ܒܟ̣ܠ ܐܸܣܟܹ݁ܡ̈ܝܼܢ ܀ ܬܸܗܘܹܝܢ ܚܝܼܨܵܐ ܢܛܝܼܪܵܐ ܘܕܲܟ̣ܝܵܐ ܒܗܝܼܠܵܐ ܘܫܲܠܝܵܐ : ܫܲܦܝܵܐ ܘܥܝܼܪܵܐ ܪܡܝܼܣܵܐ ܘܦܲܐܝܵܐ ܘܲܕܼܠܵܐ ܛܘܼܠܫܵܐ ܀ pb. 10 ܘܐܸܢ ܗܵܟܲܢܵܐ ܒܓܲܠܝܘܼܬܼ ܐܲܦܹ̈ܐ ܬܹܐܬܹܝܢ ܨܹܐܕܲܝ : ܥܲܠ ܟܠ ܕܐܝܼܬܼ ܠܝܼ ܬܸܗܘܹܝܢ ܡܵܪܬܵܐ ܕܠܵܐ ܡܸܬܼܦܲܩܕܵܐ ܀ ܬܵܓ̣ܵܐ ܪܲܒܵܐ ܚܙܵܩܵܐ ܕܡܲܠܟܹ̈ܐ ܠܹܟ̣ܝ ܝܵܗܹ̇ܒ̣ ܐ̄ܢܵܐ : ܩܲܕܝܼܫܘܼܬܼܵܐ ܓܲܙܵܐ ܕܟ̣ܘܼܡܪܹ̈ܐ ܒܹܟ̣ܝ ܡܲܫܪܹܐ ܐ̄ܢܵܐ ܀ ܢܒ̣ܝܹ̈ܐ ܕܓ̣ܵܠܹ̇ܝܢ ܥܲܠ ܟܲܣ̈ܝܵܬܼܵܐ ܕܝܼܠܹܟ̣ܝ ܢܸܗܘܘܿܢ : ܘܟ̣ܵܗ̈ܢܹܐ ܡܚܲܣܝܲܝ̈ ܥܲܠ ܚܵܘ̈ܒܵܬܼܵܐ ܠܘܵܬܹܟ̣ܝ ܢܸܫܪܘܿܢ 40 :܀ ܗܵܐ ܠܹܘܵܝܹ̈ܐ ܐܲܝܟ̣ ܕܵܩܸܢܣܹ̈ܐ ܢܹܐܙܠ̄ܘܼܢ ܥܲܡܹܟ̣ܝ : ܘܲܡܫܲܡ̈ܫܵܢܹܐ ܒܲܕܼܡܘܼܬܼ ܥܲܒ̣̈ܕܹܐ ܕܲܢܠܵܘܘܿܢܹܟ̣ܝ ܀ ܫܡܲܝܵܐ ܬܪܘܿܢܘܿܣ ܛܲܠܵܗ̇ 41 : ܒܐܲܪܥܹܟ̣ܝ ܕܲܗܝܼܢܵܐܝܼܬܼ : ܘܐܲܪܥܵܐ ܬܲܣܓܹܐ ܛܘܼ̈ܒܹܐ ܠܩܘܼܒ̣ܠܹܟ̣ܝ ܫܲܡܝܼܢܵܐܝܼܬܼ ܀ ܐܵܐܲܪ ܢܸܙܠܘܿܚ ܟܠ ܓܹܐ̈ܘܵܬܼܵܐ ܥܲܠ ܡܲܫܪܝܼܬܹܟ̣ܝ : ܫܸܡܫܵܐ ܢܒܲܫܸܠ ܦܹܐܪܹ̈ܐ ܚܠܲܝ̈ܵܐ ܠܡܵܘܟܵܠܘܼܬܹܟ̣ܝ ܀ ܬܹܐܪܬܝܼܢ ܐܲܪܥܵܐ ܕܟ̣ܠܗܘܿܢ ܡܲܠܟܹ̈ܐ ܕܗܵܪܝܼܢ ܥܲܡܹܟ̣ܝ : ܘܐܲܢ̄ܬ݁ܝ ܠܵܐ ܬܚܘܼܒ̣ܝܼܢ ܡ̣ܢ ܓܲܢ̄ܒܵܪܹ̈ܐ ܕܢܵܦ̇ܩܝܼܢ ܠܐܘܼܪܥܹܟ̣ܝ ܀ ܬܣܝܼܡܝܼܢ ܥܸܩܒܹܟ̣ܝ ܠܥܸܠ ܡ̣ܢ ܨܵܘܪܵܐ ܕܪܹ̈ܫܲܝ ܐܲܪܥܵܐ : ܠܲܡܕܲܝܵܫܘܼ ܠܟ̣ܠܗܘܿܢ ܬܵܓܹ̈ܐ ܬܚܹܝܬܼ ܫܘܼܠܛܵܢܹܟ̣ܝ ܀ ܟܬܼܵܒܲܬܼ ܐܝܼ̈ܕܲܝ ܡܲܠܒܸܟ̣ ܐ̄ܢܵܐ ܠܹܟ̣ܝ ܥܠܲܝܗܹܝܢ ܕܗܵܠܹܝܢ : ܘܐܸܢ ܐܲܝܟ̣ ܨܸܒ̣ܝܵܢܝ ܬܸܗܘܹܝܢ ܨܹܐܕܲܝ ܟܠܗܹܝܢ ܕܝܼܠܹܟ̣ܝ ܀ ܗܵܢܵܐ ܩܝܵܡܵܐ ܫܲܕܲܪ 42 : ܚܲܬܼܢܵܐ ܒܐܝܼ̈ܕܲܝ ܡܘܼܫܹܐ : ܕܢܸܚܘܿܬܼ ܢܸܚܙܹܐ ܐܸܢ ܫܵܠܡܵܐ ܠܹܗ ܟܲܠܬܼܵܐ ܠܚܲܬܼܢܵܐ ܀ ܢܚܸܬܼ ܡܸܨܥܵܝܵܐ ܒܲܪ ܥܸܒ̣ܪܵܝܹ̈ܐ ܡ̣ܢ ܪܹܫ ܛܘܼܪܵܐ : pb. 11 ܘܲܩ̣ܪܵܐ ܠܪܹ̈ܫܹܐ ܕܒܲܝܬܹܗ ( ܕܝܲܥܩܘܿܒ̣ ܘܲܠܫܲܠܝܼܛܵܘ̈ܗܝ 43 :܀ ܬܢ̣ܵܐ ܩܕܼܵܡܲܝܗܘܿܢ ܡܸ̈ܠܹܐ ܕܚܲܬܼܢܵܐ ܐܲܝܟ̣ ܡܵܐ ܕܲܗ݀ܘܲܝ̈ : ܕܐܸܢ ܫܵܠܡ̇ܝܼܢ ܠܬܸܢܘܲܝ ܕܲܥ̣ܒܲܕܼ ܐܵܘ ܕܲܠܡܵܐ ܠܵܐ ܀ ܥܢܵܐܘܼܗܝ ܗܸܢܘܿܢ ܚܲܒ݁ܝܼܒ̣ܵܐܝܼܬܼ ܟܲܕܼ ܚܵܕܹܝܢ ܒܹܗ : ܕܫܵܠܡܝܼܢܲܢ ܗ̄ܘ̣ ܠܡܸܨܥܵܝܘܼܬܼܵܟ̣ ܣܵܦ̇ܪܲܢ ܡܘܼܫܹܐ ܀ ܫܲܦܝܼܪ ܒܵܥܹ̇ܐ ܚܲܬܼܢܵܐ ܠܒܲܪܬܲܢ ܩܲܕܝܼܫܵܐܝܼܬܼ : ܡܲܢ ܢܸܬܸ݁ܠ ܠܲܢ ܕܲܠܗܵܘ̇ ܓܸܢܣܵܐ ܢܸܚܠܘܿܛ ܒܓܸܢܣܲܢ ܀ ܙܥܘܿܪܝܼܢ ܚ̄ܢܲܢ ܗ̄ܘ̣ ܕܐܲܝܢܵܐ ܚܲܬܼܢܵܐ ܡܸܫܬܲܡܲܗ ܠܲܢ : ܡܲܢ ܨܹܝܕܼ ܡܲܢ̣ܘܼ ܢܸܬܼܚܲܬܲܢ ܒܲܢ ܒܲܢ ܛܘܼܒ̣ܵܐ ܗ̄ܘ̣ ܪܲܒܵܐ ܀ ܗܵܐ ܩܕܼܵܡܲܝܟ ܗ̄ܝܼ ܛܠܝܼܬܼܵܐ ܕܪܲܒ݁ܝܼܢ ܒܹܝܬܼ ܡܸܨܪ̈ܵܝܹܐ : ܡܸܢܵܗ̇ 44 : ܝܑܼܠܲܦ ܡܸܛܠ ܬܸܢܘܲܝ ܕܲܥ̣ܒܲܕܼ ܡܵܪܵܟ̣ ܀ ܩ̣ܪܵܗ̇ ܗ̄ܘ̣ܵܐ ܡܘܼܫܹܐ ܠܲܡܫܲܐܵܠܘܼ ܩܕܼܵܡ ܩܲܫܝܼ̈ܫܹܐ 45 : ܘܟܲܕܼ ܚܵܕܼܝܵܐ ܗ̄ܘ̣ܵܬܼ ܝܸܗܒܲܬܼ ܦܘܼܡܵܗ̇ ܕܬܹܐܙܲܠ ܥܲܡܹܗ ܀ ܫܡܲܥ ܠܹܘܵܝܵܐ ܕܲܒ̣ܨܸܒ̣ܝܵܢܵܗ̇ ܝܸܗܒܲܬ݀ ܢܲܦ̮ܫܵܗ̇ : ܘܟܲܕܼ ܚܵܕܹܐ ܗ̄ܘ̣ܵܐ ܗܦܲܟ̣ ܨܹܝܕܼ ܡܵܪܹܗ ܕܲܢܚܵܘܹܐ ܠܹܗ ܀ ܡܵܪܝ ܫܸܠܡܲܬ݀ ܠܵܗ̇ ܛܠܝܼܬܼܵܐ ܠܐ̄ܪܵܙܲܢ ܐܲܝܟ̣ ܕܲܒ̣ܥܲܝܼܢܵܗ̇ : ܘܠܵܐ ܡܸܫܬܲܐܠܵܐ ܡ̣ܢ ܕܲܠܡܸܗܘܵܐ ܩܲܕܝܼܫܵܐܝܼܬܼ ܀ ܗܵܐ ( ܥܸܒ̣ܕܲܬ݀ ܠܝܼ ܬܸܢܘܲܝ ܛܵܒ̣ܬܼܵܐ 46 : ܐܲܝܟ̣ ܕܐܲܠܸܦ̣ܬܵܢܝ : ܘܐܸܢ ܫܲܪܝܼܪܵܐ ܐܲܝܟ̣ ܕܐܵܡ̇ܪܵܐ ܗܝ݀ ܠܵܐ ܡܸܬܼܓܲܢܒܵܐ ܀ ܥ̣ܢܵܐ ܬܘܼܒ̣ ܠܡܘܼܫܹܐ ܘܐܸܡܲܪ ܗ̄ܘ̣ܵܐ ܠܹܗ ܕܲܗܦܘܿܟ̣ ܨܹܐܕܹܝܗ̇ : pb. 12 ܚܘܿܬܼ ܨܲܒܸ݁ܬܹܝܗ̇ ܐܵܦ ܓܲܠܝܵܐܝܼܬܼ ܐܵܦ ܟܲܣܝܵܐܝܼܬܼ ܀ ܠܒܲܪ ܚܸܘܵܪܹܐ ܓܐܲܝ̈ܵܐ ܬܸܠܒܲܫ ܕܲܒ̣ܗܘܿܢ ܬܲܦܪܸܓ̣ : ܠܓ̣ܵܘ ܚܘܼ̈ܫܵܒܹܐ ܕܩܲܕܝܼܫܘܼܬܼܵܐ ܕܲܒ̣ܗܘܿܢ ܬܸܫܦܲܪ ܀ ܬܸܬܼܩܲܕܲܫ ܠܝܼ ܝܵܘܡܵܢ ܘܲܡܚܵܪ ܐ̄ܪܵܙܵܢܵܐܝܼܬܼ : ܘܒܲܬܠܝܼܬܼܵܝܵܐ ܐܹܬܹܐ ܠܘܵܬܼܵܗ̇ ܥܲܙܝܼܙܵܐܝܼܬܼ ܀ ܢܚܸܬܼ ܗ̄ܘ̣ܵܐ ܡܘܼܫܹܐ ܘܫܲܪܝܼ ܠܟܲܠܬܼܵܐ ܠܲܡܨܲܒܵܬܼܘܼ : ܠܐܝܼ ܘܐܸܬܼܦܲܫܲܚ ܡ̣ܢ ܕܲܡܟ̣ܵܘܸܢ ܠܲܡܥܲܠܥܲܠܬܵܐ ܀ ܡܲܠܸܦ ܗ̄ܘ̣ܵܐ ܠܵܗ̇ ܠܓ̣ܘܼܡܕܵܢܝܼܬܼܵܐ ܕܠܵܐ ܬܸܙܕܲܠܲܠ : ܘܲܡܦܲܩܸܕܼ ܠܵܗ̇ ܕܚܲܬܼܢܵܐ ܟܲܣܝܵܐ ܠܵܐ ܢܸܣܥܲܛ 47 : ܒܹܟ̣ܝ ܀ ܩܲܕܝܼܫܘܼܬܼܵܐ ܙܠܘܿܚ ܠܹܗ ܒܐܘܼܪܚܵܐ ܕܢܸܙܕܲܝܲܚ ܒܵܗ̇ : ܕܲܒ̣ܕܲܟ̣ܝܘܼܬܼܵܐ ܬܸܚܙܹܝܢ ܐܲܦܵܘ̈ܗܝ ܡܵܐ ܕܐܲܩܒܸܠܬܝܼܘܗܝ ܀ ܟܠܝܼܠܵܐ ܕܩܘܼܕܼܫܵܐ 48 : ܣܝܼܡܝ ܥܲܠ ܪܹܫܹܟ̣ܝ ܡܵܐ ܕܚܵܙܹ̇ܐ ܠܹܟ̣ܝ : ܕܲܒ̣ܙܲܗܝܘܼܬܼܵܐ ܬܸܥܠܝܼܢ ܥܲܡܹܗ ܠܲܓ̣ܢܘܿܢ ܢܘܼܗܪܵܐ 49 :܀ ܐ̄ܪܵܙܵܐ ܪܲܒܵܐ ܦܓܲܥ̣ ܒܝܼ ܗܵܪܟܵܐ ܘܲܟ̣ܠܵܢܝ ܨܹܐܕܼܵܘܗܝ : ܘܥܲܠ ܕܲܛܠܲܡ̇ܬܹܗ ܗܵܐ ܢܵܨܹ̇ܐ ܥܲܡܝ ܘܲܡܚܲܣܸܕܼ ܠܝܼ ܀ ܠܡܵܢ ܗܸܕܝܘܿܛܵܐ ܠܵܐ ܙܲܝܲܬܵܢܝ ܟܲܕܼ ܥܵܒܲܪ ܐܲܢ̄ܬ݁ : ܠܵܐ ܬܸܒ̣ܗܲܬܼ ܡܹܢܝ ܕܐܸܢܵܐ ܗ̄ܘ̣ ܫܘܼܦܪܵܐ ܕܲܙܡܝܼܪ̈ܵܬܼܵܟ̣ ܀ ܫܲܪܒܹܗ ܕܲܒ̣ܪܵܐ ܡܸܨܥܲܬܼ ܡܹܐܡܪܵܐ ܕܐܲܒ̣ܘܼܗܝ ܐܲܕܼܢܲܚ : ܟܲܕܼ ܬܵܒܲܥ̇ ܠܝܼ ܕܐܸܠܵܐ ܙܡܲܪܬܵܢܝ ܠܵܐ ܥܵܒܲܪ ܐܲܢ̄ܬ݁ ܀ ܠܵܐ ܬܸܦܠܘܿܓ̣ ܠܲܢ ܒܲܫ̈ܟ̣ܵܚܵܬܼܵܟ ܣܲܟ̣ܠܵܐ ܕܲܛܥ̣ܵܐ : ܚܲܕܼ ܗ̄ܘ̣ ܫܲܪܒܲܢ ܠܵܐ ܢܸܬܼܦܲܠܲܓ̣ ܒܹܝܬܼ ܣܸܦ̈ܘܵܬܼܵܟ̣ ܀ pb. 13 ܘܕܲܥ̣ܨܵܢܝ ܩܘܼܫܬܵܐ ܘܠܵܐ ܡܸܫܟܲܚ ܐ̄ܢܵܐ ( ܕܐܲܡܸܕܼ ܡܸܢܹܗ : ܐܸܫܕܹܐ ܩܲܠܲܝ̈ 50 : ܥܲܠ ܒܲܪ ܚܲܝܵܐ ܘܟܸܢ ܥܵܒܲܪ ܐ̄ܢܵܐ ܀ ܠܵܐ ܬܸܦܲܕܼ ܠܵܗ̇ ܕܡܘܼܬܹܗ ܕܡܘܼܫܹܐ ܡ̣ܢ ܕܲܡܫܝܼܚܵܐ : ܢܸܚܙܹܐ ܗܵܪܟܵܐ ܒܡܵܢ ܕܵܡܹܐ ܗ̄ܘ̣ܵܐ 51 : ܠܒܲܪ ܐܲܠܵܗܵܐ ܀ ܒܗܵܝ̇ ܡܲܚܲܬ݁ܬܹ݁ܗ ܡ̣ܢ ܪܹܫ ܛܘܼܪܵܐ ܨܹܝܕܼ ܥܸܒ̣ܪܵܝܹ̈ܐ : ܐܘܼܪܚܹܗ ܕܝܼܫܘܿܥ ܡܸܬܼܚܲܙܝܵܐ ܒܹܗ 52 : ܠܲܕܼܡܸܣܬܲܟܲܠ ܀ ܒܡܸܨܥܵܝܘܼܬܹܗ ܕܲܢܚܸܬܼ ܘܲܣܠܸܩ̣ ܨܹܝܕܼ ܒܲܪ̄ܬܼ ܝܲܥܩܘܿܒ̣ : ܗܵܝ̇ 53 : ܕܲܡܫܝܼܚܵܐ ܨܹܝܕܼ ܐ̄ܢܵܫܘܼܬܼܵܐ ܡܸܬܼܪܲܫܡܵܐ ܗ̄ܘ̣ܵܬܼ ܀ ܨܘܼܬܼܘ ܝܲܕܘܼ̈ܥܹܐ ܡܵܐ ܕܵܡܹ̇ܐ ܗ̄ܘ̣ܵܐ ܥܲܒ̣ܕܵܐ ܠܡܵܪܹܗ : ܘܐܲܝܟ̣ ܕܲܒ̣ܐ̄ܪܵܙܵܐ ܢܒ̣ܝܼܵܐ ܕܐܲܟ̣ܘܵܬܼܝ ܩܵܪܹܐ ܗ̄ܘ̣ܵܐ ܠܹܗ ܀ ܒܹܗ ܐܸܬܼܦܲܪܩܲܬ݀ ܒܲܪ̄ܬܼ ܐܲܒ̣ܪܵܗܵܡ ܡ̣ܢ ܓܵܘ ܡܸܨܪܹܝܢ : ܘܒܹܗ ܐܸܬܼܡܲܟ̣ܪܲܬ݀ ܕܬܸܗܘܹܐ ܟܲܠܬܼܵܐ ܠܗܵܘ̇ ܩܲܕܝܼܫܵܐ ܀ ܒܐܝܼܕܹܗ ܩܸܪܒܲܬ݀ ( ܬܸܗܘܹܐ ܟܲܠܬܼܵܐ 54 : ܠܡܲܠܟܵܐ ܡܵܪܵܗ̇ : ܗܘ݀ ܩܲܕܫܵܗ̇ ܗ̄ܘ̣ܵܐ ܕܲܒ̣ܙܲܗܝܘܼܬܼܵܐ ܠܪܵܡܵܐ ܬܸܚܙܹܐ ܀ ܗܘ݀ܵܐ ܡܸܨܥܵܝܵܐ ܒܹܝܬܼ ܐܲܠܵܗܵܐ ܘܲܠܡܲܫܪܝܼܬܹܗ : ܠܡܵܪܹܗ ܕܵܡܹ̇ܐ ܕܒܹܗ ܐܸܬܼܪܲܥܝܼ ܠܥܵܠܡܵܐ ܐܲܒ̣ܘܼܗܝ ܀ ܒܗܵܢܵܐ ܛܘܼܦ̮ܣܵܐ ܢܚܸܬܼ ܗ̄ܘ̣ܵܐ ܡܫܝܼܚܵܐ ܨܹܝܕܼ ܐ̄ܢܵܫܘܼܬܼܵܐ : ܦܲܪܩ̣ܵܗ̇ ܩܲܕܸܫ ܕܲܟ݁ܝܵܗ̇ ܘܐܲܣܚܝܼ ܡܲܪܩ̣ܵܗ̇ ܀ ܚܠܵܦ ܚܸܘܵܪܹ̈ܐ ܕܐܲܠܒܸܫ̣ ܡܘܼܫܹܐ ܠܗܵܝ̇ ܒܲܪ̄ܬܼ ܝܲܥܩܘܿܒ̣ : ܠܢܲܦ̮ܫܵܐ ܒܩܘܼܕܼܫܵܐ ܚܵܘܲܪ ܝܼܫܘܿܥ ܡ̣ܢ ܓܵܘ ܡܲܝ̈ܵܐ ܀ pb. 14 ܝܵܘܡܹ̈ܐ ܬܠܵܬܼܵܐ ܩܲܕܸܫ ܡܘܼܫܹܐ ܠܗܵܝ̇ ܒܲܪ̄ܬܼ ܥܲܡܵܐ : ܘܒ̣ܐܝܼ̈ܕܲܝ ܡܵܪܲܢ ܠܥܵܠܲܡ ܩܵܡܲܬܼ ܩܲܕܝܼܫܘܼܬܼܵܐ ܀ ܛܸܠܵܢܝܼܬܹܗ ܕܒܲܪ ܐܲܠܵܗܵܐ ܫܸܟ̣ܢܲܬܼ ܬܲܡܵܢ : ܘܟܲܕܼ ( ܥܵܒ̣ܪܵܐ ܗ̄ܘ̣ܵܬܼ ܨܵܪܲܬܼ 55 : ܕܘܼܡܝܵܐ ܕܫܲܪܝܼܪ̈ܵܬܼܵܐ ܀ ܒܗܵܠܹܝܢ ܐ̄ܪ̈ܵܙܵܐ ܕܐܸܫܬܲܡܠܝܼܘ ܗ̄ܘ̣ܵܘ ܒܐܝܼ̈ܕܲܝ ܡܘܼܫܹܐ : ܠܒܲܪ ܐܲܠܵܗܵܐ ܢܒ̣ܝܼܵܐ ܕܐܲܟ̣ܘܵܬܼܝ ܐܲܚܨܹܦ ܢܸܩܪܹܝܘܗܝ ܀ ܘܐܸܢ ܦܵܬܲܚ ܐ̄ܢܵܐ ܬܲܪܥܵܐ ܕܐ̄ܪ̈ܵܙܵܐ ܕܟ̣ܠܵܗ̇ ܬܲܫܥܝܼܬܼܝ : ܠܵܐ ܝܵܗ̇ܒ݁ܝܼܢ ܠܝܼ ܠܡܸܬܩܲܪܵܒ̣ܘܼ ܨܹܝܕܼ ܫܘܼܠܵܡܵܐ ܀ ܚܵܒ̣ܨܝܼܢ ܠܝܼ ܓܹܝܪ ܟܸܢܫ̈ܝܼܢ ܕܲܣܬܼܝܼܪ̈ܵܬܼܵܐ : ܠܵܐ ܣܵܦܹ̇ܩ ܐ̄ܢܵܐ ܠܲܡܣܲܝܵܟ̣ܘܼ ܠܓܸܠܝܵܢܲܝ̈ܗܘܿܢ 56 :܀ ܥܲܠ ܡܲܚܲܬ݁ܬܹܗ ܕܪܵܡܵܐ ܠܣܝܼܢܲܝ ܫܸܩ̇ܠܹܬܼ ܕܐܹܡܲܪ : ܠܢܝܼܫܹܗ ܕܫܲܪܒܵܐ ܐܸܬܼܪܘܿܨ ܡܸܠܲܬܼܝ ܩܲܠܝܼܠܵܐܝܼܬܼ ܀ ܠܵܐ ܬܸܬܼܦܲܪܟܲܠ ܒܲܝܢܵܬܼ ܐ̄ܪ̈ܵܙܹܐ ܕܟ̣ܠܗܹܝܢ ܡܸܠܲܝ̈ : ܓܲܠܝܵܐ ܗ̄ܝܼ ܗܵܕܹܐ ܕܠܵܐ ܡܸܣܬܲܝܟ̣ܝܼܢ ܐܵܘ ܐܸܣܬܲܝܲܟ̣ܘ ܀ ܐܸܪܕܹܐ ܒܚܹܐܦܵܐ ܒܐܘܼܪܚܹܗ ܕܡܹܐܡܪܵܐ ܨܹܝܕܼ ܫܘܼܠܵܡܵܐ : ܟܲܕܼ ܫܵܒܹ̇ܩ ܐ̄ܢܵܐ ܣܲܓܝܼ̈ܐܵܬܼܵܐ ܡܸܨܥܲܬܼ ܫܲܪܒܵܐ ܀ ܢܚܸܬܼ ܟܿܝܬܼ ܡܘܼܫܹܐ ܠܲܡܨܲܒܵܬܼܘܼ ܠܟܲܠܬܼܵܐ ܕܐܲܝܬ݁ܝܼ : ܕܲܒ̣ܦܲܐܝܘܼܬܼܵܐ ܢܸܚܙܹܝܗ̇ ܚܲܬܼܢܵܐ ܕܐܸܬܼܡܲܟ̣ܪܲܬ݀ ܠܹܗ ܀ ܦ̣ܩܲܕܼ ܠܵܗ̇ ܘܠܸܒ̣ܫܲܬ݀ ܚܵܕܼ ܒܵܗ̇ ܘܫܸܦܪܲܬ݀ ܨܲܒ݁ܬܼܵܗ̇ ܘܲܦܐܵܬ݀ : ܐܲܣܓܝܼ ܙܲܗܪܵܗ̇ ܟܵܘܸܢ ܚܲܟ݁ܡܵܗ̇ ܘܫܲܠܸܡ ܣܸܩܠܵܗ̇ ܀ ܝܵܘܡܹ̈ܐ ܬܠܵܬܼܵܐ ܒܛܸܠ̣ ܒܵܗ̇ ܡܘܼܫܹܐ ܟܲܕܼ ܡܲܠܸܦ ܠܵܗ̇ : pb. 15 ܘܲܡܦܲܩܸܕܼ ܠܵܗ̇ ܕܒܲܐܝܢܵܐ ܛܘܼܦ̮ܣܵܐ 57 : ܠܡܵܪܵܗ̇ ܬܸܚܙܹܐ ܀ ܓܠܲܦ̣ ܠܵܗ̇ ܡܹ̈ܠܹܐ ܚܲܟ݁ܝܼ̈ܡܵܬܼܵܐ ܘܣܵܡ̣ ܠܵܗ̇ ܒܦܘܼܡܵܗ̇ : ܕܐܸܢ ܩܵܪܹܐ ܠܵܗ̇ ܚܲܬܼܢܵܐ ܫܒ̣ܝܼܚܵܐ ܐܲܝܟܲܢ ܬܸܥܢܹܝܘܗܝ ܀ ܡܚܲܟܸ݁ܡ ܗ̄ܘ̣ܵܐ ܡܘܼܫܹܐ ܬܵܪܐܵܗ̇ ܘܲܡܪܲܒ݁ܝܵܢܵܗ̇ : ܕܬܸܗܘܹܐ ܠܹܗ ܒܵܗ̇ ܓܲܠܝܘܼܬܼ ܐܲܦܹ̈ܐ ܩܕܼܵܡ ܩܲܕܝܼܫܵܐ ܀ ܟܲܕܼ ܕܹܝܢ ܝܸܠܦܲܬ݀ ܕܒܲܐܝܢܵܐ ܛܘܼܦ̮ܣܵܐ ܠܚܲܬܼܢܵܐ ܬܸܚܙܹܐ : ܘܡܵܢ ܐܸܣܟܹܡܵܐ ܬܸܠܒܲܫ ܩܘܼܕܼܡܵܘܗܝ ܡܵܐ ܕܲܡܛܵܬܹܗ ܀ ܘܟܲܕܼ ܐܸܬ݁ܛܲܝܒܲܬ݀ ܝܵܘܡܹ̈ܐ ܬܠܵܬܼܵܐ ܒܩܲܕܝܼܫܘܼܬܼܵܐ : ܗܵܝܕܹܝܢ ܚܲܬܼܢܵܐ ܢܦܲܩ̣ ܡ̣ܢ ܐܲܬܼܪܹܗ ܕܢܸܚܘܿܬܼ ܨܹܐܕܹܝܗ̇ ܀ ܕܵܠ̣ ܬܲܩܝܼܦܵܐ ܘܲܠܒܸܫ ܥܘܼܫܢܵܐ ܕܓܲܢ̄ܒܵܪܘܼܬܼܵܐ : ܕܢܹܐܬܹܐ ܥܲܙܝܼܙܵܐܝܼܬܼ ܒܲܪܗܝܼܝ̣ܘܼܬܼܵܐ ܀ ܙܵܚ̣ ܟܲܕܼ ܠܵܐ ܙܵܚ̣ ܕܢܸܚܘܿܬܼ ܠܐܲܪܥܵܐ ܟܲܕܼ ܠܵܐ ܢܚܸܬܼ ܗ̄ܘ̣ܵܐ : ܘܐܲܪܡ̣ܝܼ ܪܗܵܒ̣ܬܵܐ ܒܪܵܘܡܵܐ ܘܥܘܼܡܩܵܐ ܕܗܵܐ ܠܲܡ ܐܵܬܹ̇ܐ ܀ ܫܓܲܫ̣ ܦܘܼܩܕܵܢܵܐ ܠܚܲܝ̈ܠܵܘܵܬܼܵܐ ܕܲܫܡܲܝܵܢܹܐ : ܘܐܸܬ݁ܛܲܝܲܒ̣ ܗ̄ܘ̣ܵܐ ܡܲܠܟܵܐ ܕܢܸܚܙܘܿܩ ܟܲܕܼ ܠܵܐ ܫܲܢܝܼ ܀ ܒܚܸܫ̣ܘ ܡ̣ܢ ܩܘܼܕܼܡܵܘܗܝ ܬܸܓ̣ܡܹ̈ܐ ܕܢܘܼܪܵܐ ܕܗܵܐ ܠܲܡ ܐܵܬܹ̇ܐ : ܐܸܬ݁ܬ݁ܙܝܼܥܘ ܕܢܹܐܬܼܘܿܢ ܩܕܼܵܡ ܡܹܐܬܼܝܼܬܹܗ ܥܲܙܝܼܙܵܐܝܼܬܼ ܀ ܤܚܲܫ̣ܘ ܗ̄ܘ̣ܵܘ ܣܸܕܼܪܹ̈ܐ ܚܲܕܼ ܒܵܬܲܪ ܚܲܕܼ ܒܲܪܗܝܼܒ̣ܘܼܬܼܵܐ : ܘܩܸܛܪܲܬ݀ ܓܘܼܕܵܐ ܚܕܼܵܐ ܒܲܚܒܲܪܬܼܵܗ̇ ܕܲܒ̈ܢܲܝ̈ ܢܘܼܗܪܵܐ ܀ ܐܸܫܬܲܡܲܗܘ ܗ̄ܘ̣ܵܘ ܝܲܗ̈ܠܹܐ ܕܪܵܘܡܵܐ ܠܡܸܚܲܬܼ ܠܐܲܪܥܵܐ : ܘܛܵܣ̣ܘ ܥܲܠ ܐܵܐܲܪ ܝܲܩ̈ܕܹܐ ܘܦܵܪ̈ܚܹܐ ܩܕܼܵܡ ܥܲܙܝܼܙܵܐ ܀ pb. 16 ܙܵܘܥܵܐ ܫ̣ܪܵܐ ܗ̄ܘ̣ܵܐ ܒܟܸܢܫܹ̈ܐ ܕܪܵܘܡܵܐ ܘܲܕܼܠܲܩ̣ܘ ܢܹܐܬܼܘܿܢ : ܕܲܠܢܘܼܪܵܢܵܐ ܫܡܲܥ̣ܘ ܟܲܕܼ ܢܵܗܹ̇ܡ ܡ̣ܢ ܒܵܬܲܪܗܘܿܢ ܀ ܐܸܬܼܘܲܥܲܕܼܘ ܗ̄ܘ̣ܵܘ ܐܲܠܦܹ̈ܐ ܕܣܸܕܼܪܹ̈ܐ ܕܫܲܠܗܹܒ̣ܝܼܬܼܵܐ : ܠܲܡܙܲܝܵܚܘܼ ܠܢܘܼܪܵܐ ܚܲܝܬܼܵܐ ܠܡܸܚܲܬܼ ܠܐܲܪܥܵܐ ܀ ܢܚܸܬܼ ܦܘܼܩܕܵܢܵܐ ܠܡܲܪ̈ܓܹܐ ܕܢܘܼܗܪܵܐ ܚܲܪܝܼܦܵܐܝܼܬܼ : ܘܲܠܡܲܠܲܐܟܹ̈ܐ ܕܲܒ̣ܗܘܿܢ ܟܲܢܸܫ 58 : ܩܲܠܝܼܠܵܐܝܼܬܼ ܀ ܙܵܥ̣ܘ ܪ̈ܘܼܚܵܢܹܐ ܕܗܵܐ ܠܲܡ ܐܵܬܹ̇ܐ ܠܛܘܼܪܵܐ ܕܢܸܚܘܿܬܼ : ܘܐܲܪܗܸܒ̣ 59 : ܐܸܢܘܿܢ ܩܵܠܹ̈ܐ ܕܚܝܼ̈ܠܹܐ ܕܲܢܦܲܩ̣ܘ 60 : ܥܲܡܹܗ ܀ ܫܸܡܥܵܐ ܚܲܕܼܬܼܵܐ ܐܲܬܼܗܲܪ ܐܸܢܘܿܢ ܠܲܫܡܲܝܵܢܹ̈ܐ : ܒܗܵܝ̇ ܕܲܓ̣ܢܝܼܙܵܐ ܐܲܪܡ̣ܝܼ ܐܘܼܪܚܹܗ ܕܠܲܐܪܥܵܐ ܢܸܚܘܿܬܼ ܀ ܟܢܲܫ̣ܘ ܗ̄ܘ̣ܵܘ ܕܢܸܚܙܘܿܢ ܕܐܲܝܢܵܐ ܗ̄ܘ̣ ܐܲܬܼܪܵܐ ܕܢܵܦܹ̇ܩ ܡܸܢܹܗ : ܘܐܲܝܟܵܐ ܟܣܹܐ ܗ̄ܘ̣ܵܐ ܘܐܲܝܟܲܢ ܐܵܬܹ̇ܐ ܘܲܒ̣ܡܵܢ ܪܵܕܹܐ ܀ ܘܟܲܕܼ ܡܸܬܼܒܲܠܗܹܝܢ ܬܸܓ̣ܡܑܹ̈ ܡܠܝܼ̈ܠܹܐ ܐܲܕܝܼܩ ܚܲܝܠܵܐ : ܘܢܘܼܪܵܐ ܕܝܵܩ̇ܕܵܐ ܫܟ̣ܝܼܢܬܵܐ ܕܟܲܣܝܵܐ ܚܸܙܘܵܐ ܕܲܬܼܡܝܼܗ ܀ ܠܵܘ ܒܲܕܡܘܼܬܼܵܐ ܚܙܵܐܘܼܗܝ ܥܝܼܪܹ̈ܐ ܠܲܕܼܠܵܐ ܓܘܼܫܡܵܐ : ܕܠܵܘ ܒܲܫܪܵܪܵܐ ܚܙܲܩ̣ ܡ̣ܢ ܪܵܘܡܵܐ ܒܥܘܼܡܩܵܐ ܀ ܒܲܫܡܵܐ ܫܐܝܼܠܵܐ ܢܚܸܬܼ ܗ̄ܘ̣ܵܐ ܠܛܘܼܪܵܐ ܥܲܙܝܼܙܵܐܝܼܬܼ : ܕܲܠܓܲܐܝܘܼܬܹܗ ܬܸܬܼܪܲܓ̣ܪܲܓ̣ ܗ̄ܘ̣ܵܬܼ ܒܲܪ̄ܬܼ ܐܲܒ̣ܪܵܗܵܡ ܀ ܢܦܲܩ̣ ܟܹܝܬܼ ܟܲܕܼ ܠܵܐ ܐ̄ܬܼܵܐ ܗ̄ܘ̣ܵܐ ܐܸܠܵܐ ܒܛܘܼܦ̮ܣܵܐ : ܙܵܥ̣ ܒܸܪ̈ܝܵܬܼܵܐ ܒܩܵܠ ܝܘܼܒܵܒ̣ܵܐ ܕܚܲܝ̈ܠܵܘܵܬܹܗ ܀ ܫܲܕܲܪ ܩܵܠܵܐ ܕܪ̈ܵܥܠܵܢ ܡܸܢܹܗ ܥܸܩܒܹ̈ܐ ܕܛܘܼܪܹ̈ܐ : pb. 17 ܕܲܒ̣ܡܸܫܬ݁ܘܼܬܼܵܐ ܕܲܢܚܸܬܼ ܢܸܥܒܸ݁ܕܼ ܥܵܠܡܵܐ ܢܸܪܓܲܫ ܀ ܝܲܒ݁ܒܲܬ݀ 61 : ܩܲܪܢܵܐ ܕܪܹܫ ܡܲܠܲܐܟܹ̈ܐ ܥܲܙܝܼܙܵܐܝܼܬܼ : ܘܐܸܬ݁ܬ݁ܪܝܼܡ ܩܵܠܵܐ ܘܪܲܬܼ ܒܸܪ̈ܝܵܬܼܵܐ ܒܲܟ̣ܝܵܢܲܝ̈ܗܹܝܢ ܀ ܙܥܲܩ̣ ܫܝܼܦܘܿܪܵܐ ܡ̣ܢ ܪܹܫ ܪܵܡܬܼܵܐ ܗܵܝ̇ ܕܲܫܡܲܝܵܐ : ܘܲܪܥܸܠ ܟܹܐܦܹ̈ܐ ܒܥܲܙܝܼܙܘܼܬܹܗ ܕܩܵܠܵܐ ܪܵܡܵܐ ܀ ܐܲܫܩܸܠ̣ ܢܹܐܬܹܐ ܒܲܕܚܝܼܠܘܼܬܼܵܐ ܒܬܲܗܪܵܐ 62 : ܪܲܒܵܐ : ܢܦܲܩ̣ ܡ̣ܢ ܐܲܬܼܪܹܗ ܥ̣ܒܲܪ ܠܲܪܩܝܼܥܵܐ ܕܗܵܐ ܢܸܚܘܿܬܼ ܗ̄ܘ̣ܵܐ ܀ ܐܲܣܸܦ 63 : ܒܲܪܩܵܐ ܘܲܢܦܲܩ̣ ܠܐܵܐܲܪ ܩܲܠܝܼܠܵܐܝܼܬܼ : ܕܥܲܠ ܙܲܠܝܼ̈ܩܹܐ ܕܢܘܼܗܪܵܐ ܕܐܲܫܝܼܕܼ ܢܕܼܘܼܫ ܢܸܥܒܲܪ ܀ ܐܵܘܚܸܕܼ ܢܘܼܪܵܐ ܒܪ̈ܲܟ̣ܫܵܐ ܕܢܘܼܪܵܐ ܘܫܲܡܲܪ ܐܸܢܘܿܢ : ܕܐܲܝܟ̣ ܠܲܡܦܹܝ̈ܕܹܐ ܢܹܐܙܠ̄ܘܼܢ ܩܘܼܕܼܡܵܘܗܝ ܢܲܗܝܼܪܵܐܝܼܬܼ ܀ ܙܠܲܚ̣ ܥܲܠ ܐܵܐܲܪ ܐܲܬܼܪܵܐ ܒܓ̣ܵܘܙܵܠܘܼܬܹܗ : ܘܲܓ̣ܗܲܪ ܥܲܝ̈ܢܹܐ ܕܠܵܐ ܢܚܘܼܪ̈ܵܢ ܒܹܗ ܐܲܝܟ̣ ܡܵܐ ܕܐܝܼܬܼܵܘܗܝ ܀ ܙܥܲܩ̣ܘ ܗ̄ܘ̣ܵܘ ܩܵܠܹ̈ܐ ܒܪܵܘܡܵܐ ܕܟܲܦܬܼܵܐ ܗܵܝ̇ ܕܲܫܡܲܝܵܐ : ܕܣܲܓܝܼ ܦܲܐܝܵܐ ܩܥܵܬܼܵܐ ܠܚܲܬܼܢܵܐ ܕܬܹܐܬܹܐ ܥܲܡܹܗ ܀ ܐܸܬܼܥܵܘܩܲܕܼܘ ܗ̄ܘ̣ܵܘ ܒܲܪ̈ܩܹܐ ܡܬܼܝܼ̈ܚܹܐ ܥܲܠ ܒܸܪ̈ܝܵܬܼܵܐ : ܚܘܼ̈ܛܹܐ ܕܢܘܼܪܵܐ ܕܲܥܙܲܠ̣ ܐܸܢܘܿܢ ܕܲܡܙܵܐ ܚܲܝܵܐ ܀ ܢܚܸܬܼ ܬܲܩܝܼܦܵܐ ܫ̣ܪܵܐ ܥܲܠ ܛܘܼܪܵܐ ܘܲܪܥܸܠ̣ ܟ̱ܠܹܗ : ܬܲܢ ܘܐܸܬܼܦܲܫܲܪ ܡ̣ܢ ܓܵܘܙܲܠܬܵܐ ܕܲܥܠܵܘܗܝ ܫܸܟ̣ܢܲܬ݀ ܀ ܟܪܲܟ̣ܬܹܗ ܥܢܵܢܵܐ ܕܲܬܼܦܲܝܸܓ̣ ܠܹܗ ܒܩܲܪܝܼܪܘܼܬܼܵܐ : ܒܛܲܠܵܐ ܪܲܓ̣ܝܵܐ ܕܪܲܣ̣ ܦܘܼܩܕܵܢܵܐ ܥܲܠ ܝܲܩܕܵܢܹܗ ܀ pb. 18 ܣܠܸܩ ܝܲܚܒܘܼܪܵܗ̇ ܕܫܲܠܗܹܒ̣ܝܼܬܼܵܐ ܐܲܝܟ̣ ܕܐܲܬ݁ܘܿܢܵܐ : ܟܲܕܼ ܝܵܩ̈ܕܵܢ ܗ̄ܘܲܝ̈ ܟܹܐܦܹ̈ܐ ܒܢܘܼܪܵܐ ܕܠܵܐ ܡܸܬܼܓܲܫܫܵܐ ܀ ܬܲܗܪܵܐ ܠܡܹܐܡܲܪ ܟܲܕܼ ܡܸܬܼܦܲܪܫܝܼܢ ܫܘܿܥܹ̈ܐ ܬܲܡܵܢ : ܐܵܦ ܛܲܪ̈ܵܢܹܐ ܝܵܩ̇ܕܝܼܢ ܗ̄ܘ̣ܵܘ ܬܘܼܒ̣ ܐܲܝܟ̣ ܚܲܒ݁ܘܼ̈ܒܹܐ ܀ ܣܲܦܝܼܦܵܐ ܗ̄ܘ̣ܵܬܼ ܫܲܠܗܹܒ̣ܝܼܬܼܵܐ ܐܵܦ ܒܲܫܩܝܼ̈ܦܹܐ : ܥܛܲܪ ܬܸܢܵܢܵܐ ܐܵܦ ܡ̣ܢ ܟܹ̈ܦܹܐ ܐܲܝܟ̣ ܡ̣ܢ ܩܲܝ̈ܣܹܐ ܀ ܘܲܫܪܵܬܹܗ ܗ̄ܘ̣ܵܬܼ ܢܘܼܪܵܐ ܠܛܘܼܪܵܐ ܘܗܵܐ ܕܢܸܦܸܠ 64 : ܠܹܗ : ܘܣܲܡ̣ܟܹܗ ܚܲܝܠܵܐ ܛܥܝܼܢ ܒܸܪ̈ܝܵܬܼܵܐ ܒܪܸܡܙܵܐ ܚܝܼܨܵܐ ܀ ܗܵܘ̇ 65 : ܓܲܢ̄ܒܵܪܵܐ ܕܲܕܼܪܲܟ̣ ܥܠܵܘܗܝ ܘܲܪܥܸܠ ܟ̱ܠܹܗ : ܗܘ݀ ܣܲܡ̣ܟܹܗ ܗ̄ܘ̣ܵܐ ܠܛܘܼܪܵܐ ܒܚܲܝܠܹܗ ܕܠܵܐ ܢܸܬܼܪܲܦܹܐ ܀ ܠܵܐ ܡܸܫܟܲܚ ܗ̄ܘ̣ܵܐ ܛܘܼܪܵܐ ܕܟܹܐܦܹ̈ܐ ܠܲܡܣܲܝܒܵܪܘܼ : ܠܚܲܝܠܵܐ ܕܲܛܥܝܼܢ ܣܵܘܦܲܝ ܬܹܒܹܝܠ ܒܓܲܢ̄ܒܵܪܘܼܬܹܗ ܀ ܗܘ݀ ܛܲܥ̣ܢܹܗ ܗ̄ܘ̣ܵܐ ܠܛܘܼܪܵܐ ܕܛܲܥ̣ܢܹܗ ܟܲܕܼ ܐܲܓܸܢ ܒܹܗ : ܕܗ݀ܘܝܘܼ ܚܲܝܠܵܐ ܕܲܠܟ̣ܠ ܣܵܦܹ̇ܩ ܒܲܓ̣ܢܝܼܙܘܼܬܹܗ ܀ ܕܲܢܚܸܬܼ ܡܵܪܝܵܐ ܠܛܘܼܪܵܐ ܕܣܝܼܢܲܝ ܗܵܐ ܐܸܫܬܲܡܥܲܬ݀ : ܕܐܲܝܟܲܢܵܐ ܢܚܸܬܼ ܬܲܗܪܵܐ ܠܡܹܐܡܲܪ ܒܲܬܼܡܝܼ̈ܗܵܬܼܵܐ ܀ ܢܡܲܙܸܓ̣ ܫܲܪܒܲܢ ܥܲܠ ܕܲܢܚܸܬܼ ܗ̄ܘ̣ܵܐ ܘܲܕܼܠܵܐ ܢܚܸܬܼ ܗ̄ܘ̣ܵܐ : ܢܲܥܦܵܗ̇ ܠܡܸܠܬܼܵܐ ܕܠܵܐ ܐܹܣܲܝܸܟ̣ ܥܲܡ ܕܐܸܣܬܲܝܟܲܬ݀ ܀ ܠܐܲܝܢܵܐ ܕܲܦܫܝܼܛ ܢܹܐܡܲܪ ܕܲܢܚܸܬܼ ܬܲܩܝܼܦܵܐܝܼܬܼ : ܠܲܥܪܝܼܡܵܐ ܕܹܝܢ ܓܲܠܝܵܐ ܗ̄ܝܼ ܗܵܕܹܐ ܕܐܵܦܠܵܐ ܢܚܸܬܼ ܗ̄ܘ̣ܵܐ ܀ ܗܵܘ̇ ܕܲܫܡܲܝܵܐ ܠܵܐ ܐܵܚ̇ܕܝܼܢ ܠܵܗ̇ ܠܲܓ̣ܢܝܼܙܘܼܬܹܗ : pb. 19 ܐܲܬܼܪܵܐ ܙܥܘܿܪܵܐ ܕܛܘܼܪܵܐ ܕܣܝܼܢܲܝ ܣܵܦܹ̇ܩ ܗ̄ܘ̣ܵܐ ܠܹܗ ܀ ܐܲܝܢܵܐ ܕܐܲܪܥܵܐ ܟܘܼܒ̣ܫܵܐ ܐܝܼܬܹܝܗ̇ ܕܲܬܼܚܹܝܬܼ ܪܸ̈ܓ̣ܠܵܘܗܝ : ܟܡܵܐ ܣܵܦܩܵܐ ܗ̄ܘ̣ܵܬܼ ܩܲܪܢܵܐ ܕܟ̣ܘܼܒ̣ܫܵܐ ܕܲܥܠܵܘܗܝ ܢܸܫܪܹܐ ܀ ܢܚܸܬܼ ܒܲܫܐܝܼܠܘܼ ܠܵܐ ܡܣܲܝܟ̣ܵܐܝܼܬܼ ܥܲܠ ܪܹܫ ܛܘܼܪܵܐ : ܟܲܕܼ ܠܵܐ ܫܲܢܝܼ ܡ̣ܢ ܟܲܪ ܕܐܝܼܬܼܵܘܗܝ ܠܐܲܝܟܵܐ ܕܲܢܚܸܬܼ ܀ ܡܸܨܠܵܐ ܨܠ̣ܵܐ ܗ̄ܘ̣ܵܐ ܥܲܠ ܛܘܼܪܣܝܼܢܲܝ ܒܸܨܪܵܐ ( ܕܚܲܝܠܹܗ : ܟܲܕܼ ܠܵܐ ܪܕܼܵܐ ܗ̄ܘ̣ܵܐ ܡܸܟܵܐ 66 : ܠܗܵܪܟܵܐ ܒܗܵܝ̇ ܡܲܚܲܬ݁ܬܹܗ ܀ ܟܲܕܼ ܗܘ݀ ܒܪܵܘܡܵܐ ܫܪܹܐ ܗ̄ܘ̣ܵܐ ܒܛܘܼܪܵܐ ܘܠܵܐ ܐܸܣܬܲܝܲܟ̣ : ܘܟܲܕܼ ܠܵܐ ܙܵܚ̣ ܗ̄ܘ̣ܵܐ ܒܛܘܼܦ̮ܣܵܐ 67 : ܕܡܲܚܬܼܵܐ ܡܸܬܼܚܲܫܲܚ ܗ̄ܘ̣ܵܐ ܀ ܕܡܘܼܬܼܵܐ ܐܲܣܪܲܚ ܕܡܲܠܝܵܐ ܙܵܘܥܵܐ ܡ̣ܢ ܓܵܘ ܣܲܢܝܵܐ : ܟܲܕܼ ܗܘ݀ ܐܝܼܬܼܵܘܗܝ ܐܲܝܟܵܐ ܕܐܝܼܬܼܵܘܗܝ ܀ ܡܸܠܹ̈ܐ ܓܢܝܼ̈ܚܵܢ ܘܲܕܼܚܝܼܠ ܫܲܪܒܵܐ ܘܡܹܐܡܪܵܐ ܬܲܩܝܼܦ : ܘܦܵܐܹ̇ܕܼ 68 : ܡܸܢܹܗ ܐܵܦ ܠܸܫܵܢܵܐ ܒܲܡܚܝܼܠܘܼܬܹܗ ܀ ܐܸܠܘܼ ܡܸܫܟܲܚ ܦܘܼܡܵܐ ܕܢܸܬܼܢܹܝܘܗܝ ܐܲܝܟ̣ ܘܵܠܝܼܬܼܵܐ : ܐܵܦ ܡܲܫܡܲܥܬܵܐ ܡܸܨܛܲܪܝܵܐ ܗ̄ܘ̣ܵܬܼ ܒܲܓ̣ܢܝܼܙܘܼܬܼܵܐ ܀ ܐܸܠܘܼ ܡܨܹܐ ܗ̄ܘܹ̇ܝܬܼ ܠܲܡܡܲܠܵܠܘܼ ܠܲܕܼܚܝܼܠܘܼܬܹܗ : ܬܸܡܗܵܐ ܐܲܪܡ̇ܝܼܬܼ ܥܲܠ ܫܵܡ̈ܘܿܥܹܐ ܡ̣ܢ ܣܘܼܪܵܕܼܵܐ ܀ ܐܸܠܘܼ ܪܸܥܝܵܢܝ ܠܵܐ ܡܲܟܸ݁ܣ ܠܝܼ ܕܠܵܐ ܬܘܼܒ̣ ܬܹܐܡܲܪ 69 : ܠܗܵܝ̇ ܡܲܚܲܬ݁ܬܵܐ ܒ݁ܫܚܝܼ̈ܡܵܬܼܵܐ 70 : ܠܵܐ ܡܣܲܝܸܟ̣ ܗ̄ܘܹ̇ܝܬܼ ܀ ܐܲܝܟܲܢ ܐܹܡܲܪ ܘܲܟ̣ܡܵܐ ܐܹܡܲܪ ܘܐܸܡܲܬܼܝ ܐܼܫܬ݁ܘܿܩ : pb. 20 ܒܡܵܢ ܐܹܣܲܝܸܟ̣ ܠܲܕܼܠܵܐ ܣܵܟ̣ܵܐ ܒܓ̣ܵܘ ܬܲܫܥܝܼܬܼܵܐ ܀ ܐܸܢ ܛܘܼܪܣܝܼܢܲܝ ܟܲܕܼ ܫܘܿܥܵܐ ܗ̄ܘܵܐ ܐܸܬܼܦܲܫܲܪ ܒܹܗ : ܠܸܫܵܢ ܒܸܣܪܵܐ ܠܵܐ ܟܲܝ ܟܵܘܹ̇ܙ ܡ̣ܢ ܬܲܫܥܝܼܬܹܗ ܀ ܚܠܘܿܠܵܐ ܥ̣ܒܲܕܼ ܗ̄ܘ̣ܵܐ ܗܵܘ̇ ܩܲܕܝܼܫܵܐ ܠܲܡܫܚܲܬܲܪܬܵܐ 71 : ܘܐܸܬܼܵܐ ܠܘܵܬܼܵܗ̇ ܥܲܠ ܕܲܒ̱ܢܸܩܦܹܗ ܬܸܬܼܩܲܕܲܫ ܗ̄ܘ̣ܵܬܼ ܀ ܢܩܲܫ̣ ܗ̄ܘ̣ܵܐ ܩܘܼܒ݁ܬܹܗ ܒܪܹܫܹܗ ܕܣܝܼܢܲܝ ܡ̣ܢ ܥܲܪܦܸܠܵܐ : ܓܢܘܿܢܵܐ ܪܲܒܵܐ ܕܫܲܠܗܹܒ̣ܝܼܬܼܵܐ ܒܐܲܬܼܪܵܐ ܪܵܡܵܐ ܀ ܘܕܲܒ̣ܡܸܫܬ݁ܘܼܬܼܵܐ ܩܥܵܬܼܵܐ ܐ̄ܡܝܼܢܵܐ ܘܲܫܟ̣ܝܼܚ ܪܵܘܒܵܐ : ܐܲܫܡܲܥ̣ ܩܵܠܹ̈ܐ ܕܲܬ݁ܕܼܘܼܨ ܟܲܠܬܼܵܐ ܒܝܘܿܡ ܚܲܕܼܘܼܬܼܵܗ̇ ܀ ܗܘ݀ܵܬܼ ܩܲܝܛܘܿܢܵܐ ܥܢܵܢܵܐ ܒܛܘܿܪܵܐ ܠܚܲܬܼܢܵܐ ܡܲܠܟܵܐ : ܘܲܫ̣ܪܵܐ ܬܲܡܵܢ ܟܲܕܼ ܡܸܬܼܓܲܐܹܐ ܒܲܕܼܚܝܼ̈ܠܵܬܼܵܐ ܀ ܢܦܲܩ̣ܘ ܗ̄ܘ̣ܵܘ ܩܵܠܹ̈ܐ ܡ̣ܢ ܥܲܪ̈ܦܸܠܹܐ ܕܨܵܪܹܝܢ ܠܐܲܪܥܵܐ : ܚܸ̈ܙܘܹܐ ܬܡܝܼ̈ܗܹܐ ܕܛܵܝ̇ܦܵܐ ܥܲܝܢܵܐ ܒܙܲܠܝܼܩܲܝ̈ܗܘܿܢ ܀ ܒܲܪ̈ܩܹܐ ܣܒ̣ܝܼܣܝܼܢ ܟܲܕܼ ܣܲܦܝܼܦܝܼܢ ܩܲܠܝܼܠܵܐܝܼܬܼ : ܙܵܘܥܵܐ ܕܢܘܼܪܵܐ ܡܸܬܼܢܲܒ̣ܪܲܫ ܝܲܩܕܵܢܵܐܝܼܬܼ ܀ ܬܸܓ̣ܡܹ̈ܐ ܕܥܝܼܪܹ̈ܐ ܟܲܕܼ ܡܸܬܼܒܲܠܗܹܝܢ ܪܘܼܚܵܢܵܐܝܼܬܼ : ܐܲܠܦܹ̈ܐ ܕܚܲܝ̈ܠܹܐ ܕܙܵܡ̇ܪܝܼܢ ܫܘܼܒ̣ܚܵܐ ܥܲܙܝܼܙܵܐܝܼܬܼ ܀ ܩܵܠܵܐ ܕܩܲܪܢܵܐ ܕܬܲܩܝܼܦ ܗ̄ܘ̣ܵܐ ܛܵܒ̣ ܘܲܡܙܝܼܥ ܛܘܼܪܵܐ : ܘܲܠܡܲܫܡܲܥܬܵܐ ܒܬܲܗܪܵܐ ܡܲܪܗܸܒ̣ ܘܲܡܣܲܪܸܕܼ ܠܵܗ̇ ܀ ܐܵܦ ܠܵܗ̇ ܠܗܵܕܹܐ ܒܬܲܗܪܵܐ ܢܸܫܡܲܥ ܘܲܒ̣ܒ̣ܘܼܝܵܢܵܐ : ܢܨܘܼܬܼ ܐܸܢܹܝܢ ܠܲܬܼܡܝܼ̈ܗܵܬܼܵܐ ܦܵܪܘܿܫܵܐܝܼܬܼ ܀ pb. 21 ܐܲܝܕܵܐ ܗ̄ܝܼ ܩܲܪܢܵܐ ܕܙܸܥܩܲܬ݀ ܬܲܡܵܢ ܥܲܠ ܛܘܼܪ ܣܝܼܢܲܝ : ܘܲܕܼܡܵܢܵܐ ܘܐܸܢ ܩܲܪܢܵܐ ܗ̄ܘ̣ܵܬܼ ܚܲܬܝܼܬܼܵܐܝܼܬܼ ܀ ܚܘܼܪ ܝܲܕܘܼܥܵܐ 72 : ܒܲܫܐܝܼ̈ܠܵܬܼܵܐ ܟܡܵܐ ܓܲܢ̄ܒܵܪ̈ܵܢ : ܘܲܒ̣ܗܵܘ̇ ܛܲܟ̣ܣܵܐ ܕܲܓ̣ܢܝܼ̈ܙܵܬܼܵܐ 73 : ܟܡܵܐ ܥܲܙܝܼ̈ܙܵܢ ܀ ܐܲܫܡܲܥ̣ ܩܵܠܹ̈ܐ ܕܠܵܐ ܒܓܟܵܘ ܡܸܕܹܡ ܐܲܝܟ̣ ܕܲܒ̣ܡܸܕܹܡ : ܘܲܡܫܲܡܲܗ ܠܹܗ ܩܵܠܵܐ ܕܩܲܪܢܵܐ ܟܲܕܼ ܠܵܘ ܩܲܪܢܵܐ ܗ̄ܘ̣ ܀ ܦ̣ܩܲܕܼ ܠܹܗ ܠܐܵܐܲܪ ܘܲܓ̣ܥܵܐ ܟ̱ܠܹܗ ܠܘܼܩܒܲܠ ܣܝܼܢܲܝ : ܩܵܠܵܐ ܕܠܵܐ ܚܒ̣ܝܼܫ ܠܵܐ ܒܩܲܪ̈ܢܵܬܼܵܐ ܘܠܵܐ ܒܐܲܒ݁ܘܼ̈ܒܹܐ ܀ ܐܲܝܟ̣ ܕܲܒ̣ܩܲܪܢܵܐ ܢܦܲܚ̣ ܦܘܼܩܕܵܢܵܐ ܒܓ̣ܵܘ ܥܲܪ̈ܦܸܠܹܐ : ܘܲܢܦܲܩ̣ ܪܲܥܡܵܐ ܕܲܨܪܵܐ ܠܐܲܪܥܵܐ ܒܥܲܙܝܼܙܘܼܬܹܗ ܀ ܐܵܦ ܒܵܗ̇ ܒܗܵܕܹܐ ܛܲܟ̣ܣܵܐ ܢܛܝܼܪ ܗ̄ܘ̣ܵܐ ܗܵܘ̇ ܕܲܚܠܘܿܠܵܐ : ܕܲܒ̣ܩܵܠ ܩܲܪܢܵܐ ܥܵܐܹ̇ܠ ܚܲܬܼܢܵܐ ܠܓ̣ܵܘ ܩܲܝܛܘܿܢܹܗ ܀ ܗܵܕܹܐ ܐܵܬ݀ܵܐ ܝܲܗ̄ܒ̣ ܗ̄ܘ̣ܵܐ ܠܡܘܼܫܹܐ ܥܲܕܼܠܵܐ ܢܸܚܘܿܬܼ : ܨܹܝܕܼ ܗܵܘ̇ ܥܲܡܵܐ ܟܲܕܼ ܗܘ݀ ܒܲܠܚܘܿܕܼ ܝܵܕܲܥ̇ ܗ̄ܘ̣ܵܐ ܠܹܗ ܀ ܕܡܵܐ ܕܫܸܬܼܩܲܬ݀ ܠܲܡ ܩܲܪܢܵܐ ܒܛܘܼܪܵܐ ܢܸܣܲܒ̣ܩ ܥܲܡܵܐ : ܒܛܲܟ̣ܣܵܐ ܢܛܝܼܪܵܐ ܐܵܦ ܡܸܬ݁ܬ݁ܪܝܼܡ ܗ̄ܘ̣ܵܐ ܐܵܦ ܫܵܬܹ̇ܩ ܗ̄ܘ̣ܵܐ ܀ ܕܡܵܐ ܕܡܸܬ݁ܬ݁ܪܝܼܡ ܗ̄ܘ̣ܵܐ ܐܵܦ ܡܲܫܡܲܥܬܵܐ ܬܚܘܼܒ̣ ܡܸܢܹܗ : ܐܸܬܼܪܲܟܲܟ̣ 74 : ܗ̄ܘ̣ܵܐ ܕܲܠܫܵܡܘܿܥܵܘ̈ܗܝ ܠܵܐ ܢܥܝܼܦ ܐܸܢܘܿܢ ܀ ܕܡܵܐ ܕܲܙܥܲܩ̣ ܒܹܗ ܚܲܝܠܵܐ ܟܲܣܝܵܐ ܗܦܲܟ̣ ܐܲܡܸܟ̣ ܠܹܗ 75 : ܕܲܣܕܼܝܼܪܵܐܝܼܬܼ ܢܸܬܼܝܲܒܲܠ ܗ̄ܘ̣ܵܐ ܥܲܠ ܡܲܫܡܲܥܬܵܐ ܀ ܒܗܵܕܹܐ ܚܙܵܬܼܵܐ ܕܲܕܼܚܝܼܠܵܐ ܗ̄ܘ̣ܵܬܼ ܥܲܠ ܐܲܪ̈ܥܵܢܹܐ : pb. 22 ܣ̣ܒܲܪ ܗ̄ܘ̣ܵܐ ܥܲܡܵܐ ܕܟ̣ܠܹܗ ܡܵܪܝܵܐ ܒܛܘܼܪܵܐ ܫܪܹܐ ܗ̄ܘ̣ܵܐ ܀ ܠܗܵܠܹܝܢ ܩܵܠܹ̈ܐ ܕܲܓ̣ܠܲܦ ܐܸܢܘܿܢ ܪܸܡܙܵܐ ܟܲܣܝܵܐ : ܣܵܒ̣݁ܪܝܼܢ ܫܲܒ̣ܪܹ̈ܐ ܕܩܲܪܢܵܐ ܚܠܝܼܠܬܵܐ ܝܸܠܕܲܬ݀ ܐܸܢܘܿܢ ܀ ܥܲܠ ܕܐܸܫܬܲܡܲܗ ܕܲܢܚܸܬܼ ܡܵܪܝܵܐ ܙܵܥ̣ܘ ܗܸܕܼܝܘܿܛܹ̈ܐ : ܕܐܸܣܬܲܦܲܩ ܠܹܗ ܪܵܘܡܵܐ ܡܸܢܹܗ ܕܲܒ̣ܛܘܿܪܵܐ ܗ̄ܘ̣ܵܐ ܀ ܥܲܠ ܕܐܸܫܬܲܡܥܲܬ݀ ܕܩܵܠܵܐ ܕܩܲܪܢܵܐ ܚܲܣܝܼܢ ܗ̄ܘ̣ ܛܵܒ̣ : ܗܵܟܲܢ ܣܵܒ̣݁ܪܝܼܢ ܕܲܡܪܲܟ݁ܒ̣ܵܐܝܼܬܼ ܡܡܲܠܸܠ ܗ̄ܘ̣ܵܐ ܬܘܼܒ̣ ܀ ܒܲܫܐܝܼ̈ܠܵܬܼܵܐ ܕܲܠܥܘܼܕܼܪܵܢܵܐ ܐܸܫܬܲܡܲܗ 76 : ܗ̄ܘܲܝ̈ : ܡܪܲܟ݁ܒ̣ܵܐ ܚܲܫܒ݁ܘܿܗܝ ܠܲܕܼܠܵܐ ܪܘܼܟܵܒ̣ ܐܲܝܠܹܝܢ ܕܲܛܥ̣ܵܘ ܀ ܠܦܘܼܬܼ ܫܲܒ̣ܪܘܼܬܼܵܐ 77 : ܐܵܦ ܬܲܚܘܝܼܬܼܵܐ ܗܵܟܲܢ ܡܲܣܪܲܚ : ( ܘܥܲܡ ܪܸܥܝܵܢܵܐ ܡܸܫܟܲܚ ܬܵܩܹ̇ܠ ܐܵܦ ܚܸܙ̈ܘܵܢܹܐ ܀ ܒܟܲܝܠܹܗ 78 : ܕܗܵܘܢܵܐ ܣܵܦܹ̇ܐ ܘܫܵܕܹܐ ܥܲܠ ܪܸܥܝܵܢܵܐ : ( ܕܐܲܝܟ̣ ܬܲܪܥܝܼܬܹܗ 79 : ܢܸܚܙܹܝܘܗܝ ܟܠܢܵܫ ܐܲܝܟ̣ ܡܵܐ ܕܲܡܨܹܐ ܀ ܥܸܠܬܼܵܐ ܩܪܵܬܹܗ ܕܢܸܨܠܹܐ ܬܘܼܩܦܹܗ ܥܲܠ ܛܘܼܪ ܣܝܼܢܲܝ : ܕܬܸܬܼܢܲܩܲܦ ܠܹܗ ܟܢܘܼܫܬܵܐ ܒܚܸܙܘܵܐ ܕܝܲܩܝܼܪܘܼܬܼܵܐ ܀ ܐܸܠܘܼ ܠܵܐ ܢܚܸܬܼ ܐܝܼܬܼ ܗ̄ܘ̣ܵܐ ܕܬܹܐܡܲܪ ܒܵܬܲܪ ܓܵܘܪܵܗ̇ : ܕܟܲܕܼ ܠܵܐ ܚܙܹܐ ܠܝܼ ܐܲܝܟܲܢܵܐ ܬܘܼܒ̣ ܐܹܣܲܟܹ݁ܐ ܠܹܗ ܀ ܘܟܲܕܼ ܛܵܒ̣ ܗܵܟܲܢ ܪܲܟܸܒ̣ ܥܸܠܬܼܵܐ ܕܲܫܐܝܼ̈ܠܵܬܼܵܐ : ܘܢܸܦܩܲܬ݀ ܡܸܠܬܼܵܐ ܕܗܵܐ ܠܲܡ ܡܵܪܝܵܐ ܠܛܘܼܪܵܐ ܢܵܚܹ̇ܬܼ ܀ ܘܚ̣ܵܘܝܼ ܬܲܗܪܵܐ ܐܲܝܟ̣ ܡܵܐ ܕܟ̣ܠܹܗ ܒܛܘܼܪܵܐ ܫܪܹܐ ܗ̄ܘ̣ܵܐ : pb. 23 ܘܲܪܥܸܠ̣ ܣܝܼܢܲܝ ܕܓܲܢ̄ܒܲܪ ܚܲܝܠܵܐ ܕܪܲܟ̣ ܥܲܠ ܪܹܫܹܗ ܀ ܣܠܸܩ̣ ܬܸܢܵܢܵܐ ܐܲܝܟ̣ ܝܲܚܒܘܼܪܵܐ ܒܟ̣ܠܹܗ ܛܘܼܪܵܐ : ܕܬܸܫܬܲܪܲܪ ܗ̄ܘ̣ܵܬܼ ܥܲܠ ܢܘܼܪܵܢܵܐ ܕܲܫܪܹܐ ܬܲܡܵܢ ܀ ܐܸܬܼܦܲܫܲܪܘ ܗ̄ܘ̣ܵܘ ܝܲܓ̣ܪܹ̈ܐ ܒܢܘܼܪܵܐ ܕܲܒ̣ܗܘܿܢ ܣܸܦܲܬ݀ : ܕܢܸܬܼܗܲܝܡܲܢ ܗ̄ܘ̣ܵܐ ܥܛܝܼܦ ܓܵܘܙܲܠܬܵܐ ܕܬܲܡܵܢ ܗ̄ܘ̣ܵܐ 80 : ܠܲܡ ܀ ܪܗܝܼܒ̣ܝܼܢ ܒܲܪ̈ܩܹܐ ܬܟ̣ܝܼܒ̣ܝܼܢ ܪ̈ܲܥܡܹܐ ܕܚܝܼܠܝܼܢ ܩܵܠܹ̈ܐ : ܕܢܸܣܒܲܪ ܐܸܢܘܿܢ ܕܟ̣ܠܹܗ̇ ܫܟ̣ܝܼܢܬܵܐ ܗܵܐ ܬܲܡܵܢ ܗ̄ܝܼ ܀ ܡܬܲܚ ܗ̄ܘ̣ܵܐ ( ܥܢܵܢܵܐ ܘܹܐܠܵܐ ܥܦܝܼܦܵܐ ܘܟܲܪܟܹܗ ܠܛܘܼܪܵܐ 81 : ܐܲܝܟ̣ ܡܵܐ ܕܗܵܐ ܗܘ݀ ܠܓ̣ܵܘ ܡܸܢܵܗ̇ 82 : ܗ̄ܘ̣ ܣܵܟܹܗ ܟ̱ܠܹܗ ܀ ܦܪܲܣ̣ ܥܲܪ̈ܦܸܠܹܐ ܐܲܝܟ̣ ܫܘܿܫܸܦܹ̈ܐ ܒܟ̣ܠܗܘܿܢ ܣܸܛܪܹ̈ܐ : ܐܲܝܟ̣ ܐܝܼܩܵܪܵܐ ܠܒܲܪ ( ܡܸܢܗܘܿܢ ܠܲܡ ܕܲܓ̣ܢܘܿܢܗܘܿܢ ܗ̄ܘ̣ 83 :܀ ܐܲܕܼܠܸܩ̣ ܒܐܵܐܲܪ ܙܸܠܓܲܝ̈ 84 : ܢܘܼܗܪܵܐ ܐܲܝܟ̣ ܠܲܡܦܹܝ̈ܕܹܐ : ܐܲܝܟ̣ ܡܵܐ ܕܩܘܼܪܕܼܡܵܘܗܝ ܐܵܦ ܠܐܝܼܩܵܪܹܐ ܕܠܲܩ̣ ܒܲܫܪܵܪܵܐ ܀ ܘܟܲܕܼ ܗܵܟܲܢܵܐ ܠܵܐ ܝܲܗ̄ܒ̣ ܥܸܠܬܼܵܐ ܠܲܫܐܝܼ̈ܠܵܬܼܵܐ : ܘܐܲܝܟ̣ ܒܲܫܪܵܪܵܐ ܠܵܐ ܝܲܗ̄ܒ̣ ܥܸܠܬܼܵܐ ܠܒܲܪ̄ܬܼ ܐܲܒ̣ܪܵܗܵܡ ܀ ܘܟܲܕܼ ܐܲܫܪܲܬ݀ ܗ̄ܘ̣ܵܬܼ ( ܐܸܬܼܵܐ ܠܘܵܬܼܵܗ̇ ܘܲܫ̣ܪܵܐ 85 : ܨܹܐܕܹܝܗ̇ : ܒܵܬܲܪ ܩܲܠܝܼܠ ܥܸܓ̣ܠܵܐ ܚܸܫܠܲܬ݀ ܕܲܬܼܙܲܢܹܐ ܒܹܗ ܀ ܠܵܘ ܥܲܠ 86 : ܓܵܘܪܵܗ̇ ܐܝܼܬܼ ܠܲܢ ܗܵܫܵܐ ܠܲܡܡܲܠܵܠܘܼ : ܢܛܝܼܪܵܐ ܗ̄ܝܼ ܗܵܕܹܐ ܠܫܲܪܒܵܐ ܐ̄ܚܪܹܢܵܐ ܕܢܸܓ̣ܠܹܐ ܙܹܐܦܵܗ̇ ܀ pb. 24 ܥܲܠ ܡܲܚܲܬ݁ܬܹܗ ܕܡܵܪܝܵܐ ܠܣܝܼܢܲܝ ܦܸܫ̇ܛܹܬܼ ܡܸܠܲܬܼܝ 87 : ܠܵܐ ܐܸܦܕܼ ܠܝܼ ܡ̣ܢ ܬܲܫܥܝܼܬܼܵܐ ܕܠܵܐ ܡܸܬ݁ܕܲܪܟܵܐ ܀ ܢܚܸܬܼ ܥܲܙܝܼܙܵܐ ܫ̣ܪܵܐ ܥܲܠ ܛܘܼܪܵܐ ܐܲܝܟܲܢ ܕܲܢܚܸܬܼ : ܘܲܢܚܸܬܼ ܡܘܼܫܹܐ ܕܢܸܩܪܹܐ ܠܟܲܠܬܼܵܐ 88 : ܕܬܹܐܬܹܐ ܨܹܐܕܼܵܘܗܝ ܀ ܢܸܦܩܲܬ݀ ܩܵܡܲܬ݀ ܢܸܕܲܬ݀ ܬܸܘܪܲܬ݀ ܣܸܦܪܲܬ݀ ܥܵܦܲܬ݀ : ܬܵܒܲܬ݀ ܒܸܪܟܲܬ݀ ܚܵܒܲܬ݀ ܪܸܥܠܲܬ݀ ܡܵܛܲܬ݀ ܒܸܨܪܲܬ݀ ܀ ܪܸܬܲܬ݀ ܢܸܦܠܲܬ݀ ܫܸܬܼܩܲܬ݀ ܕܹܥܟܲܬ݀ ܕܹܚܠܲܬ݀ ܐܸܒ̣ܕܲܬ݀ : ܒܸܠܥܲܬ݀ ܡܝܼܬܲܬ݀ ܘܙܸܠܲܬ݀ ܪܘܼܚܵܗ̇ ܟܲܕܼ ܡܸܫܬܲܐܠܵܐ ܀ ܢܲܩ̣ܫܘܼܗ̇ ܩܵܠܹ̈ܐ ܣܲܪܕܘܼܗ̇ ܒܲܪ̈ܩܹܐ ܙܥܲܩ̣ܘ ܒܵܗ̇ ܪ̈ܲܥܡܹܐ : ܕܲܚܠܘܼܗ̇ ܚܸܙ̈ܘܹܐ ܕܠܵܐ ܐܸܬܼܡܲܨܝܲܬ݀ ܠܲܡܣܲܝܒܵܪܘܼ ܀ ܫܲܪܝܼ ܚܲܬܼܢܵܐ ܕܲܢܡܲܠܸܠ ܠܵܗ̇ ܩܲܕܝܼܫܵܐܝܼܬܼ : ܘܠܵܐ ܩܲܒܸܠܬܹܗ ܕܬܸܫܡܲܥ ܡܸܢܹܗ ܒܲܣܝܼܡܵܐܝܼܬܼ ܀ ( ܩܥܵܬ݀ ܠܹܗ 89 : ܠܡܘܼܫܹܐ ܕܐܲܢ̄ܬ݁ ܡܲܟ݁ܝܼܟ̣ܵܐ ܡܲܠܸܠ ܨܹܐܕܲܝ : ܩܵܠܹܗ ܕܡܵܪܝܵܐ ܠܐܲܬܼܪܵܐ ܕܡܵܘܬܵܐ ܗܵܐ ܫܵܕܹܐ ܠܝܼ ܀ ܠܗܵܝ̇ ܓܲܝܵܪܬܵܐ ܩܵܠܵܐ ܒܣܤܡ ܗ̄ܘ̣ܵܐ ܠܵܗ̇ : ܒܲܕܼܓ̣ܘܿܢ ܟܸܘܙܲܬ݀ ܡ̣ܢ ( ܕܲܟ̣ܝܘܼܬܼܵܐ ܒܲܣܪܝܼܚܘܼܬܼܵܗ̇ 90 :܀ ܠܡܘܼܫܹܐ ܫܸܐܠܲܬ݀ ܕܲܢܡܲܠܸܠ ܠܵܗ̇ ܡܸܠܬܼܵܐ ܕܚܲܬܼܢܵܐ : ܕܲܦܫܝܼܛ ܗ̄ܘ̣ܵܐ ܠܵܗ̇ ܕܬܸܩܘܿܫ ܥܲܡܹܗ ܡܲܪܵܚܵܐܝܼܬܼ ܀ ܕܗܵܠܹܝܢ ܩܵܠܹ̈ܐ ܕܡ̣ܢ ܛܘܼܪܣܝܼܢܲܝ ܠܵܐ ܐܲܢܝܼܚܘܿܗ̇ : ܩܥܵܬ݀ ܗ̄ܘ̣ܵܬܼ ܠܵܗ̇ ܗܝ݀ ܕܐܸܢ ܡܸܬܼܩܲܫܝܵܐ ܢܘܼܪܵܐ ܗ̄ܝܼ ܥܲܡܵܗ̇ ܀ ܐܸܡܪܲܬ݀ ܗ̄ܘ̣ܵܬܼ ܠܹܗ ܠܗܵܘ̇ ܡܲܟ݁ܝܼܟ̣ܵܐ ܕܐܲܢ̄ܬ݁ ܡܲܠܸܠ ܥܲܡܝ : pb. 25 ܕܝܵܕܼܥܵܐ ܗ̄ܘ̣ܼܵ ܠܹܗ ܕܡܸܬܼܩܲܦܲܚ ܗ̄ܘ̣ܵܐ ܘܠܵܐ ܡܒܲܓܸܢ ܗ̄ܘ̣ܵܐ ܀ ܕܲܬܼܫܲܩܦܝܼܘܗܝ ܗ̄ܘ̣ܵܬܼ ܠܹܗ ܕܲܢܡܲܠܸܠ ܠܵܗ̇ : ܘܬܲܗܦܸܟ̣ ܥܠܵܘܗܝ ܩܵܠܹ̈ܐ ܕܠܝܼܚܹ̈ܐ ܕܲܦܠܝܼܓ̣ܘܼܬܼܵܐ ܀ ܠܵܐ ܕܠܝܼܠ ܗ̄ܘ̣ܵܐ ܩܵܠܵܐ ܕܪܵܥܹ̇ܡ ܡ̣ܢ ܓܵܘ ܣܝܼܢܲܝ : ܕܠܵܐ ܬܸܣܪܘܿܒ̣ ܗ̄ܘ̣ܵܬܼ ܐܵܦܠܵܐ ܬܼܪܛܲܢ ܠܘܼܩܒܲܠ ܬܘܼܩܦܹܗ ܀ ܠܡܘܼܫܹܐ ܩܪܵܬܼ ܗ̄ܘ̣ܵܬܼ ܕܢܸܬܼܦܲܫܲܚ ܗ̄ܘ̣ܵܐ ܥܲܡ ܦܲܩܪܘܼܬܼܵܗ̇ : ܕܲܬܼܟ̣ܝܼܠܵܐ ܗ̄ܘ̣ܵܬܼ ܕܐܸܢ ܡܸܬܼܩܲܫܹܐ ܦܫܝܼܩ ܗ̄ܘ̣ܵܐ ܡܵܘܬܹܗ ܀ ܣܲܪܕܘܼܗ̇ ܩܵܠܹ̈ܐ ܕܐܲܪܝܵܐ ܕܲܓ̣ܣܲܪ ܘܲܪܥܸܠ̣ ܣܝܼܢܲܝ : ܘܐܸܡܪܵܐ ܡܘܼܫܹܐ ܒܥܵܬ݀ ܢܲܦܢܹܐ ܠܵܗ̇ ܪܲܟ݁ܝܼܟ̣ܵܐܝܼܬܼ ܀ ܐܲܙܝܼܥ̣ܵܗ̇ ܗ̄ܘ̣ܵܐ ܩܵܠܹܗ ܕܢܸܫܪܵܐ ܠܕܲܝܬܵܐ ܣܢܝܼܬܼܵܐ : ܘܲܠܦܲܪܘܼܓ̣ܵܐ ܕܣܝܼܡ ܒܹܝܬܼ ܛܸܦܪܹ̈ܝܗ̇ ܗܝ݀ ܫܸܐܠܲܬ݀ܗ̄ܘ̣ܵܬܼ ܀ ܡ̣ܢ ܗܵܘ̇ ܩܵܠܵܐ ܕܲܡܙܝܼܥ ܛܘܼܪܹ̈ܐ ܐܸܫܬܲܠܲܬ݀ ܗ̄ܘ̣ܵܬܼ : ܘܲܠܗܵܘ̇ ܡܲܡܠܠܵܐ ܚܓ̣ܝܼܪܵܐ ܕܡܘܼܫܹܐ ܡܸܬܼܝܲܐܒ̣ܵܐ ܗ̄ܘ̣ܵܬܼ ܀ ܘܩܲܪܢܵܐ ܙܥܵܩܬܼܵܐ ܕܡ̣ܢ ܪܹܫ ܐܵܐܲܪ ܐܲܙܝܼܥܬܵܗ̇ ܗ̄ܘ̣ܵܬܼ : ܘܡܸܠܬܹܗ ܕܦܹܐܩܵܐ ܪܸܓܲܬ݀ ܕܬܸܫܡܲܥ ܕܲܒ̣ܣܸܡ ܗ̄ܘ̣ܵܐ ܠܵܗ̇ ܀ ܠܵܘ ܕܹܝܢ ܡܘܼܫܹܐ ܚܲܒ݁ܝܼܒ̣ ܗ̄ܘ̣ܵܐ ܠܵܗ̇ ܢܡܲܠܸܠ ܥܲܡܵܗ̇ : ܡ̣ܢ ܐܲܠܵܗܵܐ ܐܸܫܬܲܐܠܲܬ݀ ܗ̄ܘ̣ܵܬܼ ܓܘܼܡܕܵܢܝܼܬܼܵܐ ܀ ܫܡܲܥܬܹܗ ܠܚܲܬܼܢܵܐ ܕܲܡܙܲܗܲܪ ܠܵܗ̇ ܡ̣ܢ ܢܘܼܟ̣ܪ̈ܵܝܹܐ : ܘܠܵܐ ܒܸܣܡܲܬ݀ 91 : ܠܵܗ̇ ܡܸܠܬܼܵܐ ܕܟ̣ܝܼܬܼܵܐ ܠܓ̣ܘܼܡܕܵܢܝܼܬܼܵܐ ܀ ܪܲܟ݁ܒܲܬ݀ ܥܸܠܬܼܵܐ ܕܬܸܛܪܹܐ ܡܸܢܵܗ̇ ܩܵܠܵܐ ܕܩܲܕܝܼܫ : ܒܐܘܼܡܵܢܘܼܬܼܵܐ ܩܪܵܬ݀ ܠܡܘܼܫܹܐ ܕܐܲܢ̄ܬ݁ ܡܲܠܸܠ ܥܲܡܝ ܀ pb. 26 ܐܸܠܘܼܠܵܐ ܓܹܝܪ ܣܝܼܡܵܐ ܗ̄ܘ̣ܵܬܼ ܠܵܗ̇ ܕܬܸܣܪܘܿܚ ܬܲܡܵܢ : ܠܵܘ ܡ̣ܢ ܚܲܬܼܢܵܐ ܡܸܫܬܲܐܠܵܐ ܗ̄ܘ̣ܵܬܼ ܕܐܸܬܼܵܐ ܨܹܐܕܝܹܗ̇ ܀ ܐܸܠܘܼ ܥܲܝܢܵܗ̇ ܠܵܐ ܫܵܕܼܝܵܐ ܗ̄ܘ̣ܵܬܼ ܥܲܠ ܢܘܼܟ̣ܪ̈ܵܝܹܐ : ܠܵܐ ܓܵܒ̣݁ܝܵܐ ܗ̄ܘ̣ܵܬܼ ܡܲܡܠܠܹܗ ܕܡܘܼܫܹܐ ܡ̣ܢ ܕܲܓ̣ܢܝܼܙܵܐ ܀ ܐܸܠܘܼ ܡܸܒ̣ܣܲܪ ܠܵܐ ܒܣܝܼܪܵܐ ܗ̄ܘ̣ܵܬܼ ܒܐܲܦܲܝ̈ ܚܲܬܼܢܵܐ : ܠܵܐ ܟܵܘܙܵܐ ܗ̄ܘ̣ܵܬܼ ܡ̣ܢ ܥܸܢܝܵܢܹܗ ܟܲܕܼ ܐܲܩܒܸ݁ܠܬܹܗ ܀ ܐܸܠܘܼ ܠܸܒܵܗ̇ ܠܲܡܫܲܚܛܵܢܵܗ̇ ܠܵܐ ܡܲܚܸܒ̣ ܗ̄ܘ̣ܵܐ : ܡܩܲܒ݁ܠܵܐ ܗ̄ܘ̣ܵܬܼ ܠܹܗ ܠܲܡܟ̣ܝܼܪ ܩܘܼܫܬܵܐ ܢܡܲܠܸܠ 92 : ܥܲܡܵܗ̇ ܀ ܐܸܢ ܕܲܟ̣ܝܵܐ ܗ̄ܘ̣ܵܬܼ ܠܡܵܢܵܐ ܒܸܗܬܲܬܸ ܡ̣ܢ ܩܲܕܝܼܫܵܐ : ܐܸܬܼܓܲܠܝܲܬ݀ ܠܵܗ̇ ܕܒܲܣܝܵܢܵܐ ܗ̄ܘ̣ܵܬܼ ܒܲܕܼܓ̣ܘܿܢ ܟܸܘܙܲܬ݀ ܀ ܚܙܵܬ݀ ܕܲܡܛܵܬ݀ ܠܵܗ̇ ܫܵܥܬܼܵܐ ܕܚܲܬܼܢܵܐ ܫܪܵܪܵܐ ܒܵܥܹ̇ܐ : ܘܲܓ̣ܠܵܬ݀ ܐ̄ܪܵܙܵܗ̇ ܠܲܡܪܲܒ݁ܝܵܢܵܗ̇ ܕܲܡܫܲܚܲܛܬܵܐ ܗ̄ܝܼ ܀ ܩܪܵܬ݀ ܠܹܗ ܠܡܘܼܫܹܐ ܕܲܢܡܲܠܸܠ ܠܵܗ̇ ܐܲܝܟ̣ ܨܸܒ̣ܝܵܢܵܗ̇ : ܣܵܒ̣ܪܵܐ ܗ̄ܘ̣ܵܬܼ ܓܹܝܪ ܕܡܸܣܬܲܬ݁ܪܵܐ ܗ̄ܘ̣ܵܬܼ ܓܲܝܵܪܘܼܬܼܵܗ̇ ܀ ܐܲܢ̄ܬ݁ ܡܲܠܸܠ ܥܲܡܝܐܘܿ ܡܲܟܥܝܼܟ̣ܵܐ ܐܵܡ̇ܪܵܐ ܗ̄ܘ̣ܵܬܼ ܠܹܗ : ܐܵܠܵܗܵܐ ܕܹܝܢ ܢܸܙܓܘܿܪ ܩܵܠܵܘ̈ܗܝ ܕܲܡܙܝܼܥܝܼܢ ܠܝܼ ܀ ܡܘܼܫܹܐ ܡܫܲܓܸܫ ܘܲܡܠܲܒܸ݁ܒ̣ ܠܵܗ̇ ܐܲܝܟ̣ ( ܠܲܫܒܲܪܬܼܵܐ : ܢܢܲܣܹܝܟ̣ܝ 93 : ܒܵܥܹ̇ܐ ܠܵܐ ܬܸܬܼܪܲܗܒ̣ܝܼܢ ܡ̣ܢ ܥܲܙܝܼܙܵܐ ܀ ܢܸܥܒܸ݁ܕܼ ܬܸܢܘܲܝ ܘܡܸܬܼܥܲܠܹܐ ܠܹܗ ܠܐܲܬܼܪܹܗ ܪܵܡܵܐ : ܥܘܿܠܝ ܒܲܩܝܵܡܹܗ ܘܗܵܐ ܐܸܫܬܲܬܲܩ ܪܲܥܡܵܐ ܕܩܵܠܵܘ̈ܗܝ ܀ ܬܵܝ ܘܲܚܙܵܐܝܼܘܗܝ ܕܠܵܐ ܢܵܟܹ̇ܦ ܐ̄ܢܵܐ ܠܡܲܢ ܐܲܡܟܲܪܬܹܟ̣ܝ : pb. 27 ܚܘܼܪܝ ܒܲܫܟ̣ܝܼܢܬܹܗ ܕܲܟ̣ܡܵܐ ܕܚܝܼܠܵܐ ܥܲܠ ܒܸܪ̈ܝܵܬܹܗ ܀ ܗܵܢܵܐ ܬܘܼܩܦܵܐ ܐܝܼܬܼ ܠܲܡܟ̣ܝܼܪܹܟ̣ܝ ܒܲܫܒ̣ܝܼܚܘܼܬܹܗ : ܠܵܐ ܬܸܫܬܲܐܠܝܼܢ ܡ̣ܢ ܓܲܐܝܘܼܬܹܗ ܒܲܪܗܝܼܒ̣ܘܼܬܹܟ̣ܝ ܀ ܐܲܩܝܼܡܝ ܥܲܡܹܗ ܩܝܵܡܵܐ ܫܲܠܡܵܐ ܕܲܥܠܵܘܗܝ ܐܸܬܼܵܐ : ܠܵܐ ܐܸܒ̣ܗܲܬܼ ܒܹܟ̣ܝ ܕܲܙܗܝܼܪ ܐ̄ܢܵܐ ܒܹܟ̣ܝ ܗܵܐ ܡ̣ܢ ܡܸܨܪܹܝܢ ܀ ܪܵܥܠܵܐ ܟܢܘܼܫܬܵܐ ܘܲܪܗܝܼܒ̣ ܡܘܼܫܹܐ ܘܲܡܠܲܒܸܒ̣ ܠܵܗ̇ : ܬܵܐܹ̇ܢ ܛܘܼܪܵܐ ܘܬܲܩܝܼܦ ܪܵܡܵܐ ܘܝܵܩܹ̇ܕܼ ܣܝܼܢܲܝ ܀ ܩܵܠܹ̈ܐ ܕܚܝܪܠܝܼܢ ܚܸܙ̈ܘܹܐ ܬܡܝܼܗܝܼܢ ܪ̈ܲܥܡܹܐ ܪܗܝܼܒ̣ܝܼܢ : ܛܲܟ̣ܣܹ̈ܐ ܣܕܝܼܪܝܼܢ ܣܸܕܼܪܹ̈ܐ ܡܬܼܝܼܚܝܼܢ ܬܸܓ̣ܡܹ̈ܐ ܫܒ̣ܝܼܚܝܼܢ ܀ ܓܘܼ̈ܕܹܐ ܟܪ̈ܝܼܟ̣ܵܢ ܐܲܠܦܹ̈ܐ ܟܢܝܼܫܝܼܢ ( ܚܲܝ̈ܠܹܐ ܨܡܝܼܕܝܼܢ 94 : ܣܪ̈ܵܦܹܐ ܡܩܲܕܫܝܼܢ ܟܪ̈ܘܿܒܹܐ ܡܪܲܚܦܝܼܢ ܥܝܼܪܹ̈ܐ ܦܵܪܚܝܼܢ ܀ ܚܙܵܬܼܵܐ ܬܡܝܼܗܬܵܐ ܕܡܘܼܬܼܵܐ ܕܬܲܗܪܵܐ ܫܟ̣ܝܼܢܬܵܐ ܕܟܲܣܝܵܐ : ܥܢܵܢܵܐ ܕܩܵܝ̇ܡܵܐ ܢܘܼܪܵܐ ܕܝܵܩ̇ܕܵܐ ܩܥܵܬܼܵܐ ܕܪܵܡܵܐ ܀ ܙܝܼܘܵܐ ܕܲܦܪܝܼܣ ܢܘܼܗܪܵܐ ܕܐܲܫܝܼܕܼ ܫܘܼܒ̣ܚܵܐ ܕܲܙܠܝܼܚ : ܙܲܗܪܵܐ ܕܲܡܬܼܝܼܚ ܩܵܠܵܐ ܕܬܲܩܝܼܦ ܪܵܘܒܵܐ ܕܣܵܠܹ̇ܩ ܀ ܡܘܼܫܹܐ ܡܲܟܝܼܟ̣ ܚܲܬܼܢܵܐ ܥܲܙܝܼܙ ܟܲܠܬܼܵܐ ܒܣܝܼܪܵܐ : ܓܢܘܿܢܵܐ ܡܲܦܪܸܓ̣ ܩܘܼܒ݁ܬܼܵܐ ܢܩܝܼܫܵܐ ܫܘܼܦܪܵܐ ܢܲܨܝܼܚ ܀ ܚܕܼ̈ܘܿܓܹܐ ܣܡܝܼܟ̣ܝܼܢ ܥܵܠܡܹ̈ܐ ܦܨܝܼܚܝܼܢ ܚܠܘܿܠܵܐ ܡܛܲܝܲܒ̣ : ܘܲܡܢܲܒ̣ܬܵܐ ܟܲܕܼ ܡܸܫܬܲܐܠܵܐ ܡ̣ܢ ܡܸܫܬ݁ܘܼܬܼܵܐ ܀ ܩܵܐܹ̇ܡ ܣܵܦ̇ܪܵܐ ܘܲܛܥܝܼܢ ܩܲܢܝܵܐ ܕܢܸܪܫܘܿܡ ܬܸܢܘܲܝ : ܘܚܲܬܼܢܵܐ ܡܣܲܟܹ݁ܐ ܕܲܒ̣ܦܸܪܢܝܼܬܼܵܐ 95 : ܥܵܠܡܵܐ ܢܲܪܡܹܐ ܀ pb. 28 ܠܗܵܢܵܐ ܚܲܬܼܢܵܐ ܫܵܛܲܬ݀ ܗܵܝܕܹܝܢ ܒܲܪ̄ܬܼ ܐܲܒ̣ܪܵܗܵܡ : ܕܲܒ̣ܥܸܢܝܵܢܹܗ ܠܵܐ ܪܲܥܝܵܐ 96 : ܗ̄ܘ̣ܵܬܼ ܚܲܒ̣ܪܲܬܼ ܥܸܓ̣ܠܵܐ ܀ ܬܠܹܝܢ ܘܹܐܠܵܪܹ̈ܐ 97 : ܕܐܵܐܲܪ ܢܲܩ̈ܕܹܐ ܠܒܲܪ ܡ̣ܢ ܛܘܼܪܵܐ : ܘܟܸܠ̈ܠܹܐ 98 : ܕܢܘܼܪܵܐ ܘܲܒ̣ܥܲܪ̈ܦܸܠܹܐ ܩܪܝܼܡ ܗ̄ܘ̣ܵܐ ܣܝܼܢܲܝ ܀ ܐܲܦܸܩ̣ ܚܼܲܬܼܢܵܐ ܡܵܐܢܹ̈ܐ ܬܡܝܼ̈ܗܹܐ ܕܫܲܠܗܹܒ̣ܝܼܬܼܵܐ : ܡ̣ܢ ܗܵܘ̇ ܥܲܝܒ̣ܵܐ ܐܲܠܵܗܵܐ ܕܐܲܚܸܬܼ ܥܲܡܹܗ ܀ ܚܡܝܼܡ ܩܲܝܛܘܿܢܵܐ ܒܢܲܚ̈ܬܹܐ ܙܩܝܼܪܹ̈ܐ ܕܡ̣ܢ ܓܵܘܙܲܠܬܵܐ : ܘܲܡܟ̣ܝܼܟ̣ܵܐ ܒܹܗ ܬܸܫܘܝܼܬܼ ܢܘܼܪܵܐ ܕܠܵܐ ܡܸܬܼܠܲܒ̣ܟܵܐ ܀ ܟܪܝܼܟ̣ܝܼܢ ܗ̄ܘ̣ܵܘ ܠܵܗ̇ 99 : ܐܲܦܲܝ̈ ܬܲܪ̈ܥܹܐ ܕܠܵܐ ܡܸܬܼܓܲܫܫܝܼܢ : ܕܲܒ̣ܗܵܘ̇ ܢܵܘܠܵܐ ܕܒܹܝܬܼ ܐܲܠܵܗܵܐ ܐܸܬܼܥܲܬܲܕܼܘ ܗ̄ܘ̣ܵܘ ܀ ( ܘܲܡܬܼܝܼܚ ܡ̣ܢ ܠܒܲܪ ܡܵܐܢܵܐ ܥܲܝܒܵܐ 100 : ܗܵܘ̇ ܕܲܥܢܵܢܹ̈ܐ : ܕܲܫܚܝܼܡ ܓܵܘܢܹܗ ܘܲܠܒ̣ܝܼܕܼ ܓܘܼܫܡܹܗ ܘܲܒ̣ܨܝܼܪ ܥܘܼܫܢܹܗ ܀ ܩܸܦܠܲܬ݀ ܗ̄ܘ̣ܵܬܼ ܠܵܗ̇ ܪܘܼܚܵܐ ܩܲܠܝܼܠ ܐܲܝܟ̣ ܕܲܠܦܘܼܪܣܵܐ : ܕܬܸܚܙܹܐ ܟܢܘܼܫܬܵܐ ܠܗܵܠܹܝܢ ܫܘܼܦܪܹ̈ܐ ܕܲܠܓ̣ܵܘ ܡܸܢܵܗ̇ ܀ ܠܓ̣ܵܘ ܥܲܪܦܸܠܵܐ ܘܢܘܼܪܵܐ ܕܝܵܩ̇ܕܵܐ ܥܲܠ ܪܹܫ ܛܘܼܪܵܐ : ܘܲܠܒܲܪ ܡܸܢܵܗ̇ ܐܵܐܲܪ ( ܕܲܠܒ̣ܝܼܕܼ ܐܲܝܟ̣ ܠܐܝܼܩܵܪܵܗ̇ ܀ ܓܢܹܐ ܗ̄ܘ̣ܵܐ ܫܘܼܒ̣ܚܵܐ 101 : ܒܲܝܢܵܬܼ ܐܸܣܬܼܵܐ ܗܵܝ̇ ܕܲܥܢܵܢܹ̈ܐ : ܕܡܸܬܼܚܵܘܹܐ ܗ̄ܘ̣ܵܐ ܘܠܵܐ ܡܸܬܼܚܵܘܹܐ ܐܲܝܟܲܢ ܕܐܝܼܬܼܵܘܗܝ ܀ ܥܢܵܢܵܐ ܒܓ̣ܵܘܗ̇ ܣܲܬܲܪܬܹܗ ܗ̄ܘ̣ܵܬܼ ܠܙܝܼܘܵܐ ܕܐܲܦܵܘ̈ܗܝ : ܟܲܕܼ ܢܵܚܠܵܐ ܗ̄ܘ̣ܵܬܼ ( ܩܲܠܝܼܠ ܙܲܗܪܵܐ 102 : ܥܲܠ ܚܲܙܵܝܹ̈ܐ ܀ pb. 29 ܡܸܫܬܲܦܲܥ ܗ̄ܘ̣ܵܐ ܡ̣ܢ ܟܸܢ̈ܦܵܬܼܵܗ̇ ܢܘܼܗܪܵܐ ܒܪܝܼܟ̣ܵܐ : ܩܲܠܝܼܠ ܒܸܨܪܵܐ ܡ̣ܢ ܗܵܘ̇ ܫܘܼܒ̣ܚܵܐ ( ܕܲܚܙܵܘ ܥܲܡܹܗ 103 :܀ ܡܵܐ ܕܓ̣ܵܚ̣ ܙܝܼܘܵܐ ܘܗܵܐ ܕܢܸܬܼܚܵܘܹܐ ܟܠܵܬܹܗ ܥܢܵܢܵܐ : ܬܲܢ ܛܘܼܪ ܣܝܼܢܲܝ ܘܗܵܐ ܕܢܸܬܼܦܲܪܲܫ ܣܲܡ̣ܟܹܗ ܪܸܡܙܵܐ ܀ ܡܵܐ ܕܐܲܕܼܝܼܩ ܗ̄ܘ̣ܵܐ ܩܲܠܝܼܠ ܫܘܼܒ̣ܚܵܐ ܡ̣ܢ ܥܲܪܦܸܠܵܐ : ܣܡܲܟ̣ ܒܲܥܢܵܢܵܐ ܕܠܵܐ ܢܸܫܬܲܦܲܥ ܥܲܠ ܚܲܙܵܝܹ̈ܐ ܀ ܚܵܙܹ̇ܝܢ ܗ̄ܘ̣ܵܘ ܠܹܗ ܘܠܵܐ ܚܵܙܹ̇ܝܢ ܠܹܗ ܚܲܬ݁ܝܼܬܼܵܐܝܼܬܼ : ܕܫܘܼܒ̣ܚܵܐ ܕܲܠܓ̣ܵܘ ܬܘܼܒ̣ ܢܹܐܩܲܕܼ ܗ̄ܘ̣ܵܐ ܒܪܸ̈ܥܝܵܢܲܝܗܘܿܢ ܀ ܐܵܦ ܗܝ݀ ܚܙܵܬܼܵܐ ܕܡܸܬܼܓܲܢܝܵܐ 104 : ܗ̄ܘ̣ܵܬܼ ܡ̣ܢ ܥܲܝܢܲܝ̈ܗܘܿܢ : ܓܘܼܪܵܓ̣ܵܐ 105 : ܗ̄ܘ̣ܵܐ ܕܢܹܐܠܦܘܼܢ ܕܕܲܠܓ̣ܵܘ ܕܡܸܕܹܡ ܪܲܒ݁ ܗ̄ܘ̣ ܀ ܡܸܬܼܗܲܦܲܟ̣ ܗ̄ܘ̣ܵܐ ܡܸܕܹܐ ܙܲܗܪܵܐ ܒܓ̣ܵܘ ܥܲܪ̈ܦܸܠܹܐ : ܩܲܢܝܼܛܝܼܢ ܗ̄ܘ̣ܵܘ ܕܐܸܢ ܡܸܫܬܲܦܲܥ ܥܵܠܡܵܐ 106 : ܡܵܘܩܸܕܼ ܀ ܚܵܙܹ̇ܝܢ ܗ̄ܘ̣ܵܘ ܠܹܗ ܡ̣ܢ ܬܲܚܦܝܼܬܼܵܐ ܗܵܝ̇ ܕܲܥܢܵܢܵܐ : ܘܥܲܠ ܕܲܓ̣ܢܹܐ ܗ̄ܘ̣ܵܐ ܬܘܼܒ̣ ܡܲܬܼܡܲܗ ܗ̄ܘ̣ܵܐ ܠܟ̣ܠ ܕܲܚܕܼܵܪܵܘܗܝ ܀ ܡܵܐ ܕܡܲܒ̣ܥܲܕܼ ܓܹܝܪ ܡܸܕܹܡ ܘܲܟ̣ܣܹܐ 107 : ܣܲܓܝܼ ܝܲܩܝܼܪ : ܡܸܛܠ ܗܵܢܵܐ ܥܢܵܢܵܐ ܠܛܘܼܪܵܐ ܗܘ݀ܵܬܼ ܣܸܬܵܪܵܐ ܀ ܣܠܸܩ ܬܸܢܵܢܵܐ ܕܢܸܬܼܒܲܕܲܩ ܗ̄ܘ̣ܵܐ ܕܢܘܼܪܵܐ ܬܲܡܵܢ : ܩܛܲܪ ܥܲܪ̈ܦܸܠܹܐ ܕܫܲܠܗܹܒ̣ܝܼܬܼܵܐ ܬܸܬܼܦܲܟܲܗ ܗ̄ܘ̣ܵܬܼ ܀ ܢܦܲܩ̣ܘ ܗ̄ܘ̣ܵܘ ܩܵܠܹ̈ܐ ܐܲܝܟ̣ ܡܵܐ ܕܨܹܐܕܼܵܘܗܝ ܙܵܥ̇ܩܵܐ ܩܲܪܢܵܐ : ܪܲܬܼ ܗ̄ܘ̣ܵܐ ܛܘܼܪܵܐ ܐܲܝܟ̣ ܐ̄ܢܵܫ ܕܐܲܠܨܹܗ ܝܘܼܩܪܵܐ ܕܲܥܠܵܘܗܝ ܀ pb. 30 ܗܘ݀ܵܐ ܝܲܚܒܘܼܪܵܐ ܕܬܸܬܼܒܲܕܲܩ ܗ̄ܘ̣ܵܬܼ ܫܲܠܗܹܒ̣ܝܼܬܼܵܐ : ܘܲܪܥܸܡ̣ ܣܝܼܢܲܝ ܐܲܝܟ̣ ܕܲܫܟ̣ܝܼܢܬܹܗ ܒܹܗ ܫܲܪܝܵܐ ܗ̄ܘ̣ܵܬܼ ܀ ܐܸܬ݁ܬ݁ܙܝܼܥܘ ܬܲܡܵܢ ܩܵܠܹ̈ܐ ܙܪ̈ܝܼܙܹܐ ܕܲܫܡܲܝܵܢܹ̈ܐ : ܕܡܵܪܹܐ ܪ̈ܵܘܡܹܐ ܒܛܘܼܪܵܐ ܗ̄ܘ̣ܵܐ ܠܲܡ ܥܲܡ ܡܲܫܪܝܼܬܹܗ ܀ ܪܵܒ̣ ܒܸܪ̈ܝܵܬܼܵܐ ܒܩܵܠܹ̈ܐ ܘܚܸܙ̈ܘܹܐ ܕܲܕܼܚܝܼ̈ܠܵܬܼܵܐ : ܕܡܵܪܹܐ ܒܪܝܼܬܼܵܐ ܥܲܠ ܣܝܼܢܲܝ ܗ̄ܘ̣ܵܐ ܘܲܒ̣ܥܲܪ̈ܦܸܠܹܐ ܀ ܐܸܫܬܲܡܲܪܘ ܗ̄ܘ̣ܵܘ ܪ̈ܲܥܡܹܐ ܠܛܵܘܚܵܐ ܥܲܠ ܪܹܫ ܛܘܼܪܵܐ : ܘܲܟ̣ܡܵܐ ܕܗܵܕܹܐ ܪܡܲܙܘ ܒܲܩܥܵܬܼܵܐ ܕܗܵܪܟܵܐ ܗ̄ܘ̣ ܡܲܠܟܵܐ ܀ ܙܥܲܩ̣ܘ ܫܝܼܦܘܿܪܹ̈ܐ ܒܪܵܡܬܼܵܐ ܕܣܝܼܢܲܝ ܥܲܙܝܼܙܵܐܝܼܬܼ : ܕܬܸܟ̣ܢܲܫ ܐܲܪܥܵܐ ܠܘܲܥܕܹܗ ܕܩܵܠܵܐ ܕܡܵܪܝܵܐ ܬܲܡܵܢ ܀ ܐܸܬܼܝܲܒܲܒ̣ ܗ̄ܘ̣ܵܐ ܙܡܵܪܵܐ ܕܥܝܼܪܹ̈ܐ ܠܓ̣ܵܘ ܒܲܥܢܵܢܹ̈ܐ : ܕܲܠܒܲܪܵܝܹܐ ܢܸܣܒܲܪ ܐܸܢܘܿܢ ܕܲܠܓ̣ܵܘ ܐܝܼܬܼܵܘܗܝ ܀ ܡܵܐ ܕܐܸܬܼܗܲܦܲܟ̣ ܙܲܗܪܵܐ ܕܢܘܼܪܵܐ ܒܓ̣ܵܘ ܥܲܪܦܸܠܵܐ : ܬܲܟ̣ܣܹܗ ܥܲܝܡܵܐ ܕܲܠܒܲܪ ( ܡܸܢܵܗ̇ ܠܵܐ 108 : ܢܸܫܬܲܦܲܥ ܀ ܡܵܐ ܕܐܸܬܼܐܲܫܕܲܬ݀ ܫܲܠܗܹܒ̣ܝܼܬܼܵܐ ܠܥܸܠ ܡ̣ܢ ܛܘܼܪܵܐ : ܣܟܲܪܬܼܵܗ̇ ܥܢܵܢܵܐ ܕܠܵܐ ܬܓ̣ܘܼܚ ܠܵܗ̇ ܥܲܠ ܬܲܚܬܵܝܹ̈ܐ ܀ ܡܵܐ ܕܐܸܬ݁ܬ݁ܪܝܼܡܘ ܗ̄ܘ̣ܵܘ ܓܲܠܠܹ̈ܐ ܕܓ̣ܘܼܡܪܹ̈ܐ ܒܪܹܫܹܗ ܕܣܝܼܢܲܝ : ܐܵܐܲܪ ܪܲܥܕܵܐ ܡܩܲܒܸ݁ܠ ܗ̄ܘ̣ܵܐ ܠܗܘܿܢ ܩܲܠܝܼܠܵܐܝܼܬܼ ܀ ܥܢܵܢܵܐ ܠܒܲܪ ܗ̄ܘ̣ܵܬܼ ܘܲܠܓ̣ܵܘ ܡܸܢܵܗ̇ ܫܲܠܗܹܒ̣ܝܼܬܼܵܐ : ܕܚܲܡܝܼܡܘܼܬܼܵܐ ܒܩܲܪܝܼܪܘܼܬܼܵܐ ܬܸܬܼܦܲܟܲܗ ܗ̄ܘ̣ܵܬܼ ܀ ܡܸܬܼܢܲܒ̣ܪܲܫ ܗ̄ܘ̣ܵܐ ܙܝܼܘܵܐ ܕܚܝܼܠܵܐ ܥܲܠ ܪܹܫ ܛܘܼܪܵܐ : pb. 31 ܘܡܸܬܼܚܲܦܹܐ ܗ̄ܘ̣ܵܐ ܕܠܵܐ ܢܸܬܼܚܵܘܹܐ ܥܲܙܝܼܙܵܐܝܼܬܼ ܀ ܨܪܝܼ ܗ̄ܘ̣ܵܐ ܢܘܸܗܪܵܐ ܒܟܸܢܦܵܐ ܥܦܝܼܦܬܵܐ ܗܵܝ̇ ܕܲܥܢܵܢܹ̈ܐ : ܩܒܹܐ ܘܲܡܨܲܡܲܕܼ ܕܠܵܐ ܢܛܒܼܦܵܗܿ ܗ̄ܘܼܵܐ ܠܐܲܪܥܵܐ ܟ̱ܠܵܗ̇ ܀ ܡܸܫܬܲܡܥܵܐ ܗ̄ܘ̣ܵܬܼ ܡ̣ܢ ܓܵܘ ܣܲܢܝܵܐ ܪܒܼܵܒܼܬܵܐ ܕܥܝܼܪܹ̈ܐ : ܘܐܲܝܟܼ ܩܵܠ ܝܲܡܵܐ ܡܸܫܬܲܓܼܫܝܼܢ ܗ̄ܘܼܵܘ ܒܗܘܼܠܵܠܲܝ̈ܗܘܿܢ ܀ ܓܢܹܝܢ ܒܲܥܪܘܼܪܵܐ 109 : ܕܲܟ̣ܪܝܼܟ̣ ܗ̄ܘ̣ܵܐ ܠܗܘܿܢ ܡ̣ܢ ܟܠ ܓܲܒ݁ܝܼ̈ܢ : ܘܢܵܩ̇ܫܝܼܢ ܩܵܠܹ̈ܐ ܡ̣ܢ ܥܲܡܛܵܢܵܐ ܠܒܲܪ ܡ̣ܢ ܛܘܼܪܵܐ ܀ ܟܣܹܝܢ ܘܲܡܗܲܠܠܝܼܢ ܘܟܲܕܼ ܩܲܪܝܼܒ̣ܝܼܢ ܪܲܚܝܼܩܝܼܢ ܗ̄ܘ̣ܵܘ : ܠܥܲܝܢܹ̈ܐ ܟܣܹܝܢ ܗ̄ܘ̣ܵܘ ܘܠܐܸܕܼܢܹ̈ܐ ܓܠܹܝܢ ܗ̄ܘ̣ܵܘ ܒܲܬܼܪܹܝܢ ܦܘܼܪ̈ܣܝܼܢ ܀ ܛܲܥܢܹܗ ܛܘܼܪܵܐ ܟܲܕܼ ܠܵܐ ܣܲܝܒܲܪ ܠܗܵܘ̇ ܥܲܙܝܼܙܵܐ : ܘܐܸܠܘܼ ܐܝܼܬܼ ܗ̄ܘ̣ܵܐ ܦܘܼܪܣܵܐ ܕܢܸܥܪܘܿܩ ܠܵܐ ܡܟܲܬܲܪ ܗ̄ܘ̣ܵܐ ܀ ܪܵܥܹ̇ܠ ܣܝܼܢܲܝ ܘܝܵܩ̈ܕܵܢ ܟܹܐܦܵܘ̈ܗܝ ܡ̣ܢ ܓܵܘܙܲܠܬܵܐ : ܘܲܒ̣ܬܸܢܵܢܹܗ ܥܲܠ ܝܲܩܕܵܢܹܗ ܡܸܬܼܒܲܕܲܩ 110 : ܗ̄ܘ̣ܵܐ ܀ ܬܗܲܪܘ ܡܲܠܲܐܟܹ̈ܐ ܕܗ̇ܘ ܠܵܐ ܡܣܲܝܟ̣ܵܐ ܫ̣ܪܵܐ ܥܲܠ ܛܘܼܪܵܐ : ܘܟܲܕܼ ܛܵܒ̣ ܪܵܘܡܹܗ ܠܵܐ ܐܲܪܦܝܼ ܗ̄ ، ̣ܵܐ ܣܝܼܢܲܝ ܛܲܥܢܹܗ ܀ ܦܨܝܼܚܝܼܢ ܗ̄ܘ̣ܵܘ ܛܵܒ̣ ܚܲܝ̈ܠܵܘܵܬܼܵܐ ܕܲܢܚܸܬܼܘ ܥܲܡܹܗ : ܕܲܫ̣ܘܵܘ ܕܢܸܗܘܘܿܢ ܠܸܘܝܵܐ ܠܐܘܼܪܚܹܗ ( ܕܨܹܝܕܼ ܥܲܦܪ̈ܵܢܹܐ 111 :܀ ܚܬܼܝܼܪܝܼܢ ܗ̄ܘ̣ܵܘ ܬܘܼܒ̣ ܗܵܠܹܝܢ ܬܸܓ̣ܡܹ̈ܐ ܕܦܵܫ̣ܘ ܒܲܡܪ̈ܵܘܡܹܐ : ܕܐܲܝܟ̣ ܒܲܝ̈ܬܵܝܹܐ ܟܲܬܲܪܘ ܬܲܡܵܢ ܒܐܲܬܼܪܹܗ ܪܵܡܵܐ ܀ ܗܵܠܹܝܢ ܣܵܒ̣݁ܪܝܼܢ ܕܨܹܐܕܲܝܗܘܿܢ ܗ̄ܘ̣ ( ܒܪܵܘܡܵܐ ܕܲܠܥܸܠ 112 : ܘܗܵܠܹܝܢ ܪܵܢܹܝܢ ܕܗܵܐ ܥܲܡܗܘܿܢ ܗ̄ܘ̣ ܥܲܠ ܛܘܼܪ ܣܝܼܢܲܝ ܀ pb. 32 ܡܲܨܕܝܼܢ ܗܵܠܹܝܢ ܨܹܝܕܼ ܡܲܪܟܲܒ̣ܬܼܵܐ ܕܲܢܚܘܼܪܘܼܢ ܒܹܗ : ܘܩܵܝ̇ܡܝܼܢ ܗܵܠܹܝܢ ܥܲܠ ܪܹܫ ܛܘܼܪܵܐ ܕܢܸܬܼܒܲܩܘܿܢ ܒܹܗ ܀ ܟܣܹܐ ܡ̣ܢ ܗܵܠܹܝܢ ܐܵܦ ܡ̣ܢ ܗܵܠܹܝܢ ܒܲܬܼܪܹܝܢ ܓܲܒ݁ܝܼ̈ܢ : ܘܲܓ̣ܢܝܼܙ ܒܐܲܬܼܪܹܗ ܡ̣ܢ ܥܸܠܵܝܹ̈ܐ ܘܡ̣ܢ ܬܲܚ̈ܬܵܝܹܐ ܀ ܢܘܼܪܵܐ ܕܝܵܩ̇ܕܵܐ ܒܪܹܫܹܗ ܕܛܘܼܪܵܐ ܚ̣ܙܵܘ ܬܲܚ̈ܬܵܝܹܐ : ܘܙܲܗܪܵܐ ܕܲܟ̣ܪܝܼܟ̣ ܥܲܠ ܡܲܪܟܲܒ̣ܬܼܵܐ ܚ̣ܙܵܘ ܥܸܠܵܝܹ̈ܐ ܀ ܒܓ̣ܵܘ ܟܲܣܝܘܼܬܹܗ ܫܲܪܝܵܐ ܫܟ̣ܝܼܢܬܹܗ ܘܠܵܐ ܡܸܬܼܚܲܙܝܵܐ : ܐܵܦܠܵܐ ( ܒܥܘܼܡܩܵܐ ܬܘܼܒ̣ ܡܸܬܼܚܵܘܹܐ ܐܸܠܵܐ ܒܛܲܟ̣ܣܵܐ 113 :܀ ܠܵܐ ܫܟ̣ܝܼܚܵܐ ܠܹܗ ܕܢܸܚܙܘܿܩ ܘܢܸܫܪܹܐ ܠܐܲܬܼܪ̈ܵܘܵܬܼܵܐ : ܕܒܹܗ ܗ̄ܘ̣ ܚܒ̣ܝܼ̈ܫܵܢ ܟܠ ܒܸܪ̈ܝܵܬܼܵܐ ܘܠܲܐܝܟܵܐ ܢܸܪܕܹܐ ܀ ܥܲܠ ܛܘܼܪܵܐ ܗ̄ܘ̣ܵܐ ܘܲܒ̣ܪܵܘܡܵܐ ܗ̄ܘ̣ܵܐ ܘܲܒ̣ܟ̣ܠܵܐ ܗ̄ܘ̣ܵܐ : ܘܥܲܠ ܡܲܪܟܲܒ̣ܬܼܵܐ ܘܲܒ̣ܓ̣ܵܘ ܣܲܢܝܵܐ ܘܲܒ̣ܟ̣ܠ ܦܸܢ̈ܝܵܢ ܀ ܕܡܘܼܬܼܵܐ ܚܵܘܝܼ ܕܝܵܩܘܿܕܼܘܼܬܼܵܐ ܥܲܠ ܪܹܫ ܛܘܼܪܵܐ : ܕܲܒ̣ܬܸܕܼܡܘܼܪܬܵܐ ܚܠܘܿܠܵܐ ܢܸܥܒܸ݁ܕܼ ܒܹܝܬܼ ܐܲܪ̈ܥܵܢܹܐ ܀ ܚܙܵܬܼܵܐ ܬܡܝܼܗܬܵܐ ܒܚ̣ܵܐ ܠܒܲܪ̄ܬܼ ܐܲܒ̣ܪܵܗܵܡ : ܘܲܒ̣ܬܸܕܼܡܘܼܪܬܵܐ ܚܙܵܬܼܵܐ ܕܟ̣ܠܬܼܵܐ ܢܸܚܛܘܿܦ ܨܹܐܕܼܵܘܗܝ ܀ ܒܹܗ ܗ̄ܘ̣ ܣܡܝܼܟ̣ ܗ̄ܘ̣ܵܐ ܛܘܼܪܵܐ ܕܣܝܼܢܲܝ ܟܲܕܼ ܛܲܥ̣ܢܹܗ ܗ̄ܘ̣ܵܐ : ܐܲܝܟ̣ ܕܲܟ̣ܪ̈ܘܿܒܹܐ ܬܠܹܝܢ ܒܲܕܼܪܵܥܹܗ ܘܲܡܙܲܝܚܝܼܢ ܠܹܗ ܀ ܒܹܗ ܗ̄ܘ̣ ܬܲܠ̈ܝܵܢ ܟܠ ܒܸܪ̈ܝܵܬܼܵܐ ܘܣܵܘ̈ܦܹܐ ܕܲܒ̣ܗܹܝܢ : ܘܪܲܟܸܒ̣ ܥܸܠܬܼܵܐ ܕܲܠܥܘܼܕܼܪܵܢܵܐ ܒܛܘܼܪܵܐ ܢܸܫܪܹܐ 114 :܀ ܕܡܘܼܬܼܵܐ ܚܵܘܝܼ ܕܝܵܩܘܿܕܘܼܬܼܵܐ ܥܲܠ ܓܸܢ̄ܒ̣ ܛܘܼܪܵܐ : pb. 33 ܕܒܲܬܼܡܝܼܗܵܬܼܵܐ ܢܹܐܣܪܵܗ̇ ܒܢܸܩܦܹܗ ܩܲܕܝܼܫܵܐܝܼܬܼ ܀ ܘܟܲܕܼ ܐܸܬܼܩܲܪܒܲܬ݀ ܪܵܚܡܲܬܼ ܓܵܘܪܵܐ ܕܬܹܐܬܹܐ ܨܹܐܕܼܵܘܗܝ : ܐܸܫܬܲܐܠܲܬ݀ ܗ̄ܘ̣ܵܬܼ ܕܐܵܦܠܵܐ ܬܼܫܡܲܥ ܡܲܠܦܵܢܘܼܬܹܗ ܀ ܕܢܝܼܚܵܗ̇ 115 : ܡܘܼܫܹܐ ܕܬܸܫܠܹܐ ܡܸܫܠܵܐ ܡܠܹܐ ܥܸܕܵܢܵܐ : ܥܲܕܼ ܡܸܫܬܲܪܪܵܐ ܬܸܢܘܲܝ ܥܲܡܵܗ̇ ܘܣܵܠܹ̇ܩ ܚܲܬܼܢܵܐ ܀ ܘܟܲܕܼ ܣܲܦܝܼܦܵܐ ܫܟ̣ܝܼܢܬܵܐ ܒܛܘܼܪܵܐ ܒܬܲܗܪܵܐ ܪܲܒܵܐ : ܩ̣ܪܵܐ ܠܹܗ ܡܵܪܝܵܐ ܠܓܲܒ̣ܝܵܐ ܡܘܼܫܹܐ ܕܢܸܥܘܿܠ ܨܹܐܕܼܵܘܗܝ ܀ ܢܦܲܩ̣ ܗ̄ܘ̣ܵܐ ܩܵܠܵܐ ܐܲܝܟ̣ ܕܵܩܸܢܣܵܐ ܒܵܬܲܪ ܡܘܼܫܹܐ : ܕܢܸܥܘܿܠ ( ܢܲܫܲܪ ܬܸܢܘܲܝ ܥܲܡܹܗ 116 : ܒܹܝܬܼ ܥܲܪ̈ܦܸܠܹܐ ܀ ܥܲܠ̣ ܒܲܥܢܵܢܵܐ ܘܗܵܐ ܕܢܸܣܲܩ ܗ̄ܘ̣ܵܐ ܨܹܝܕܼ ܩܲܕܝܼܫܵܐ : ܘܲܪܗܸܛ ܩܵܠܵܐ ܕܪܲܫ̣ ܠܹܗ ܐܘܼܪܚܵܐ ܕܫܲܠܗܹܒ̣ܝܼܬܼܵܐ ܀ ܬܠ̣ܵܐ ܡ̣ܢ ܩܘܼܕܼܡܵܘܗܝ ܐܲܦܲܝ̈ ܬܲܪܥܵܐ ܗܵܘ̇ ܕܲܥܢܵܢܹ̈ܐ : ܕܢܸܥܘܿܠ ܢܸܚܙܹܐ ܠܚܲܬܼܢܵܐ ܒܫܘܼܒ̣ܚܹܗ ܐܲܝܟܵܐ ܕܐܝܼܬܼܵܘܗܝ ܀ ܢܦܲܩ̣ ܦܘܼܩܕܵܢܵܐ ܓܙܲܪ ܠܹܗ ܫܘܼܩܵܐ ܒܹܝܬܼ ܥܲܪ̈ܦܸܠܹܐ : ܕܠܵܐ ܢܣܲܪܕܹܗ ܗ̄ܘ̣ܵܐ ܙܲܗܪܵܐ ܪܵܡܵܐ ܡ̣ܢ ܓܵܘ ܣܝܼܢܲܝ ܀ ܥܲܠ̣ ܗ̄ܘ̣ܵܐ ܡܘܼܫܹܐ ܠܓ̣ܵܘ ܩܲܝܛܘܿܢܹܗ ܕܚܲܬܼܢܵܐ ܡܲܠܟܵܐ : ܕܢܹܐܠܲܦ ܠܐ̄ܪ̈ܵܙܵܘܗܝ ܘܢܲܝܬܹܐ ܠܟܲܠܬܼܵܐ ܨܹܝܕܼ ܩܲܕܝܼܫܵܐ ܀ ܥܲܠ̣ ܗ̄ܘ̣ܵܐ ܘܝܼܠܸܦ̣ ܘܲܢܦܲܩ̣ ܢܲܝܬܹܗ̇ ܐܲܝܟ̣ ܕܐܸܬܼܦܲܩܲܕܼ : ܕܬܸܩܪܘܿܒ̣ ܬܸܫܡܲܥ ܡܲܠܦܵܢܘܼܬܼܵܐ ܕܒܹܝܬܼ ܐܲܠܵܗܵܐ ܀ ܠܵܘ ܠܲܓ̣ܢܘܿܢܵܐ ܢܲܓ̣ܕܵܗ̇ ܕܬܸܥܘܿܠ ܕܠܵܐ ܕܲܟ̣ܝܵܐ ܗ̄ܘ̣ܵܬܼ : ܡ̣ܢ ܠܒܲܪ ܩܵܡܲܬ݀ ܕܬܸܫܡܲܥ ܬܹܐܠܲܦ ܨܸܒ̣ܝܵܢ ܚܲܬܼܢܵܐ ܀ pb. 34 ܗܵܝܕܹܝܢ ܩܵܠܵܐ ܡ̣ܢ ܥܲܪܦܸܠܵܐ ܪܥܸܡ̣ ܗ̄ܘ̣ܵܐ ܨܹܐܕܹܝܗ̇ : ܕܢܸܗܘܹܐ ܩܝܵܡܵܐ ܕܫܲܪܝܼܪܘܼܬܼܵܐ 117 : ܐܵܦ ܠܹܗ ܐܵܦ ܠܵܗ̇ ܀ ܫܩܲܠ̣ ܢܲܣܪܲܚ ܠܵܗ̇ ܡܲܠܦܵܢܘܼܬܼܵܐ ܒܩܵܠܵܐ ܪܵܡܵܐ : ܘܲܢܡܲܠܸܠ ܠܵܗ̇ ܩܘܼܫܬܵܐ ܒܓܸܠܝܵܐ ܒܥܲܙܝܼܙܘܼܬܼܵܐ ܀ ܐܲܣܓ݁ܝܼ ܙܲܗܪܵܗ̇ ܒܲܢܛܘܼܪ̈ܵܬܼܵܐ ܕܲܦܫܝܼ̈ܩܵܢ ܗ̄ܘܲܝ̈ : ܠܵܐ ܓܹܝܪ ܢܝܼܪܵܐ ܕܝܲܩܝܼܪܘܼܬܼܵܐ ܣܵܡ̣ ܥܲܠ ܨܵܘܪܵܗ̇ ܀ ܕܠܵܐ ܬܸܥܒܸ݁ܕܼ ܠܵܗ̇ ܨܲܠܡܹ̈ܐ ܓܠܝܼ̈ܦܹܐ ܡܲܠܸܦ ܗ̄ܘ̣ܵܐ ܠܵܗ̇ : ܘܲܕܼܡ̣ܢ ܨܹܐܕܼܵܘܗܝ ܠܵܐ ܬܫܲܢܹܐ ܗ̄ܘ̣ܵܬܼ ܡܲܪܬܹܐ ܗ̄ܘ̣ܵܐ ܠܵܗ̇ ܀ ܕܛܲܢܵܢܵܐ ܗ̄ܘ̣ܵܐ ܐܵܦ ܬܵܒ̣ܘܿܥܵܐ ܡܵܘܕܲܥ ܗ̄ܘ̣ܵܐ ܠܵܗ̇ : ܘܲܕܼܦܵܪܘܿܥܵܐ ܒܵܬܲܪ ܕܵܪܹ̈ܐ ܡܟ̣ܵܘܸܢ 118 : ܗ̄ܘ̣ܵܐ ܠܵܗ̇ ܀ ܥܸܣܪܵܐ ܡܝܼ̈ܠܝܼܢ ܣܵܡ̣ ܒܐܘܼܪܚܵܐ ܕܙܲܕܝܼܩܘܼܬܼܵܐ : ܕܲܢܝܲܒ݁ܠܘܼܢܵܗ̇ ܗܵܢܵܐ ܠܗܵܢܵܐ ܠܒܹܝܬܼ ܡܲܠܟ݁ܘܼܬܼܵܐ ܀ ܠܪܹܫܵܗ̇ ܣܵܡ̣ ܗ̄ܘ̣ܵܐ ܚܲܕܼ ܠܲܡܦܹܝܕܼܵܐ ܘܥܸܣܪܵܐ ܩܕܼܵܡܹܝܗ̇ : ܕܢܘܼܗܪܵܐ ܦܲܐܝܵܐ ܕܲܒ̣ܢܵܡܘܿܣܵܐ ܢܸܪܕܹܐ ܩܕܼܵܡܹܝܗ̇ ܀ ܟܲܕܼ ܡܸܬܼܦܲܩܕܵܐ ܕܐܲܝܟܲܢ ܬܸܛܘܿܪ ܘܲܒ̣ܡܵܢ ܬܸܫܦܲܪ : ܫܵܛܲܬ݀ ܫܸܒ̣ܩܲܬ݀ ܠܲܕܼܚܝܼ̈ܠܵܬܼܵܐ 119 : ܕܐܸܬܼܡܲܠܲܠ ܗ̄ܘܲܝ̈ ܀ ܡܡܲܠܸܠ ܡܵܪܝܵܐ ܘܪܵܥܹ̇ܠ ܣܝܼܢܲܝ ܘܲܕܚܝܼܠ ܐܲܬܼܪܵܐ : ܪܲܒ݁ ܕܘܼܡܵܪܵܐ ܘܬܲܩܝܼܦ 120 : ܚܲܝܠܵܐ ܕܲܒ̣ܪܸܫ ܛܘܼܪܵܐ ܀ ܩܵܠܹ̈ܐ ܬܡܝܼ̈ܗܹܐ ܡܲܠܸܠ̣ ܡܵܪܝܵܐ ܠܘܼܩܒܲܠ ܥܲܡܵܐ : ܪ̈ܲܥܡܹܐ ܕܚܝܼ̈ܠܹܐ ܕܡܸܬܼܓܲܢܚܝܼܢ ܗ̄ܘ̣ܵܘ ܩܕܼܵܡ 121 : ܥܲܪ̈ܦܸܠܹܐ ܀ pb. 35 ܒܗܵܠܹܝܢ ܩܵܠܹ̈ܐ ܡܲܠܝܲܝ̈ ܙܵܘ̈ܥܹܐ ܕܫܲܠܗܹܒ̣ܝܼܬܼܵܐ : ܡܲܠܸܦ ܗ̄ܘ̣ܵܐ ܠܵܗ̇ ܕܲܒ̣ܣܘܼܪܵܕܼܵܐ ܬܸܫܡܲܥ ܐܸܢܘܿܢ ܀ ܒܦܘܼܡܵܐ ܡܠܝܼܠܵܐ ܕܪܵܣܹܡ ܓܘܼܡܪܹ̈ܐ ܥܲܠ ܣܸܦ̈ܘܵܬܼܵܐ 122 : ܙܵܠܲܚ ܗ̄ܘ̣ܵܐ ܠܵܗ̇ ܩܵܠ ܦܘܼܩ̈ܕܵܢܹܐ ܕܬܹܐܠܲܦ ܐܸܢܘܿܢ ܀ ܒܗܵܘ̇ ܠܸܫܵܢܵܐ ܕܲܒ̣ܓ̣ܵܘܙܲܠܬܵܐ ܡܸܬܼܢܲܒ̣ܪܲܫ ܗ̄ܘ̣ܵܐ : ܡܵܘܫܸܛ ܗ̄ܘ̣ܵܐ ܠܵܗ̇ ܡܲܡܠܠܵܐ ܕܩܘܼܫܬܵܐ ܕܬܸܫܬܲܪܲܪ 123 : ܒܹܗ ܀ ܙܡܲܪ ܐܲܒ݁ܘܼܒ̣ܵܐ ܕܫܲܠܗܹܒ̣ܝܼܬܼܵܐ ܒܪܹܫܹܗ ܕܛܘܼܪܵܐ : ܘܐܲܪܗܸܒ̣ ܐܸܢܘܿܢ ܩܵܠܵܐ ܕܲܡܙܝܼܥ ܡ̣ܢ ܓܵܘܙܲܠܬܵܐ ܀ ܒܩܝܼܢܬܵܐ 124 : ܕܢܲܩ̣ܫܵܗ̇ ܩܵܠܵܐ ܕܢܘܼܪܵܐ ܣܵܡ̣ ܢܵܡܘܿܣܵܐ : ܘܲܒ̣ܢܵܐ ܣܝܵܓ̣ܵܐ ܕܠܵܐ ܬܸܣܛܹܐ ܗ̄ܘ̣ܵܬܼ ܡ̣ܢ ܦܘܼܩܕܵܢܵܐ ܀ ܘܲܕܼܫܸܡܥܲܬ݀ ܗ̄ܘ̣ܵܬܼ ܡܲܡܠܠܵܐ ܕܩܵܪܹܐ ܘܲܡܚܲܦܸܛ ܠܵܗ̇ : ܐܸܫܬܲܐܠܲܬ݀ ܗ̄ܘ̣ܵܬܼ ܕܐܵܦ ܬܸܫܡܲܥ ܡܲܠܦܵܢܘܼܬܼܵܐ ܀ ܗܵܪܟܵܐ ܫܲܪܒܵܐ ܕܥܹܕܬܵܐ ܠܲܒ̣ܟܲܢܝ ܒܲܦܫܝܼܛܘܼܬܼܵܐ : ܘܐܝܼܕܼܵܐ ܝܲܗ̄ܒ̣ ܠܝܼ ܕܐܸܩܪܘܿܒ̣ ܥܲܡܹܗ ܨܹܝܕܼ ܫܘܼܠܵܡܵܐ ܀ ܢܣܲܝܸܟ̣ ܝܵܘܡܵܢ ܡܹܐܡܪܵܐ ܕܚܝܼܠܵܐ ܕܠܵܐ ܡܸܣܬܲܝܲܟ̣ : ܕܛܲܟ̣ܣܹܗ 125 : ܕܫܲܪܒܵܐ ܨܹܝܕܼ ܫܘܼܪܵܝܵܐ ܐ̄ܚܪܹܢܵܐ ܢܲܬܼܦܲܢܝ ܀ ܝܑܼܠܸܦ̣ ܗܵܘܢܵܐ ( ܒܫܲܪܒܹܗ ܕܛܘܼܪܵܐ 126 : ܘܠܵܐ ܡܸܣܬܲܝܲܟ̣ : ܕܢܸܬ݁ܬ݁ܢܝܼܚ ܒܵܥܹ̇ܐ ܘܟܸܢ ܗܵܦܹ̇ܟ̣ ܬܘܼܒ̣ ܥܲܠ ܬܲܫܥܝܼܬܹܗ ܀ ܗܵܐ ܠܸܫܵܢܵܐ ܙܩܲܦ̣ ܠܹܗ ܨܸܒ̣ܥܵܐ ܒܐܘܼܪܚܹܗ ܕܫܲܪܒܵܐ : pb. 36 ܠܲܡܫܲܠܵܡܘܼ ܠܲܓ̣ܢܝܼ̈ܙܵܬܼܵܐ ܡܠܹܐ ܥܸܕܵܢܵܐ ܀ ܬܚܲܟ݁ܡܲܢܝ ܒܵܥ̇ܝܵܐ ܡܸܠܬܼܵܐ ܕܦܸܪܚܲܬ݀ ܥܲܠ ܛܘܼܪ ܣܝܼܢܲܝ : ܢܲܫ̣ ܠܹܗ ܓܸܦܵܗ̇ ܘܪܵܘܡܵܐ ܕܡܹܐܡܪܵܐ ( ܠܵܐ ܡܸܣܬܲܝܲܟ̣ 127 :܀ ܫܲܪܒܵܐ ܚܲܣܝܼܢ ܘܲܡܚܝܼܠ ܗܵܘܢܵܐ ܘܐܲܝܟܲܢ ܬܸܗܘܹܐ : ( ܢܦܹܐܫܵܐ ܒܵܥܹ̇ܐ 128 : ( ܕܥܲܠ ܫܘܼܪܵܝܵܐ ܐ̄ܚܪܹܢܵܐ ܢܸܣܡܘܿܟ̣ 129 :܀ ܕܠܵܐ ܠܵܚ̇ܡܵܐ ܠܵܗ̇ ܠܗܵܝ̇ ܒܲܪ̄ܬܼ ܝܲܥܩܘܿܒ̣ ܬܸܬܼܦܲܚܲܡ ܒܵܗ̇ : ܕܐܲܝܟ̣ ܕܲܒ̣ܩܵܠܵܐ ܢܹܐܡܲܪ ܨܹܐܕܹܝܗ̇ ܘܢܸܚܬ݁ܘܿܡ ܫܲܪܒܵܗ̇ ܀ ܒܗܵܝ̇ ܓܲܐܝܘܼܬܼܵܐ ܠܗܵܘ̇ ܥܲܙܝܼܙܵܐ ܗܝ݀ ܫܵܛܲܬ݀ ܗ̄ܘ̣ܵܬܼ : ܘܗܵܕܹܐ ܕܟ̣ܝܼܬܼܵܐ ܒܓ̣ܵܘ ܫܵܛܝܘܼܬܼܵܐ ܠܲܒ̣ܪܵܐ ܢܸܩܦܲܬ݀ ܀ ܠܵܐ ܒܡܲܠܲܐܟܹ̈ܐ ܢܚܸܬܼ ܗ̄ܘ̣ܵܐ ܨܹܐܕܹܝܗ̇ ܐܲܝܟ̣ ܕܥܲܠ ܣܝܼܢܲܝ : ܘܠܵܐ ܒܩܲܪ̈ܢܵܬܼܵܐ ܕܲܫܡܲܝܵܢܹ̈ܐ ܡܝܲܒܸܒ̣ ܗ̄ܘ̣ܵܐ ܠܵܗ̇ ܀ ܠܵܐ ܒܢܵܡ̈ܘܿܣܹܐ ܘܠܵܐ ܒܥܲܪ̈ܦܸܠܹܐ ܘܠܵܐ ܒܲܥܢܵܢܹ̈ܐ : ܠܵܐ ܒܓ̣ܵܘܙܲܠܬܵܐ ܐܵܦ ܠܵܐ ܒܒܲܪ̈ܩܹܐ ܕܫܲܠܗܹܒ̣ܝܼܬܼܵܐ ܀ ܠܵܐ ܟܲܕܼ ܬܵܐܹ̇ܢ ܒܲܝܬܵܐ ܡܸܢܹܗ ܐܲܝܟܵܐ ܕܲܫ̣ܪܵܐ : ܒܡܲܟ݁ܝܼܟ̣ܘܼܬܼܵܐ ܢܚܸܬܼ ܗ̄ܘ̣ܵܐ ܠܐܲܪܥܵܐ ܒܲܪ ܥܲܙܝܼܙܵܐ ܀ ܘܲܒ̣ܥܲܙܪܘܼܪܹ̈ܐ ܐܸܬܼܚܵܘܝܼ ܗ̄ܘ̣ܵܐ ܨܹܝܕܼ ܐ̄ܢܵܫܘܼܬܼܵܐ : ܒܟܲܦܢܵܐ ܘܨܲܗܝܵܐ ܒܫܸܢܬܼܵܐ ܘܥܲܡܠܵܐ ܘܒܲܣܢܝܼܩܘܼܬܼܵܐ ܀ ܟܲܕܼ ܡܸܬܼܢܲܣܹܐ ܡ̣ܢ ܣܵܛܵܢܵܐ ܒܕܲܒ̣ܪܵܐ ܚܘܼܪܒܵܐ : ܟܲܕܼ ܡܸܬܼܟܲܢܹܐ ܪܹܫܵܐ ܕܕܲܝܘܹ̈ܐ ܡ̣ܢ ܟܵܦܘܿܪܹ̈ܐ ܀ pb. 37 ܟܲܕܼ ܢܵܦ̇ܚܝܼܢ ܒܹܗ ܓܲܠܠܹ̈ܐ ܕܟܸܫ̈ܠܹܐ ܡ̣ܢ ܟܠ ܓܲܒ݁ܝܼ̈ܢ : ܟܲܕܼ ܡܸܬܼܚܲܣܲܕܼ ܥܲܠ ܕܐܵܟܹ̇ܠ ܗ̄ܘ̣ܵܐ ܥܲܡ ܚܲܛܵܝܹ̈ܐ ܀ ܟܲܕܼ ܓܵܥܪܝܼܢ ܒܹܗ ܕܐܵܦ ܥܲܡ ܡܵܟ̣ܣܹ̈ܐ ܡܸܬܼܚܲܠܲܛ ܗ̄ܘ̣ܵܐ : ܟܲܕܼ ܬܵܒ̣ܥ̇ܝܼܢ ܠܹܗ ܕܲܟ̣ܣܸܦ ܪܹܫܵܐ ܠܡܲܠܟܵܐ ܢܸܬܸܠ ܀ ܟܲܕܼ ܠܵܐ ܐܝܼܬܼ ܠܹܗ ܐܲܝܟܵܐ ܕܢܸܣܡܘܿܟ̣ ܪܹܫܹܗ ܬܲܡܵܢ : ܟܲܕܼ ܥܲܠ ܥܝܼܠܵܐ ܡܫܲܠܚܵܐ ܒܲܠܚܘܿܕܼ ܡܸܙܕܲܝܲܚ ܗ̄ܘ̣ܵܐ ܀ ܟܲܕܼ ܣܸܕܘܿܢܵܐ ܟܒ̣ܝܼܢ ܥܲܠ ܚܲܨܵܘ̈ܗܝ ܒܲܕܼܡܘܼܬܼ ܥܲܒ̣ܕܵܐ : ܟܲܕܼ ܡܫܝܼܓ̣ ܗ̄ܘ̣ܵܐ ܪܸ̈ܓ̣ܠܹܐ ܕܥܲܦܪܵܐ ܕܲܓܒܲܠ̣ ܐܝܼܕܼܵܘ̈ܗܝ ܀ ܟܲܕܼ ܡܸܙܕܲܒܲܢ ܡ̣ܢ ܒܲܝܬܵܝܹ̈ܐ ܕܲܠܘܹܝܢ ܗ̄ܘ̣ܵܘ ܠܹܗ : ܟܲܕܪ ܟܵܦ̇ܪܝܼܢ ܒܹܗ ܐܵܦ ܫܲܪܝܼܪܹ̈ܐ ܕܢܲܩܝܼܦܝܼܢ ܠܹܗ ܀ ܟܲܕܼ ܡܸܫܬܲܐܲܠ ܡ̣ܢ ܕܲܝܵܢܵܐ ܐܲܝܟ̣ ܩܵܛܘܿܠܵܐ : ܟܲܕܼ ܡܸܬܼܢܲܓܲܕܼ ܒܲܦܪ̈ܵܓܸܠܹܐ ܐܲܝܟ̣ ܚܲܝܵܒ̣ܵܐ ܀ ܟܲܕܼ ܐܸܣܛܘܿܢܵܐ ܥܦܝܼܩ ܒܹܝܬܼ ܕܝܼܢܵܐ ܘܫܵܬܹ̇ܐ ܢܸܓ̣ܕܹ̈ܐ : ܟܲܕܼ ܗܘ݀ ܠܒ̣ܝܼܫ ܗ̄ܘ̣ܵܐ ܡܵܐܢܲܝ̈ ܒܸܙܚܵܐ ܡ̣ܢ ܫܵܢܲܝ̈ܵܐ ܀ ܟܲܕܼ ܥܲܠ ܪܹܫܹܗ ܟܠܝܼܠܵܐ ܕܟ̣ܘܼ̈ܒܹܐ ܕܲܓ̣ܕܲܠ̣ܘ ܛܲܡ̈ܐܹܐ : ܟܲܕܼ ܡܸܬܼܩܲܦܲܚ ܘܡܸܫܬܲܐܲܠ ܗ̄ܘ̣ܵܐ ܕܡܲܢܘܼ ܕܲܡܚܵܟ̣ ܀ ܟܲܕܼ ܥܲܠ ܟܲܬܼܦܹܗ ܩܲܝܣܵܐ ܙܦܝܼܩܵܐ ܛܥܝܼܢ ܗ̄ܘ̣ܵܐ ܘܢܵܦܹ̇ܩ : ܟܲܕܼ ܡܣܲܟ̈ܟ̣ܵܢ ܗ̄ܘܲܝ̈ ܐܝܼܕܼܵܘ̈ܗܝ ܘܪܸܓ̣ܠܵܘܗܝ ܡ̣ܢ ܛܵܥܲܝ̈ܵܐ ܀ ܟܲܕܼ ܥܲܠ ܢܲܚܬܵܘ̈ܗܝ ( ܢܵܦ̈ܠܵܢ ܦܸܨܹ̈ܐ ܠܡܲܢ ܢܸܡܛܘܿܢ ܗ̄ܘ̣ܵܘ : ܟܲܕܪ ܒܐܸܣܦܘܼܓܵܐ ܡܪܵܪܹ̈ܐ ܘܚܲܠܵܐ ܐܸܬ݁ܬܵܘܫܲܛ ܠܹܗ ܀ ܟܲܕܼ ܡܸܬ݁ܬܲܪܥܵܐ ܕܲܦܢܹܗ ܒܪܘܼܡܚܵܐ ܕܠܵܐ ܚܵܘܣܵܢܵܐ : ܟܲܕܼ ܡܸܬܼܚܢܸܛ ܗ̄ܘ̣ܵܐ ܘܲܟ̣ܪܝܼܟ̣ ܘܲܩܒ̣ܝܼܪ ܒܪܝܼܟ̣ ܗ̄ܘ̣ ܛܲܥܡܵܗ̇ ܀ pb. 38 ܒܗܵܠܹܝܢ ܟܠܗܹܝܢ ܚܙܵܬܹܗ ܥܹܕܬܵܐ ܠܒܲܪ ܐܲܠܵܗܵܐ : ܒܪܝܼܟ̣ ܗ̄ܘ̣ ܕܨܵܕܵܗ̇ ܡ̣ܢ ܕܸܚ̈ܠܵܬܼܵܐ ܕܲܦܬܲܟ̣ܘܼܪܘܼܬܼܵܐ 130 :܀ ܓܲܢ̄ܒܵܪ ܥܵܠܡܹ̈ܐ ܕܲܨܠ̣ܵܐ ܬܘܼܩܦܹܗ ܥܲܠ ܛܘܼܪ ܣܝܼܢܲܝ : ܗܲܒ̣ ܠܝܼ ܕܐܸܙܡܲܪ 2 ܩܵܠܲܝ̈ ܥܘܼܫܢܵܐ ܕܥܲܙܝܼܙܘܼܬܼܵܟ̣ ܀ ( ܐܲܚܝܼܕܼ ܣܵܘ̈ܦܹܐ 3 ܕܲܛܠܲܡ̣ ܢܲܦ̮ܫܹܗ ܕܣܝܼܢܲܝ ܐܲܚ̣ܕܹܗ : ܢܹܐܚܕܵܟ̣ ܪܸܥܝܵܢܝ ܠܵܐ ܡܣܲܝܟ̣ܵܐܝܼܬܼ ܐܲܝܟ̣ ܕܐܝܼܬܼ ܦܘܼܪܣܵܐ ܀ ܐܘܿ ܕܲܢܚܸܬܼ ܗ̄ܘ̣ܵܐ ܟܲܕܼ ܠܵܐ ܢܚܸܬܼ ܗ̄ܘ̣ܵܐ ܠܛܘܼܪܵܐ ܪܵܡܵܐ : ܚܘܿܬܼ ܒܲܫܪܵܪܵܐ ܠܪܵܘܡܹܗ ܕܗܵܘܢܵܐ ܕܲܡܣܲܟܸ݁ܐ ܠܵܟ̣ ܀ ܒܵܟ̣ ܢܘܼܪܵܢܵܐ ܢܸܬܲܢ ܪܸܥܝܵܢܝ ܐܲܝܟ̣ ܛܘܼܪ ܣܝܼܢܲܝ : ܘܢܸܣܲܩ ܡܸܢܹܗ ܝܲܚܒ݁ܘܼܪ ܩܵܠܹ̈ܐ ܕܲܫܒ̣ܝܼܚܘܼܬܼܵܟ̣ ܀ ܗܲܒ̣ ܠܝܼ ܕܐܹܡܲܪ ܕܲܫܐܝܼܠܵܐܝܼܬܼ ܛܲܥ̣ܢܵܟ̣ ܛܘܼܪܵܐ : ܘܒܸܨܪܵܐ ܕܚܲܝܠܵܟ̣ ܐܲܓܸܢ ܥܠܵܘܗܝ 4 ܘܲܪܥܸܠ̣ ܟ̱ܠܹܗ ܀ ܠܪܹܫܹܗ ܕܣܝܼܢܲܝ ܛܘܼܪܵܐ ܕܟܹܐܦܵܐ ܢܚܸܬܬ݁ ܒܲܫܐܝܼܠܘܼ : ܬܵܐ ܠܪܸܥܝܵܢܵܐ 5 ܪܘܼܚܵܢܵܝܵܐ ܕܗܵܐ ܚܵܐܲܪ ܠܵܟ̣ ܀ ܠܵܐ ܪܓ̣ܝܼܫܵܐ ܒܵܟ̣ ܐܲܪܥܵܐ ܕܬܹܐܚܕܵܟ̣ ܐܲܝܟ̣ ܬܲܪܥܝܼܬܼܵܐ : ܐܵܦܠܵܐ ܛܘܼܪܹ̈ܐ ܕܲܢܩܲܒ݁ܠܘܼܢܵܟ̣ ܐܲܝܟ̣ ܚܘܼ̈ܫܵܒܹܐ ܀ pb. 4 ܪܲܒ݁ ܗ̄ܘ̣ ܗܵܘܢܵܐ ܡ̣ܢ ܛܘܼܪ ܣܝܼܢܲܝ ܒܲܪܘܝܼܚܘܼܬܼܵܐ 6 : ܐܲܓܸܢ ܥܠܵܘܗܝ ܘܢܸܥܛܲܪ ܡܸܢܹܗ ܩܵܠ ܬܵܘܕܝܼܬܼܵܐ ܀ ܠܗܵܝ̇ ܕܲܡܟܲܪܬܵܗ̇ ܒܐܲܬܼܪܵܐ ܕܣܝܼܢܲܝ ܠܵܐ ܩܲܕܝܼܬܵܗ̇ : ܬܵܐ ܡܟ̣ܘܿܪ ܢܲܦ̮ܫܵܐ ܕܬܲܠܝܵܐ ܒܫܘܼܦܪܵܐ 7 ܕܲܙܡܝܼܪ̈ܵܬܼܵܟ̣ ܀ ܟܢܘܼܫܲܬܼ ܥܲܡܵܐ ܡ̣ܢ ܕܐܲܚܸܒ̣ܬܵܗ̇ ܒܥܸܓ̣ܠܵܐ ܓܵܪܲܬܼ : ܠܵܐ ܡܵܪܝ ܢܸܥܘܿܠ ܫܸܬܼܩܵܐ ܠܬܲܪܥܝܼܬܼܝ ܘܲܢܙܲܢܸܐ ܒܵܗ̇ ܀ ܫܲܪܒܵܟ̣ ܢܸܗܘܸܐ ( ܓܲܒ̣ܪܵܐ ܠܡܸܠܲܬܼܝ 8 : ܐܵܦ ܩܲܝܘܼܡܵܗ̇ : ܘܢܸܫܬܵܘܬܲܦ ܠܵܗ̇ ( ܕܦܹܐܪܹ̈ܐ ܕܫܘܼܒ̣ܚܵܐ 9 : ܬܸܬܸܠ ܐܵܦ ܗܝ݀ ܀ ܛܲܢ ܐܲܝܟ̣ ܡܘܼܫܹܐ ܘܲܕܼܪܝܼ ܠܫܸܬܼܩܵܐ ܐܲܝܟ̣ ܕܲܠܥܸܓ̣ܠܵܐ : ܕܬܸܣܒܲܟ̣ ܢܲܦ̮ܫܵܐ ( ܨܹܝܕܼ ܥܸܢܝܵܢܵܟ̣ ܒܲܙܡܝܼܪ̈ܵܬܼܵܗ̇ 10 :܀ ܪܲܒ݁ ܗ̄ܘ̣ ܡܹܐܡܪܵܟ̣ ܡ̣ܢ ܟܠ ܦܘܼ̈ܡܹܐ ܕܥܝܼܪܹ̈ܐ ܘܐ̄ܢܵܫܵܐ : ܘܠܵܐ ܣܵܦ̇ܩܝܼܢ ( ܠܵܟ̣ ܗܵܘ̈ܢܹܐ ܪ̈ܘܝܼܚܹܐ 11 ܒܚܘܼܫܵܒܲܝ̈ܗܘܿܢ ܀ ܚܲܣܝܼܢ ܫܲܪܒܵܟ̣ ܡ̣ܢ ܐܵܡܘܿܪܹ̈ܐ ܘܡ̣ܢ ܫܵܡ̈ܘܿܥܹܐ : ܘܟܲܣܝܵܐ ܒܥܵܬܼܵܟ̣ ܡ̣ܢ ܥܸܠܵܝܹ̈ܐ ܘܡ̣ܢ ܬܲܚܬܵܝܹ̈ܐ ܀ ܓܢܝܼܙܵܐ ܫܟ̣ܝܼܢܬܵܟ̣ ܡ̣ܢ ܦܲܓ̣ܪ̈ܵܢܹܐ ܘܡ̣ܢ ܪ̈ܘܼܚܵܢܹܐ : ܘܡܲܒ̣ܥܲܕܼ ܐܲܬܼܪܵܟ̣ ܡ̣ܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀ ܠܵܐ ܡܸܣܬܲܝܲܟ̣ ܚܲܝܠܵܐ ܕܐܲܚܝܼܕܼ ( ܣܵܘ̈ܦܹܝܗ̇ ܕܬܹܒܹܝܠ 12 : ܘܠܵܐ ܡܸܬܼܩܲܕܲܡ ܪܸܡܙܵܐ ܕܩܲܠܝܼܠ ܐܵܦ ܡ̣ܢ ܒܲܪܩܵܐ ܀ ܠܵܐ ܡܸܬܼܡܲܠܲܠ ܡ̣ܢ ܠܸܫܵܢܹ̈ܐ ܕܫܲܠܗܹܒ̣ܝܼܬܼܵܐ : pb. 5 ܘܠܵܐ ܙܵܥ̇ܩܝܼܢ ܠܹܗ ܐܵܦ ܢܘܼܪ̈ܵܢܹܐ ܒܦܸܬܼܓ̣ܵܡܲܝ̈ܗܘܿܢ ܀ ܠܵܐ ܐܵܚ̇ܕܝܼܢ ܠܹܗ ܦܘܼܡܹ̈ܐ ܡܠܝܼ̈ܠܹܐ ܕܒܹܝܬܼ ܓܲܒ̣ܪܝܹܠ : ܘܡ̣ܢ ( ܫܝܼܦܘܿܪܵܐ ܕܒܹܝܬܼ ܡܝܼܟ̣ܵܐܹܝܠ ܣܲܓ݁ܝܼ ܪܲܚܝܼܩ 13 :܀ ܪܵܡ ܘܲܡܥܲܠܲܝ ܘܡܲܒ̣ܥܲܕܼ ܘܲܟ̣ܣܸܐ ܓܢܝܼܙ ܘܲܡܪܲܝܲܡ : ܬܲܩܝܼܦ ܘܲܓ̣ܢܸܐ 14 : ܣܬܼܝܼܪ ܘܲܡܫܲܒܲܚ ܥܲܙܝܼܙ ܘܲܬܼܡܝܼܗ ܀ ܐ̄ܚܝܼܕܼ ܠܲܬܼܗܘܿܡܹ̈ܐ ܘܲܥܪܸܐ ܠܣܵܘ̈ܦܹܐ ܒܚܹܝܠ ܐܝܼܬܼܘܼܬܹܗ : ܠܒ̣ܝܼܟ̣ ܠܒܸܪ̈ܝܵܬܼܵܐ ܘܙܵܐܹ̇ܢ ܥܵܠܡܹ̈ܐ ܒܲܥܒ̣ܝܼ̈ܕܼܵܬܹܗ 15 : ܡܲܠ̈ܝܵܢ ܡܸܢܹܗ ܟܠ ܒܸܪ̈ܝܵܬܼܵܐ ܟܲܕܼ ܠܵܐ ܚܲܣܝܼܪ ܀ ܘܲܚܒ̣ܝܼܫܝܼܢ ܒܹܗ ܟܠܗܘܿܢ ܣܵܘ̈ܦܹܐ ܘܒܹܗ ܡܸܬܼܚܲܡܠܝܼܢ : ܪܲܒ݁ ܡ̣ܢ ܪܵܘܡܵܐ ܫܪܸܐ ܒܓ̣ܵܘ ܥܘܼܡܩܵܐ ܘܲܒ̣ܟ̣ܠ ܟ̱ܠܹܗ ܀ ܥܲܠ ܪܹܫܝܼܬܼܵܐ ܕܪܵܘܡܵܐ ܝܵܬܹ̇ܒ̣ ܐܲܝܟ̣ ܕܲܝܵܢܵܐ : ܘܲܒ̣ܦܘܼܩܕܵܢܹܗ ܪܵܕܹܝܢ 16 ܛܲܟ̣ܣܹ̈ܐ ܕܟ̣ܠ ܒܸܪ̈ܝܵܬܼܵܐ ܀ ܪܩܲܥ̣ ܬܘܼܒ̣ ܚܲܝܠܹܗ ܐܲܪܥܵܐ ܒܪܸܡܙܵܐ ܕܠܵܐ 17 ܥܲܠ ܡܸܕܹܡ : ܘܐܲܝܟ̣ ܓܲܢ̄ܒܵܪܵܐ ܛܥܝܼܢ ܠܵܗ̇ ܬܘܼܩܦܵܐ ܕܒ̣ܵܪܘܿܝܘܼܬܹܗ ܀ ܠܬܲܚܬ݁ ܦܘܼܩܕܵܢܹܗ ܣܡܝܼܟ̣ ܠܲܒ̣ܪܝܼܬܼܵܐ ܕܠܵܐ ܬܸܬ݁ܛܒܲܥ ܠܵܗ̇ : ܘܲܠܥܸܠ ܪܸܡܙܹܗ ܚܙܝܼܩ ܠܲܫܡܲܝܵܐ ܢܸܬܼܩܲܦܠܘܼܢ ܀ ܫܪܸܐ ܐܲܝܟ̣ ܢܲܦ̮ܫܵܐ ܒܓ̣ܵܘ ܒܸܪ̈ܝܵܬܼܵܐ ܘܲܛܥܝܼܢ ܠܗܹܝܢ : ܒܹܗ ܗ̄ܘ̣ ܣܡܝܼ̈ܟ̣ܵܢ ܘܠܵܐ ܪ̈ܲܚܝܼܩܵܢ ܡ̣ܢ ܬܘܼܩܵܢܹܗ ܀ ܠܗܲܠ ܡܸܢܗܹܝܢ ܗ̄ܘ̣ ܘܲܠܟ̣ܵܐ ܡܸܢܗܹܝܢ ܘܲܒ̣ܓ̣ܵܘ ܟܠܗܹܝܢ : ܒܹܗ ܗ̄ܘ̣ ܚܒ̣ܝܼ̈ܫܵܢ ܕܗܘ݀ܝܘܼ ܬܚܘܼܡܵܐ ܕܟܼܠ ܣܵܟ̣ܵܝ̈ܗܹܝܢ ܀ pb. 6 ܠܵܘ ܓܹܝܪ ܒܐܲܬܼܪܵܐ ܗ̄ܘ̣ ܐܵܦܠܵܐ ܒܕܼܘܼܟܵܐ ܘܠܵܐ ܒܲܦܢܝܼܬܼܵܐ : ܠܵܐ ܓܹܝܪ ܐܝܼܬܼ ܠܹܗ ܕܢܸܫܪܹܐ ܘܢܸܚܙܘܿܩ ܐܸܠܵܐ ܒܛܘܼܦ̮ܣܵܐ ܀ ܗܵܢܵܐ ܚܲܝܠܵܐ ܕܲܙܥܘܿܪܝܼܢ ܠܹܗ ܐܲܬܼܪ̈ܵܘܵܬܼܵܐ : ܠܛܘܼܪܵܐ ܕܣܝܼܢܲܝ ܠܲܡ ܐܸܬ݁ܬܲܚܬ݁ܝܼ ܘܲܫ̣ܪܵܐ ܬܲܡܵܢ ܀ ܛܵܦ̣ ܠܹܗ ܗܵܘܢܵܐ ܒܓܲܠܠܲܝ̈ ܡܹܐܡܪܵܐ ( ܕܲܬܼܡܝܼܗܘܼܬܼܗ : ܘܒܲܐܝܠܹܝܢ ܩܵܠܹ̈ܐ ܢܸܙܡܲܪ ܫܲܪ̈ܒܵܘܗܝ ܠܵܐ ܡܸܣܬܲܟܲܠ 18 :܀ ܥܲܠ ܗܵܝ̇ ܕܲܢܚܸܬܼ 19 : ܥܲܠ ܛܘܼܪ ܣܝܼܢܲܝ ܐܸܚܡܘܿܠ ܬܲܫܥܝܼܬܼܝ : ܐܵܘ ܥܲܠ ܗܵܕܹܐ ܕܠܵܐ ܢܚܸܬܼ 20 : ܡܸܡܬܼܘܿܡ ܐܸܠܵܐ ܒܕܼܘܼܡܝܵܐ ܀ ܢܒܲܕܹܩ ܗܵܪܟܵܐ ( ܠܵܐ ܡܣܲܝܟ̣ܘܼܬܹܗ 21 : ܒܓ̣ܵܘ ܬܲܫܥܝܼܬܼܵܐ : ܘܢܸܩܪܘܿܒ̣ ܢܹܐܡܲܪ ܥܲܠ ܡܲܚܲܬܬܹܗ 22 : ܒܬܲܗܪܵܐ ܪܲܒܵܐ ܀ ܚܘܼܪ ܦܵܪܘܿܫܵܐ ( ܒܪܹܫܹܗ ܕܡܹܐܡܪܵܐ ܕܲܫܐ̈ܝܼܠܵܬܼܵܐ 23 : ܘܛܲܝܸܒ̣ ܫܸܡܥܵܟ̣ ܠܲܡܩܲܒܵܠܘܼ ܠܲܫܒ̣ܝܼ̈ܚܵܬܼܵܐ ܀ ܐܸܬܼܒܲܝܲܢ ܒܹܗ ܒܗܵܢ ܓܲܢ̄ܒܵܪܵܐ ܕܐܲܚܝܼܕܼ ܣܵܘ̈ܦܹܐ : ܕܐܲܝܕܵܐ ܥܸܠܬܼܵܐ ܩܪܵܬܹܗ ܕܢܸܚܘܿܬܼ ܥܲܠ ܛܘܼܪ ܣܝܼܢܲܝ ܀ ܪܲܚܡܵܘܗܝ ܢܲܓ̣ܕܘܼܗܝ ܨܹܝܕܼ ܐ̄ܢܵܫܘܼܬܼܵܐ ܕܢܸܬܼܚܲܝܲܢ ܠܵܗ̇ : ܘܸܬܼܵܐ ܒܚܘܼܒܹܗ ܕܢܸܡܟ݁ܘܿܪ ܢܸܣܲܒ̣ ܒܲܪ̄ܬܼ ܐܲܪ̈ܥܵܢܹܐ ܀ ܪܲܓ̣ ܠܲܟ̣ܢܘܼܫܬܵܐ ܗܵܝ̇ ܒܲܪ̄ܬܼ ܟܹܐܢܹ̈ܐ ܡܸܛܠ ܓܸܢܣܵܗ̇ : ܕܲܠܗܵܘ̇ ܛܘܿܗܡܵܐ ܕܒܹܝܬܼ ܐܲܒ̣ܪܵܗܵܡ ܢܸܬܼܩܲܪܲܒ̣ ܗ̄ܘ̣ܵܐ ܀ ܚ̣ܙܵܗ̇ ܠܲܛܠܝܼܬܼܵܐ ܟܲܕܼ ܡܸܨܪ̈ܵܝܹܐ ܡܸܫܬ݁ܥܹܝܢ ܒܵܗ̇ : pb. 7 ܘܠܵܐ ܢܸܕܲܬ݀ ܠܹܗ ܠܗܵܘ̇ ܩܲܕܝܼܫܵܐ ܡ̣ܢ ܙܵܢܝܼܬܼܵܐ 24 :܀ ܫܲܕܲܪ ܒܵܬܼܪܵܗ̇ ܕܲܡܫܲܚܲܛܬܵܐ ܕܢܲܦܢܹܝܗ̇ ܨܐܕܼܵܘܗܝ : ܕܲܒ̣ܚܘܼܠܛܵܢܹܗ ܬܸܬܼܩܲܕܲܫ 25 : ܗ̄ܘ̣ܵܬܼ ܒܲܪ̄ܬܼ ܙܲܕܝܼܩܹ̈ܐ ܀ ܥܲܒ̣ܕܹܗ ܠܡܘܼܫܹܐ ܐܲܝܟ̣ ܡܵܟ̣ܘܿܪܵܐ ܘܫܲܠܚܹܗ ܨܹܐܕܹܝܗ̇ : ܕܢܸܚܘܿܬܼ ܬܼܢܘܲܝ ܥܲܡܵܗ̇ ܐܲܝܟ̣ ܡܸܨܥܵܝܵܐ ܀ ܝܲܗ̄ܒ̣ ܠܹܗ ܥܘܼܫܢܵܐ ܘܓܲܢ̄ܒܵܪܘܼܬܼܵܐ ܟܲܕܼ ܢܵܚܹ̇ܬܼ ܗ̄ܘ̣ܵܐ : ܕܲܢܫܲܕܠܵܗ̇ ܗ̄ܘ̣ܵܐ ܒܲܬܼܡܝܼ̈ܗܵܬܼܵܐ ܬܸܣܲܩ ܥܲܡܹܗ ܀ ܢܚܸܬܼ ܠܹܘܵܝܵܐ ܘܲܣ̣ܥܲܪ ܓܘܼܢܚܹ̈ܐ ܘܕܲܒ̣ܪܵܗ̇ ܘܲܣܠܸܩ̣ : ܘܣܵܡ̣ ܠܵܗ̇ ܒܐܝܼܕܼܵܗ̇ ܥܙܲܩܬܼܵܐ ܕܲܢܣܲܒ̣ ܡ̣ܢ ܨܹܝܕܼ ܣܲܢܝܼܵܐ ܀ ܠܫܸܡ ܩܲܕܝܼܫܵܐ ܡܲܟ̣ܪܵܗ̇ ܘܲܣܠܸܩ̣ 26 : ܡ̣ܢ ܓܵܘ ܡܸܨܪܹܝܢ : ܕܲܠܓ̣ܘܼܥܠܵܢܵܐ 27 : ܕܒܹܝܬܼ ܐܲܠܵܗܵܐ ܡܢܲܛܲܪ ܗ̄ܘ̣ܵܐ ܠܵܗ̇ ܀ ܣܵܡ̣ ܠܵܗ̇ ܒܪܹܫܵܗ̇ ܟܠܝܼܠ ܦܘܼܪܩܵܢܵܐ ܘܲܢܦܲܩ̣ ܥܲܡܵܗ̇ : ܩ̣ܪܵܐ ܠܒܸܪ̈ܝܵܬܼܵܐ ܕܲܢܙܲܝ̈ܚܵܢܵܗ̇ ܒܟܸܢܵܪ̈ܲܝܗܹܝܢ ܀ ܘܥܲܠ ܕܲܒ̣ܥ̣ܵܐ ܗ̄ܘ̣ܵܐ ܦܸܪܥܘܿܢ ܦܲܚܙܵܐ ܕܢܸܟ̣ܠܹܝܗ̇ ܡܸܢܹܗ : ܛܲܢ ܩܲܕܝܼܫܵܐ ܘܣܲܚܦܹܗ ܒܝܲܡܵܐ ܘܕܲܒ̣ܪܵܗ̇ ܘܲܣܠܸܩ ܀ ܫܲܕܲܪ ܒܵܬܼܪܵܗ̇ ܚܲܪܵܗ̇ ܠܡܸܨܪܹܝܢ ܟܲܕܼ ܐܸܬܼܦܲܪܩܲܬ݀ : ܠܵܘܝܘܼܗ̇ ܓܲܠܠܹ̈ܐ ܘܥܸܒ̣ܪܲܬ݀ ܝܲܡܵܐ ܒܬܲܗܪܵܐ ܪܲܒܵܐ ܀ ܩܲܒ݁ܠ̣ܵܗ̇ ܚܘܿܪܝܼܒ̣ ܘܐܲܦܸܩ̣ ܕܲܫܢܹ̈ܐ ܕܠܵܐ ܒܲܥܝܵܕܼܵܐ : ܣܓܸܕܼ ܠܵܗ̇ ܕܲܒ̣ܪܵܐ ܟܲܕܼ ܥܸܠܲܬ݀ ܠܹܗ ܥܲܡ ܩܘܼܪ̈ܒܵܢܵܘܗܝ ܀ ܪܸܓ̣ܫܲܬ݀ ܗ̄ܘ̣ܵܬܼ ܠܵܗ̇ ܒܪܝܼܬܼܵܐ ܟ̱ܠܵܗ̇ ܠܡܲܢ ܐܸܬܼܡܲܟ̣ܪܲܬ݀ : ܘܐܸܬܼܵܘ ܢܲܩ̣ܦܘܼܗ̇ ܟܝܵܢܹ̈ܐ ܟܠܗܘܿܢ ܠܲܡܙܲܝܵܚܘܼ ܀ pb. 8 ܛܥܲܢܘ ܪ̈ܘܼܡܝܵܢܹܐ 28 : ܟܠ ܐܸܣܛܘܼ̈ܟ̣ܣܝܼܢ ( ܘܐܸܙܲܠ̣ܘ ܩܕܼܵܡܹܝܗ̇ 29 : ܟܲܕܼ ܚܵܒ̣ܨ̇ܝܼܢ ܗ̄ܘ̣ܵܘ ܕܢܹܐܬܼܘܿܢ ܥܲܡܵܗ̇ ܨܹܝܕܼ ܩܲܕܝܼܫܵܐ ܀ ܪܗܸܛ̣ ܥܲܡܘܼܕܼܵܐ ܪܲܒܵܐ ܕܢܘܼܗܪܵܐ 30 : ܕܢܲܢܗܲܪ ܩܘܼܕܼܡܹܝܗ̇ : ܘܐܲܝܟ̣ ܠܲܡܦܹܝܕܼܵܐ ܠܟܲܠܬܼܵܐ ܢܲܩ̣ܦܵܗ̇ ܘܲܪܕܼܵܐ ܥܲܡܵܗ̇ ܀ ܟܠܝܘܿܡ ܕܲܫ̈ܢܹܐ ܢܵܩ̇ܦܵܝܼܢ ܗ̄ܘ̣ܵܘ ܠܵܗ̇ ܡ̣ܢ ܒܸܪ̈ܝܵܬܼܵܐ : ܟܲܕܼ ܡܸܬܼܚܲܬܼܪܵܐ ܒܣܲܝܒܵܪ̈ܵܬܼܵܐ ܪܹܫܵܝܵܬܼܵܐ ܀ ܡܫܲܓܸܫ ܗ̄ܘ̣ܵܐ ܠܵܗ̇ ܪܵܘܡܵܐ ܒܡܲܢܢܵܐ ܕܲܡܫܲܕܲܪ ܠܵܗ̇ : ܘܲܡܦܲܛܸܡ ܠܵܗ̇ ܥܘܼܡܩܵܐ ܒܣܲܠܘܲܝ ܕܲܡܩܲܪܸܒ̣ ܠܵܗ̇ ܀ ܪܵܕܹܝܢ ܗ̄ܘ̣ܵܘ ܠܵܗ̇ ܡܲܝ̈ܵܐ ܒܪ̈ܝܼܟܹܐ ܡ̣ܢ ܛܲܪܵܢܵܐ : ܘܲܡܬܲܪܣܹܝܢ ܠܵܗ̇ ܟܝܵܢܹ̈ܐ ܟܠܗܘܿܢ ܠܲܡܚܲܬܲܪܬܵܐ ܀ ܐܸܬܼܘܲܥܲܕܼ ܗ̄ܘܲܝ̈ ܟܠ ܒܸܪ̈ܝܵܬܼܵܐ ܕܢܹ̈ܐܙܵܠ̄ܢ 31 : ܥܲܡܵܗ̇ : ܕܥܵܠܡܵܐ ܢܸܚܙܹܐ ܚܠܘܿܠܵܐ ܪܲܒܵܐ ܕܗܵܘܹ̇ܐ 32 : ܗ̄ܘ̣ܵܐ ܠܵܗ̇ ܀ ܐܵܙܕܲܝܚܲܬ݀ ܗ̄ܘ̣ܵܬ ܒܲܟ̣̈ܢܵܘܵܬܼܵܗ̇ 33 : ܥܕܲܡܵܐ ܠܣܝܼܢܲܝ : ܘܲܡܛܵܬ݀ ܠܐܲܬܼܪܵܐ ܕܬܲܡܵܢ ܡܵܪܵܗ̇ ܐܸܬܼܘܲܥܲܕܼ ܠܵܗ̇ ܀ ܚܕܼܘܿܓ̣ܵܗ̇ ܡܘܼܫܹܐ ܠܘܼܩܒܲܠ ܛܘܼܪܵܐ ܫܲܒ̣ܩܵܗ̇ ܘܲܣܠܸܩ : ܕܢܹܐܙܲܠ ܢܸܚܙܹܐ ܠܐܸܡܲܬܼܝ ܚܲܬܼܢܵܐ ܐܵܬܹ̇ܐ ܠܐܘܼܪܥܵܗ̇ ܀ ܫܡܲܥ̣ ܠܲܓ̣ܢܝܼܙܵܐ ܕܲܡܦܲܩܸܕܼ ܠܹܗ ܕܚܘܿܬܼ ܘܐܸܡܲܪ ܠܵܗ̇ : ܠܗܵܕܹܐ ܟܲܠܬܼܵܐ ܕܦܸܪܩܹܬܼ ܘܐܲܝܬ݁ܝܼܬܼ ܡ̣ܢ ܓܵܘ ܡܸܨܪܹܝܢ ܀ ܗܵܐ ܐܲܫܩܸ̇ܠܬܹܟ̣ܝ ܐܲܝܟ̣ ܕܥܲܠ ܓܸܦܲܝ̈ ܢܸܫܪܵܐ ܒܐܵܐܲܪ : ܐܵܦ ܙܲܝܲܚ̇ܬܹܟ̣ܝ ܒܐܲܬܼܪ̈ܵܘܵܬܼܵܐ ܕܠܵܐ ܢܸܟ̣ܝܵܢܵܐ ܀ pb. 9 ܢܸܗܘܹܐ ܒܚܘܼܒܵܐ ܘܬܸܫܲܪ 34 : ܬܸܢܘܲܝ ܒܹܝܬܼ ܠܝܼ ܐܵܦ ܠܹܟ̣ܝ : ܘܟܸܢ ܐܵܬܹ̇ܐ ܐ̄ܢܵܐ ܘܐܸܬܼܚܲܬܲܢ 35 : ܠܹܟ̣ܝ ܩܲܕܝܼܫܵܐܝܼܬܼ ܀ ܩܕܼܵܡ ܡܸܫܬ݁ܘܼܬܼܵܐ ܟ̱ܠܹܗ ܨܸܒ̣ܝܵܢܝ ܡܵܘܕܲܥ ܐ̄ܢܵܐ ܠܹܟ̣ܝ : ( ܐܸܢ ܫܵܠܡܲܬ݁ܝ ܠܝܼ ܬܵܝ 36 : ܠܲܚܠܘܼܠܵܐ ܕܒ̣ܵܥܹ̇ܐ ܐ̄ܢܵܐ ܠܹܟ̣ܝ ܀ ܒܢܸܩܦܵܐ ܕܲܟ̣ܝܵܐ ܒܵܥܹ̇ܢܵܐ ܠܹܟ̣ܝ ܕܬܸܗܘܹܝܢ ܨܹܐܕܲܝ : ܟܲܕܼ ܒܲܐ̄ܚܪܹܢܵܐ ܠܵܐ ܡܸܬܼܪܲܡܝܲܬ݁ܝ ܠܲܡܙܲܢܵܝܘܼ ܀ ܥܕܲܡܵܐ ܠܥܵܠܲܡ ܥܲܠ ܣܲܒ̣ܪܵܐ ܕܝܼܠܝ ܡܵܘܬܸܒ̣ ܐ̄ܢܵܐ ܠܹܟ̣ܝ : ܘܬܼܘܼܒ̣ 37 : ܠܲܐ̄ܚܪܹܢܵܐ ܠܵܐ ܬܸܬܼܢܲܓ̣ܕܝܼܢ ܢܸܥܘܿܠ ܥܲܡܹܟ̣ܝ ܀ ܩܲܕܝܼܫܵܐܝܼܬܼ ܢܵܣܹ̇ܒ̣ ܐ̄ܢܵܐ ܠܹܟ̣ܝ ܐܸܢ ܗ݀ܘ ܕܕܝܼܠܝ ܐܲܢ̄ܬ݁ܝ : ܘܐܸܢ ܬܸܙܕܲܠܠܝܼܢ ܨܹܝܕܼ ܢܘܼܟ̣ܪ̈ܵܝܹܐ ܫܵܪܹܐ ܐ̄ܢܵܐ ܠܹܟ̣ܝ ܀ ܠܵܐ ܐܸܚܙܹܐ ܒܹܟ̣ܝ ܐܵܬ݀ܵܐ ܣܢܝܼܬܼܵܐ ܕܓܲܝܵܪ̈ܵܬܼܵܐ : ܘܠܵܐ ܐܸܣܟܹܡܹ̈ܐ ܕܲܫܟ̣ܝܼܚܝܼܢ ܠܵܗ̇ ܠܲܡܓܲܢܲܒ̣ܬܵܐ ܀ ܠܵܐ ܬܚܵܘܹܝܢ ܠܝܼ ( ܪܸ̈ܡܙܹܐ ܡܫܲܟ݁ܪܹ̈ܐ ܕܙܲܠܝܼ̈ܠܵܬܼܵܐ 38 : ܘܠܵܐ ܬܸܬܼܗܲܦܟ̣ܝܼܢ ܒܐܘܼܡܵܢܘܼܬܼܵܐ ܕܲܫܪ̈ܝܼܚܵܬܼܵܐ 39 :܀ ܣܸܓ̣ܕܲܬܼ ܐܲܦܹ̈ܐ ܠܐ̄ܢܵܫ ܠܵܐ ܬܚܵܘܹܝܢ ܐܸܠܵܐ ܐܸܢ ܠܝܼ : ܘܠܵܐ ܠܲܩܝܵܡܵܐ ܐ̄ܚܪܹܢܵܐ ܬܸܗܘܹܝܢ ܡܸܟܹ݁ܝܠ ܘܲܠܗܲܠ ܀ ܗܘ݀ܵܝ ܩܲܕܝܼܫܵܐ ܟܢܝܼܟ̣ܵܐ ܘܢܲܟ̣ܦܵܐ ܘܲܕܼܠܵܐ ܡܘܼܡܵܐ : ܙܲܗܝܵܐ ܘܢܲܩܕܵܐ ܡܨܲܠܠܵܐ ܘܕܲܟ̣ܝܵܐ ܒܟ̣ܠ ܐܸܣܟܹ݁ܡ̈ܝܼܢ ܀ ܬܸܗܘܹܝܢ ܚܝܼܨܵܐ ܢܛܝܼܪܵܐ ܘܕܲܟ̣ܝܵܐ ܒܗܝܼܠܵܐ ܘܫܲܠܝܵܐ : ܫܲܦܝܵܐ ܘܥܝܼܪܵܐ ܪܡܝܼܣܵܐ ܘܦܲܐܝܵܐ ܘܲܕܼܠܵܐ ܛܘܼܠܫܵܐ ܀ pb. 10 ܘܐܸܢ ܗܵܟܲܢܵܐ ܒܓܲܠܝܘܼܬܼ ܐܲܦܹ̈ܐ ܬܹܐܬܹܝܢ ܨܹܐܕܲܝ : ܥܲܠ ܟܠ ܕܐܝܼܬܼ ܠܝܼ ܬܸܗܘܹܝܢ ܡܵܪܬܵܐ ܕܠܵܐ ܡܸܬܼܦܲܩܕܵܐ ܀ ܬܵܓ̣ܵܐ ܪܲܒܵܐ ܚܙܵܩܵܐ ܕܡܲܠܟܹ̈ܐ ܠܹܟ̣ܝ ܝܵܗܹ̇ܒ̣ ܐ̄ܢܵܐ : ܩܲܕܝܼܫܘܼܬܼܵܐ ܓܲܙܵܐ ܕܟ̣ܘܼܡܪܹ̈ܐ ܒܹܟ̣ܝ ܡܲܫܪܹܐ ܐ̄ܢܵܐ ܀ ܢܒ̣ܝܹ̈ܐ ܕܓ̣ܵܠܹ̇ܝܢ ܥܲܠ ܟܲܣ̈ܝܵܬܼܵܐ ܕܝܼܠܹܟ̣ܝ ܢܸܗܘܘܿܢ : ܘܟ̣ܵܗ̈ܢܹܐ ܡܚܲܣܝܲܝ̈ ܥܲܠ ܚܵܘ̈ܒܵܬܼܵܐ ܠܘܵܬܹܟ̣ܝ ܢܸܫܪܘܿܢ 40 :܀ ܗܵܐ ܠܹܘܵܝܹ̈ܐ ܐܲܝܟ̣ ܕܵܩܸܢܣܹ̈ܐ ܢܹܐܙܠ̄ܘܼܢ ܥܲܡܹܟ̣ܝ : ܘܲܡܫܲܡ̈ܫܵܢܹܐ ܒܲܕܼܡܘܼܬܼ ܥܲܒ̣̈ܕܹܐ ܕܲܢܠܵܘܘܿܢܹܟ̣ܝ ܀ ܫܡܲܝܵܐ ܬܪܘܿܢܘܿܣ ܛܲܠܵܗ̇ 41 : ܒܐܲܪܥܹܟ̣ܝ ܕܲܗܝܼܢܵܐܝܼܬܼ : ܘܐܲܪܥܵܐ ܬܲܣܓܹܐ ܛܘܼ̈ܒܹܐ ܠܩܘܼܒ̣ܠܹܟ̣ܝ ܫܲܡܝܼܢܵܐܝܼܬܼ ܀ ܐܵܐܲܪ ܢܸܙܠܘܿܚ ܟܠ ܓܹܐ̈ܘܵܬܼܵܐ ܥܲܠ ܡܲܫܪܝܼܬܹܟ̣ܝ : ܫܸܡܫܵܐ ܢܒܲܫܸܠ ܦܹܐܪܹ̈ܐ ܚܠܲܝ̈ܵܐ ܠܡܵܘܟܵܠܘܼܬܹܟ̣ܝ ܀ ܬܹܐܪܬܝܼܢ ܐܲܪܥܵܐ ܕܟ̣ܠܗܘܿܢ ܡܲܠܟܹ̈ܐ ܕܗܵܪܝܼܢ ܥܲܡܹܟ̣ܝ : ܘܐܲܢ̄ܬ݁ܝ ܠܵܐ ܬܚܘܼܒ̣ܝܼܢ ܡ̣ܢ ܓܲܢ̄ܒܵܪܹ̈ܐ ܕܢܵܦ̇ܩܝܼܢ ܠܐܘܼܪܥܹܟ̣ܝ ܀ ܬܣܝܼܡܝܼܢ ܥܸܩܒܹܟ̣ܝ ܠܥܸܠ ܡ̣ܢ ܨܵܘܪܵܐ ܕܪܹ̈ܫܲܝ ܐܲܪܥܵܐ : ܠܲܡܕܲܝܵܫܘܼ ܠܟ̣ܠܗܘܿܢ ܬܵܓܹ̈ܐ ܬܚܹܝܬܼ ܫܘܼܠܛܵܢܹܟ̣ܝ ܀ ܟܬܼܵܒܲܬܼ ܐܝܼ̈ܕܲܝ ܡܲܠܒܸܟ̣ ܐ̄ܢܵܐ ܠܹܟ̣ܝ ܥܠܲܝܗܹܝܢ ܕܗܵܠܹܝܢ : ܘܐܸܢ ܐܲܝܟ̣ ܨܸܒ̣ܝܵܢܝ ܬܸܗܘܹܝܢ ܨܹܐܕܲܝ ܟܠܗܹܝܢ ܕܝܼܠܹܟ̣ܝ ܀ ܗܵܢܵܐ ܩܝܵܡܵܐ ܫܲܕܲܪ 42 : ܚܲܬܼܢܵܐ ܒܐܝܼ̈ܕܲܝ ܡܘܼܫܹܐ : ܕܢܸܚܘܿܬܼ ܢܸܚܙܹܐ ܐܸܢ ܫܵܠܡܵܐ ܠܹܗ ܟܲܠܬܼܵܐ ܠܚܲܬܼܢܵܐ ܀ ܢܚܸܬܼ ܡܸܨܥܵܝܵܐ ܒܲܪ ܥܸܒ̣ܪܵܝܹ̈ܐ ܡ̣ܢ ܪܹܫ ܛܘܼܪܵܐ : pb. 11 ܘܲܩ̣ܪܵܐ ܠܪܹ̈ܫܹܐ ܕܒܲܝܬܹܗ ( ܕܝܲܥܩܘܿܒ̣ ܘܲܠܫܲܠܝܼܛܵܘ̈ܗܝ 43 :܀ ܬܢ̣ܵܐ ܩܕܼܵܡܲܝܗܘܿܢ ܡܸ̈ܠܹܐ ܕܚܲܬܼܢܵܐ ܐܲܝܟ̣ ܡܵܐ ܕܲܗ݀ܘܲܝ̈ : ܕܐܸܢ ܫܵܠܡ̇ܝܼܢ ܠܬܸܢܘܲܝ ܕܲܥ̣ܒܲܕܼ ܐܵܘ ܕܲܠܡܵܐ ܠܵܐ ܀ ܥܢܵܐܘܼܗܝ ܗܸܢܘܿܢ ܚܲܒ݁ܝܼܒ̣ܵܐܝܼܬܼ ܟܲܕܼ ܚܵܕܹܝܢ ܒܹܗ : ܕܫܵܠܡܝܼܢܲܢ ܗ̄ܘ̣ ܠܡܸܨܥܵܝܘܼܬܼܵܟ̣ ܣܵܦ̇ܪܲܢ ܡܘܼܫܹܐ ܀ ܫܲܦܝܼܪ ܒܵܥܹ̇ܐ ܚܲܬܼܢܵܐ ܠܒܲܪܬܲܢ ܩܲܕܝܼܫܵܐܝܼܬܼ : ܡܲܢ ܢܸܬܸ݁ܠ ܠܲܢ ܕܲܠܗܵܘ̇ ܓܸܢܣܵܐ ܢܸܚܠܘܿܛ ܒܓܸܢܣܲܢ ܀ ܙܥܘܿܪܝܼܢ ܚ̄ܢܲܢ ܗ̄ܘ̣ ܕܐܲܝܢܵܐ ܚܲܬܼܢܵܐ ܡܸܫܬܲܡܲܗ ܠܲܢ : ܡܲܢ ܨܹܝܕܼ ܡܲܢ̣ܘܼ ܢܸܬܼܚܲܬܲܢ ܒܲܢ ܒܲܢ ܛܘܼܒ̣ܵܐ ܗ̄ܘ̣ ܪܲܒܵܐ ܀ ܗܵܐ ܩܕܼܵܡܲܝܟ ܗ̄ܝܼ ܛܠܝܼܬܼܵܐ ܕܪܲܒ݁ܝܼܢ ܒܹܝܬܼ ܡܸܨܪ̈ܵܝܹܐ : ܡܸܢܵܗ̇ 44 : ܝܑܼܠܲܦ ܡܸܛܠ ܬܸܢܘܲܝ ܕܲܥ̣ܒܲܕܼ ܡܵܪܵܟ̣ ܀ ܩ̣ܪܵܗ̇ ܗ̄ܘ̣ܵܐ ܡܘܼܫܹܐ ܠܲܡܫܲܐܵܠܘܼ ܩܕܼܵܡ ܩܲܫܝܼ̈ܫܹܐ 45 : ܘܟܲܕܼ ܚܵܕܼܝܵܐ ܗ̄ܘ̣ܵܬܼ ܝܸܗܒܲܬܼ ܦܘܼܡܵܗ̇ ܕܬܹܐܙܲܠ ܥܲܡܹܗ ܀ ܫܡܲܥ ܠܹܘܵܝܵܐ ܕܲܒ̣ܨܸܒ̣ܝܵܢܵܗ̇ ܝܸܗܒܲܬ݀ ܢܲܦ̮ܫܵܗ̇ : ܘܟܲܕܼ ܚܵܕܹܐ ܗ̄ܘ̣ܵܐ ܗܦܲܟ̣ ܨܹܝܕܼ ܡܵܪܹܗ ܕܲܢܚܵܘܹܐ ܠܹܗ ܀ ܡܵܪܝ ܫܸܠܡܲܬ݀ ܠܵܗ̇ ܛܠܝܼܬܼܵܐ ܠܐ̄ܪܵܙܲܢ ܐܲܝܟ̣ ܕܲܒ̣ܥܲܝܼܢܵܗ̇ : ܘܠܵܐ ܡܸܫܬܲܐܠܵܐ ܡ̣ܢ ܕܲܠܡܸܗܘܵܐ ܩܲܕܝܼܫܵܐܝܼܬܼ ܀ ܗܵܐ ( ܥܸܒ̣ܕܲܬ݀ ܠܝܼ ܬܸܢܘܲܝ ܛܵܒ̣ܬܼܵܐ 46 : ܐܲܝܟ̣ ܕܐܲܠܸܦ̣ܬܵܢܝ : ܘܐܸܢ ܫܲܪܝܼܪܵܐ ܐܲܝܟ̣ ܕܐܵܡ̇ܪܵܐ ܗܝ݀ ܠܵܐ ܡܸܬܼܓܲܢܒܵܐ ܀ ܥ̣ܢܵܐ ܬܘܼܒ̣ ܠܡܘܼܫܹܐ ܘܐܸܡܲܪ ܗ̄ܘ̣ܵܐ ܠܹܗ ܕܲܗܦܘܿܟ̣ ܨܹܐܕܹܝܗ̇ : pb. 12 ܚܘܿܬܼ ܨܲܒܸ݁ܬܹܝܗ̇ ܐܵܦ ܓܲܠܝܵܐܝܼܬܼ ܐܵܦ ܟܲܣܝܵܐܝܼܬܼ ܀ ܠܒܲܪ ܚܸܘܵܪܹܐ ܓܐܲܝ̈ܵܐ ܬܸܠܒܲܫ ܕܲܒ̣ܗܘܿܢ ܬܲܦܪܸܓ̣ : ܠܓ̣ܵܘ ܚܘܼ̈ܫܵܒܹܐ ܕܩܲܕܝܼܫܘܼܬܼܵܐ ܕܲܒ̣ܗܘܿܢ ܬܸܫܦܲܪ ܀ ܬܸܬܼܩܲܕܲܫ ܠܝܼ ܝܵܘܡܵܢ ܘܲܡܚܵܪ ܐ̄ܪܵܙܵܢܵܐܝܼܬܼ : ܘܒܲܬܠܝܼܬܼܵܝܵܐ ܐܹܬܹܐ ܠܘܵܬܼܵܗ̇ ܥܲܙܝܼܙܵܐܝܼܬܼ ܀ ܢܚܸܬܼ ܗ̄ܘ̣ܵܐ ܡܘܼܫܹܐ ܘܫܲܪܝܼ ܠܟܲܠܬܼܵܐ ܠܲܡܨܲܒܵܬܼܘܼ : ܠܐܝܼ ܘܐܸܬܼܦܲܫܲܚ ܡ̣ܢ ܕܲܡܟ̣ܵܘܸܢ ܠܲܡܥܲܠܥܲܠܬܵܐ ܀ ܡܲܠܸܦ ܗ̄ܘ̣ܵܐ ܠܵܗ̇ ܠܓ̣ܘܼܡܕܵܢܝܼܬܼܵܐ ܕܠܵܐ ܬܸܙܕܲܠܲܠ : ܘܲܡܦܲܩܸܕܼ ܠܵܗ̇ ܕܚܲܬܼܢܵܐ ܟܲܣܝܵܐ ܠܵܐ ܢܸܣܥܲܛ 47 : ܒܹܟ̣ܝ ܀ ܩܲܕܝܼܫܘܼܬܼܵܐ ܙܠܘܿܚ ܠܹܗ ܒܐܘܼܪܚܵܐ ܕܢܸܙܕܲܝܲܚ ܒܵܗ̇ : ܕܲܒ̣ܕܲܟ̣ܝܘܼܬܼܵܐ ܬܸܚܙܹܝܢ ܐܲܦܵܘ̈ܗܝ ܡܵܐ ܕܐܲܩܒܸܠܬܝܼܘܗܝ ܀ ܟܠܝܼܠܵܐ ܕܩܘܼܕܼܫܵܐ 48 : ܣܝܼܡܝ ܥܲܠ ܪܹܫܹܟ̣ܝ ܡܵܐ ܕܚܵܙܹ̇ܐ ܠܹܟ̣ܝ : ܕܲܒ̣ܙܲܗܝܘܼܬܼܵܐ ܬܸܥܠܝܼܢ ܥܲܡܹܗ ܠܲܓ̣ܢܘܿܢ ܢܘܼܗܪܵܐ 49 :܀ ܐ̄ܪܵܙܵܐ ܪܲܒܵܐ ܦܓܲܥ̣ ܒܝܼ ܗܵܪܟܵܐ ܘܲܟ̣ܠܵܢܝ ܨܹܐܕܼܵܘܗܝ : ܘܥܲܠ ܕܲܛܠܲܡ̇ܬܹܗ ܗܵܐ ܢܵܨܹ̇ܐ ܥܲܡܝ ܘܲܡܚܲܣܸܕܼ ܠܝܼ ܀ ܠܡܵܢ ܗܸܕܝܘܿܛܵܐ ܠܵܐ ܙܲܝܲܬܵܢܝ ܟܲܕܼ ܥܵܒܲܪ ܐܲܢ̄ܬ݁ : ܠܵܐ ܬܸܒ̣ܗܲܬܼ ܡܹܢܝ ܕܐܸܢܵܐ ܗ̄ܘ̣ ܫܘܼܦܪܵܐ ܕܲܙܡܝܼܪ̈ܵܬܼܵܟ̣ ܀ ܫܲܪܒܹܗ ܕܲܒ̣ܪܵܐ ܡܸܨܥܲܬܼ ܡܹܐܡܪܵܐ ܕܐܲܒ̣ܘܼܗܝ ܐܲܕܼܢܲܚ : ܟܲܕܼ ܬܵܒܲܥ̇ ܠܝܼ ܕܐܸܠܵܐ ܙܡܲܪܬܵܢܝ ܠܵܐ ܥܵܒܲܪ ܐܲܢ̄ܬ݁ ܀ ܠܵܐ ܬܸܦܠܘܿܓ̣ ܠܲܢ ܒܲܫ̈ܟ̣ܵܚܵܬܼܵܟ ܣܲܟ̣ܠܵܐ ܕܲܛܥ̣ܵܐ : ܚܲܕܼ ܗ̄ܘ̣ ܫܲܪܒܲܢ ܠܵܐ ܢܸܬܼܦܲܠܲܓ̣ ܒܹܝܬܼ ܣܸܦ̈ܘܵܬܼܵܟ̣ ܀ pb. 13 ܘܕܲܥ̣ܨܵܢܝ ܩܘܼܫܬܵܐ ܘܠܵܐ ܡܸܫܟܲܚ ܐ̄ܢܵܐ ( ܕܐܲܡܸܕܼ ܡܸܢܹܗ : ܐܸܫܕܹܐ ܩܲܠܲܝ̈ 50 : ܥܲܠ ܒܲܪ ܚܲܝܵܐ ܘܟܸܢ ܥܵܒܲܪ ܐ̄ܢܵܐ ܀ ܠܵܐ ܬܸܦܲܕܼ ܠܵܗ̇ ܕܡܘܼܬܹܗ ܕܡܘܼܫܹܐ ܡ̣ܢ ܕܲܡܫܝܼܚܵܐ : ܢܸܚܙܹܐ ܗܵܪܟܵܐ ܒܡܵܢ ܕܵܡܹܐ ܗ̄ܘ̣ܵܐ 51 : ܠܒܲܪ ܐܲܠܵܗܵܐ ܀ ܒܗܵܝ̇ ܡܲܚܲܬ݁ܬܹ݁ܗ ܡ̣ܢ ܪܹܫ ܛܘܼܪܵܐ ܨܹܝܕܼ ܥܸܒ̣ܪܵܝܹ̈ܐ : ܐܘܼܪܚܹܗ ܕܝܼܫܘܿܥ ܡܸܬܼܚܲܙܝܵܐ ܒܹܗ 52 : ܠܲܕܼܡܸܣܬܲܟܲܠ ܀ ܒܡܸܨܥܵܝܘܼܬܹܗ ܕܲܢܚܸܬܼ ܘܲܣܠܸܩ̣ ܨܹܝܕܼ ܒܲܪ̄ܬܼ ܝܲܥܩܘܿܒ̣ : ܗܵܝ̇ 53 : ܕܲܡܫܝܼܚܵܐ ܨܹܝܕܼ ܐ̄ܢܵܫܘܼܬܼܵܐ ܡܸܬܼܪܲܫܡܵܐ ܗ̄ܘ̣ܵܬܼ ܀ ܨܘܼܬܼܘ ܝܲܕܘܼ̈ܥܹܐ ܡܵܐ ܕܵܡܹ̇ܐ ܗ̄ܘ̣ܵܐ ܥܲܒ̣ܕܵܐ ܠܡܵܪܹܗ : ܘܐܲܝܟ̣ ܕܲܒ̣ܐ̄ܪܵܙܵܐ ܢܒ̣ܝܼܵܐ ܕܐܲܟ̣ܘܵܬܼܝ ܩܵܪܹܐ ܗ̄ܘ̣ܵܐ ܠܹܗ ܀ ܒܹܗ ܐܸܬܼܦܲܪܩܲܬ݀ ܒܲܪ̄ܬܼ ܐܲܒ̣ܪܵܗܵܡ ܡ̣ܢ ܓܵܘ ܡܸܨܪܹܝܢ : ܘܒܹܗ ܐܸܬܼܡܲܟ̣ܪܲܬ݀ ܕܬܸܗܘܹܐ ܟܲܠܬܼܵܐ ܠܗܵܘ̇ ܩܲܕܝܼܫܵܐ ܀ ܒܐܝܼܕܹܗ ܩܸܪܒܲܬ݀ ( ܬܸܗܘܹܐ ܟܲܠܬܼܵܐ 54 : ܠܡܲܠܟܵܐ ܡܵܪܵܗ̇ : ܗܘ݀ ܩܲܕܫܵܗ̇ ܗ̄ܘ̣ܵܐ ܕܲܒ̣ܙܲܗܝܘܼܬܼܵܐ ܠܪܵܡܵܐ ܬܸܚܙܹܐ ܀ ܗܘ݀ܵܐ ܡܸܨܥܵܝܵܐ ܒܹܝܬܼ ܐܲܠܵܗܵܐ ܘܲܠܡܲܫܪܝܼܬܹܗ : ܠܡܵܪܹܗ ܕܵܡܹ̇ܐ ܕܒܹܗ ܐܸܬܼܪܲܥܝܼ ܠܥܵܠܡܵܐ ܐܲܒ̣ܘܼܗܝ ܀ ܒܗܵܢܵܐ ܛܘܼܦ̮ܣܵܐ ܢܚܸܬܼ ܗ̄ܘ̣ܵܐ ܡܫܝܼܚܵܐ ܨܹܝܕܼ ܐ̄ܢܵܫܘܼܬܼܵܐ : ܦܲܪܩ̣ܵܗ̇ ܩܲܕܸܫ ܕܲܟ݁ܝܵܗ̇ ܘܐܲܣܚܝܼ ܡܲܪܩ̣ܵܗ̇ ܀ ܚܠܵܦ ܚܸܘܵܪܹ̈ܐ ܕܐܲܠܒܸܫ̣ ܡܘܼܫܹܐ ܠܗܵܝ̇ ܒܲܪ̄ܬܼ ܝܲܥܩܘܿܒ̣ : ܠܢܲܦ̮ܫܵܐ ܒܩܘܼܕܼܫܵܐ ܚܵܘܲܪ ܝܼܫܘܿܥ ܡ̣ܢ ܓܵܘ ܡܲܝ̈ܵܐ ܀ pb. 14 ܝܵܘܡܹ̈ܐ ܬܠܵܬܼܵܐ ܩܲܕܸܫ ܡܘܼܫܹܐ ܠܗܵܝ̇ ܒܲܪ̄ܬܼ ܥܲܡܵܐ : ܘܒ̣ܐܝܼ̈ܕܲܝ ܡܵܪܲܢ ܠܥܵܠܲܡ ܩܵܡܲܬܼ ܩܲܕܝܼܫܘܼܬܼܵܐ ܀ ܛܸܠܵܢܝܼܬܹܗ ܕܒܲܪ ܐܲܠܵܗܵܐ ܫܸܟ̣ܢܲܬܼ ܬܲܡܵܢ : ܘܟܲܕܼ ( ܥܵܒ̣ܪܵܐ ܗ̄ܘ̣ܵܬܼ ܨܵܪܲܬܼ 55 : ܕܘܼܡܝܵܐ ܕܫܲܪܝܼܪ̈ܵܬܼܵܐ ܀ ܒܗܵܠܹܝܢ ܐ̄ܪ̈ܵܙܵܐ ܕܐܸܫܬܲܡܠܝܼܘ ܗ̄ܘ̣ܵܘ ܒܐܝܼ̈ܕܲܝ ܡܘܼܫܹܐ : ܠܒܲܪ ܐܲܠܵܗܵܐ ܢܒ̣ܝܼܵܐ ܕܐܲܟ̣ܘܵܬܼܝ ܐܲܚܨܹܦ ܢܸܩܪܹܝܘܗܝ ܀ ܘܐܸܢ ܦܵܬܲܚ ܐ̄ܢܵܐ ܬܲܪܥܵܐ ܕܐ̄ܪ̈ܵܙܵܐ ܕܟ̣ܠܵܗ̇ ܬܲܫܥܝܼܬܼܝ : ܠܵܐ ܝܵܗ̇ܒ݁ܝܼܢ ܠܝܼ ܠܡܸܬܩܲܪܵܒ̣ܘܼ ܨܹܝܕܼ ܫܘܼܠܵܡܵܐ ܀ ܚܵܒ̣ܨܝܼܢ ܠܝܼ ܓܹܝܪ ܟܸܢܫ̈ܝܼܢ ܕܲܣܬܼܝܼܪ̈ܵܬܼܵܐ : ܠܵܐ ܣܵܦܹ̇ܩ ܐ̄ܢܵܐ ܠܲܡܣܲܝܵܟ̣ܘܼ ܠܓܸܠܝܵܢܲܝ̈ܗܘܿܢ 56 :܀ ܥܲܠ ܡܲܚܲܬ݁ܬܹܗ ܕܪܵܡܵܐ ܠܣܝܼܢܲܝ ܫܸܩ̇ܠܹܬܼ ܕܐܹܡܲܪ : ܠܢܝܼܫܹܗ ܕܫܲܪܒܵܐ ܐܸܬܼܪܘܿܨ ܡܸܠܲܬܼܝ ܩܲܠܝܼܠܵܐܝܼܬܼ ܀ ܠܵܐ ܬܸܬܼܦܲܪܟܲܠ ܒܲܝܢܵܬܼ ܐ̄ܪ̈ܵܙܹܐ ܕܟ̣ܠܗܹܝܢ ܡܸܠܲܝ̈ : ܓܲܠܝܵܐ ܗ̄ܝܼ ܗܵܕܹܐ ܕܠܵܐ ܡܸܣܬܲܝܟ̣ܝܼܢ ܐܵܘ ܐܸܣܬܲܝܲܟ̣ܘ ܀ ܐܸܪܕܹܐ ܒܚܹܐܦܵܐ ܒܐܘܼܪܚܹܗ ܕܡܹܐܡܪܵܐ ܨܹܝܕܼ ܫܘܼܠܵܡܵܐ : ܟܲܕܼ ܫܵܒܹ̇ܩ ܐ̄ܢܵܐ ܣܲܓܝܼ̈ܐܵܬܼܵܐ ܡܸܨܥܲܬܼ ܫܲܪܒܵܐ ܀ ܢܚܸܬܼ ܟܿܝܬܼ ܡܘܼܫܹܐ ܠܲܡܨܲܒܵܬܼܘܼ ܠܟܲܠܬܼܵܐ ܕܐܲܝܬ݁ܝܼ : ܕܲܒ̣ܦܲܐܝܘܼܬܼܵܐ ܢܸܚܙܹܝܗ̇ ܚܲܬܼܢܵܐ ܕܐܸܬܼܡܲܟ̣ܪܲܬ݀ ܠܹܗ ܀ ܦ̣ܩܲܕܼ ܠܵܗ̇ ܘܠܸܒ̣ܫܲܬ݀ ܚܵܕܼ ܒܵܗ̇ ܘܫܸܦܪܲܬ݀ ܨܲܒ݁ܬܼܵܗ̇ ܘܲܦܐܵܬ݀ : ܐܲܣܓܝܼ ܙܲܗܪܵܗ̇ ܟܵܘܸܢ ܚܲܟ݁ܡܵܗ̇ ܘܫܲܠܸܡ ܣܸܩܠܵܗ̇ ܀ ܝܵܘܡܹ̈ܐ ܬܠܵܬܼܵܐ ܒܛܸܠ̣ ܒܵܗ̇ ܡܘܼܫܹܐ ܟܲܕܼ ܡܲܠܸܦ ܠܵܗ̇ : pb. 15 ܘܲܡܦܲܩܸܕܼ ܠܵܗ̇ ܕܒܲܐܝܢܵܐ ܛܘܼܦ̮ܣܵܐ 57 : ܠܡܵܪܵܗ̇ ܬܸܚܙܹܐ ܀ ܓܠܲܦ̣ ܠܵܗ̇ ܡܹ̈ܠܹܐ ܚܲܟ݁ܝܼ̈ܡܵܬܼܵܐ ܘܣܵܡ̣ ܠܵܗ̇ ܒܦܘܼܡܵܗ̇ : ܕܐܸܢ ܩܵܪܹܐ ܠܵܗ̇ ܚܲܬܼܢܵܐ ܫܒ̣ܝܼܚܵܐ ܐܲܝܟܲܢ ܬܸܥܢܹܝܘܗܝ ܀ ܡܚܲܟܸ݁ܡ ܗ̄ܘ̣ܵܐ ܡܘܼܫܹܐ ܬܵܪܐܵܗ̇ ܘܲܡܪܲܒ݁ܝܵܢܵܗ̇ : ܕܬܸܗܘܹܐ ܠܹܗ ܒܵܗ̇ ܓܲܠܝܘܼܬܼ ܐܲܦܹ̈ܐ ܩܕܼܵܡ ܩܲܕܝܼܫܵܐ ܀ ܟܲܕܼ ܕܹܝܢ ܝܸܠܦܲܬ݀ ܕܒܲܐܝܢܵܐ ܛܘܼܦ̮ܣܵܐ ܠܚܲܬܼܢܵܐ ܬܸܚܙܹܐ : ܘܡܵܢ ܐܸܣܟܹܡܵܐ ܬܸܠܒܲܫ ܩܘܼܕܼܡܵܘܗܝ ܡܵܐ ܕܲܡܛܵܬܹܗ ܀ ܘܟܲܕܼ ܐܸܬ݁ܛܲܝܒܲܬ݀ ܝܵܘܡܹ̈ܐ ܬܠܵܬܼܵܐ ܒܩܲܕܝܼܫܘܼܬܼܵܐ : ܗܵܝܕܹܝܢ ܚܲܬܼܢܵܐ ܢܦܲܩ̣ ܡ̣ܢ ܐܲܬܼܪܹܗ ܕܢܸܚܘܿܬܼ ܨܹܐܕܹܝܗ̇ ܀ ܕܵܠ̣ ܬܲܩܝܼܦܵܐ ܘܲܠܒܸܫ ܥܘܼܫܢܵܐ ܕܓܲܢ̄ܒܵܪܘܼܬܼܵܐ : ܕܢܹܐܬܹܐ ܥܲܙܝܼܙܵܐܝܼܬܼ ܒܲܪܗܝܼܝ̣ܘܼܬܼܵܐ ܀ ܙܵܚ̣ ܟܲܕܼ ܠܵܐ ܙܵܚ̣ ܕܢܸܚܘܿܬܼ ܠܐܲܪܥܵܐ ܟܲܕܼ ܠܵܐ ܢܚܸܬܼ ܗ̄ܘ̣ܵܐ : ܘܐܲܪܡ̣ܝܼ ܪܗܵܒ̣ܬܵܐ ܒܪܵܘܡܵܐ ܘܥܘܼܡܩܵܐ ܕܗܵܐ ܠܲܡ ܐܵܬܹ̇ܐ ܀ ܫܓܲܫ̣ ܦܘܼܩܕܵܢܵܐ ܠܚܲܝ̈ܠܵܘܵܬܼܵܐ ܕܲܫܡܲܝܵܢܹܐ : ܘܐܸܬ݁ܛܲܝܲܒ̣ ܗ̄ܘ̣ܵܐ ܡܲܠܟܵܐ ܕܢܸܚܙܘܿܩ ܟܲܕܼ ܠܵܐ ܫܲܢܝܼ ܀ ܒܚܸܫ̣ܘ ܡ̣ܢ ܩܘܼܕܼܡܵܘܗܝ ܬܸܓ̣ܡܹ̈ܐ ܕܢܘܼܪܵܐ ܕܗܵܐ ܠܲܡ ܐܵܬܹ̇ܐ : ܐܸܬ݁ܬ݁ܙܝܼܥܘ ܕܢܹܐܬܼܘܿܢ ܩܕܼܵܡ ܡܹܐܬܼܝܼܬܹܗ ܥܲܙܝܼܙܵܐܝܼܬܼ ܀ ܤܚܲܫ̣ܘ ܗ̄ܘ̣ܵܘ ܣܸܕܼܪܹ̈ܐ ܚܲܕܼ ܒܵܬܲܪ ܚܲܕܼ ܒܲܪܗܝܼܒ̣ܘܼܬܼܵܐ : ܘܩܸܛܪܲܬ݀ ܓܘܼܕܵܐ ܚܕܼܵܐ ܒܲܚܒܲܪܬܼܵܗ̇ ܕܲܒ̈ܢܲܝ̈ ܢܘܼܗܪܵܐ ܀ ܐܸܫܬܲܡܲܗܘ ܗ̄ܘ̣ܵܘ ܝܲܗ̈ܠܹܐ ܕܪܵܘܡܵܐ ܠܡܸܚܲܬܼ ܠܐܲܪܥܵܐ : ܘܛܵܣ̣ܘ ܥܲܠ ܐܵܐܲܪ ܝܲܩ̈ܕܹܐ ܘܦܵܪ̈ܚܹܐ ܩܕܼܵܡ ܥܲܙܝܼܙܵܐ ܀ pb. 16 ܙܵܘܥܵܐ ܫ̣ܪܵܐ ܗ̄ܘ̣ܵܐ ܒܟܸܢܫܹ̈ܐ ܕܪܵܘܡܵܐ ܘܲܕܼܠܲܩ̣ܘ ܢܹܐܬܼܘܿܢ : ܕܲܠܢܘܼܪܵܢܵܐ ܫܡܲܥ̣ܘ ܟܲܕܼ ܢܵܗܹ̇ܡ ܡ̣ܢ ܒܵܬܲܪܗܘܿܢ ܀ ܐܸܬܼܘܲܥܲܕܼܘ ܗ̄ܘ̣ܵܘ ܐܲܠܦܹ̈ܐ ܕܣܸܕܼܪܹ̈ܐ ܕܫܲܠܗܹܒ̣ܝܼܬܼܵܐ : ܠܲܡܙܲܝܵܚܘܼ ܠܢܘܼܪܵܐ ܚܲܝܬܼܵܐ ܠܡܸܚܲܬܼ ܠܐܲܪܥܵܐ ܀ ܢܚܸܬܼ ܦܘܼܩܕܵܢܵܐ ܠܡܲܪ̈ܓܹܐ ܕܢܘܼܗܪܵܐ ܚܲܪܝܼܦܵܐܝܼܬܼ : ܘܲܠܡܲܠܲܐܟܹ̈ܐ ܕܲܒ̣ܗܘܿܢ ܟܲܢܸܫ 58 : ܩܲܠܝܼܠܵܐܝܼܬܼ ܀ ܙܵܥ̣ܘ ܪ̈ܘܼܚܵܢܹܐ ܕܗܵܐ ܠܲܡ ܐܵܬܹ̇ܐ ܠܛܘܼܪܵܐ ܕܢܸܚܘܿܬܼ : ܘܐܲܪܗܸܒ̣ 59 : ܐܸܢܘܿܢ ܩܵܠܹ̈ܐ ܕܚܝܼ̈ܠܹܐ ܕܲܢܦܲܩ̣ܘ 60 : ܥܲܡܹܗ ܀ ܫܸܡܥܵܐ ܚܲܕܼܬܼܵܐ ܐܲܬܼܗܲܪ ܐܸܢܘܿܢ ܠܲܫܡܲܝܵܢܹ̈ܐ : ܒܗܵܝ̇ ܕܲܓ̣ܢܝܼܙܵܐ ܐܲܪܡ̣ܝܼ ܐܘܼܪܚܹܗ ܕܠܲܐܪܥܵܐ ܢܸܚܘܿܬܼ ܀ ܟܢܲܫ̣ܘ ܗ̄ܘ̣ܵܘ ܕܢܸܚܙܘܿܢ ܕܐܲܝܢܵܐ ܗ̄ܘ̣ ܐܲܬܼܪܵܐ ܕܢܵܦܹ̇ܩ ܡܸܢܹܗ : ܘܐܲܝܟܵܐ ܟܣܹܐ ܗ̄ܘ̣ܵܐ ܘܐܲܝܟܲܢ ܐܵܬܹ̇ܐ ܘܲܒ̣ܡܵܢ ܪܵܕܹܐ ܀ ܘܟܲܕܼ ܡܸܬܼܒܲܠܗܹܝܢ ܬܸܓ̣ܡܑܹ̈ ܡܠܝܼ̈ܠܹܐ ܐܲܕܝܼܩ ܚܲܝܠܵܐ : ܘܢܘܼܪܵܐ ܕܝܵܩ̇ܕܵܐ ܫܟ̣ܝܼܢܬܵܐ ܕܟܲܣܝܵܐ ܚܸܙܘܵܐ ܕܲܬܼܡܝܼܗ ܀ ܠܵܘ ܒܲܕܡܘܼܬܼܵܐ ܚܙܵܐܘܼܗܝ ܥܝܼܪܹ̈ܐ ܠܲܕܼܠܵܐ ܓܘܼܫܡܵܐ : ܕܠܵܘ ܒܲܫܪܵܪܵܐ ܚܙܲܩ̣ ܡ̣ܢ ܪܵܘܡܵܐ ܒܥܘܼܡܩܵܐ ܀ ܒܲܫܡܵܐ ܫܐܝܼܠܵܐ ܢܚܸܬܼ ܗ̄ܘ̣ܵܐ ܠܛܘܼܪܵܐ ܥܲܙܝܼܙܵܐܝܼܬܼ : ܕܲܠܓܲܐܝܘܼܬܹܗ ܬܸܬܼܪܲܓ̣ܪܲܓ̣ ܗ̄ܘ̣ܵܬܼ ܒܲܪ̄ܬܼ ܐܲܒ̣ܪܵܗܵܡ ܀ ܢܦܲܩ̣ ܟܹܝܬܼ ܟܲܕܼ ܠܵܐ ܐ̄ܬܼܵܐ ܗ̄ܘ̣ܵܐ ܐܸܠܵܐ ܒܛܘܼܦ̮ܣܵܐ : ܙܵܥ̣ ܒܸܪ̈ܝܵܬܼܵܐ ܒܩܵܠ ܝܘܼܒܵܒ̣ܵܐ ܕܚܲܝ̈ܠܵܘܵܬܹܗ ܀ ܫܲܕܲܪ ܩܵܠܵܐ ܕܪ̈ܵܥܠܵܢ ܡܸܢܹܗ ܥܸܩܒܹ̈ܐ ܕܛܘܼܪܹ̈ܐ : pb. 17 ܕܲܒ̣ܡܸܫܬ݁ܘܼܬܼܵܐ ܕܲܢܚܸܬܼ ܢܸܥܒܸ݁ܕܼ ܥܵܠܡܵܐ ܢܸܪܓܲܫ ܀ ܝܲܒ݁ܒܲܬ݀ 61 : ܩܲܪܢܵܐ ܕܪܹܫ ܡܲܠܲܐܟܹ̈ܐ ܥܲܙܝܼܙܵܐܝܼܬܼ : ܘܐܸܬ݁ܬ݁ܪܝܼܡ ܩܵܠܵܐ ܘܪܲܬܼ ܒܸܪ̈ܝܵܬܼܵܐ ܒܲܟ̣ܝܵܢܲܝ̈ܗܹܝܢ ܀ ܙܥܲܩ̣ ܫܝܼܦܘܿܪܵܐ ܡ̣ܢ ܪܹܫ ܪܵܡܬܼܵܐ ܗܵܝ̇ ܕܲܫܡܲܝܵܐ : ܘܲܪܥܸܠ ܟܹܐܦܹ̈ܐ ܒܥܲܙܝܼܙܘܼܬܹܗ ܕܩܵܠܵܐ ܪܵܡܵܐ ܀ ܐܲܫܩܸܠ̣ ܢܹܐܬܹܐ ܒܲܕܚܝܼܠܘܼܬܼܵܐ ܒܬܲܗܪܵܐ 62 : ܪܲܒܵܐ : ܢܦܲܩ̣ ܡ̣ܢ ܐܲܬܼܪܹܗ ܥ̣ܒܲܪ ܠܲܪܩܝܼܥܵܐ ܕܗܵܐ ܢܸܚܘܿܬܼ ܗ̄ܘ̣ܵܐ ܀ ܐܲܣܸܦ 63 : ܒܲܪܩܵܐ ܘܲܢܦܲܩ̣ ܠܐܵܐܲܪ ܩܲܠܝܼܠܵܐܝܼܬܼ : ܕܥܲܠ ܙܲܠܝܼ̈ܩܹܐ ܕܢܘܼܗܪܵܐ ܕܐܲܫܝܼܕܼ ܢܕܼܘܼܫ ܢܸܥܒܲܪ ܀ ܐܵܘܚܸܕܼ ܢܘܼܪܵܐ ܒܪ̈ܲܟ̣ܫܵܐ ܕܢܘܼܪܵܐ ܘܫܲܡܲܪ ܐܸܢܘܿܢ : ܕܐܲܝܟ̣ ܠܲܡܦܹܝ̈ܕܹܐ ܢܹܐܙܠ̄ܘܼܢ ܩܘܼܕܼܡܵܘܗܝ ܢܲܗܝܼܪܵܐܝܼܬܼ ܀ ܙܠܲܚ̣ ܥܲܠ ܐܵܐܲܪ ܐܲܬܼܪܵܐ ܒܓ̣ܵܘܙܵܠܘܼܬܹܗ : ܘܲܓ̣ܗܲܪ ܥܲܝ̈ܢܹܐ ܕܠܵܐ ܢܚܘܼܪ̈ܵܢ ܒܹܗ ܐܲܝܟ̣ ܡܵܐ ܕܐܝܼܬܼܵܘܗܝ ܀ ܙܥܲܩ̣ܘ ܗ̄ܘ̣ܵܘ ܩܵܠܹ̈ܐ ܒܪܵܘܡܵܐ ܕܟܲܦܬܼܵܐ ܗܵܝ̇ ܕܲܫܡܲܝܵܐ : ܕܣܲܓܝܼ ܦܲܐܝܵܐ ܩܥܵܬܼܵܐ ܠܚܲܬܼܢܵܐ ܕܬܹܐܬܹܐ ܥܲܡܹܗ ܀ ܐܸܬܼܥܵܘܩܲܕܼܘ ܗ̄ܘ̣ܵܘ ܒܲܪ̈ܩܹܐ ܡܬܼܝܼ̈ܚܹܐ ܥܲܠ ܒܸܪ̈ܝܵܬܼܵܐ : ܚܘܼ̈ܛܹܐ ܕܢܘܼܪܵܐ ܕܲܥܙܲܠ̣ ܐܸܢܘܿܢ ܕܲܡܙܵܐ ܚܲܝܵܐ ܀ ܢܚܸܬܼ ܬܲܩܝܼܦܵܐ ܫ̣ܪܵܐ ܥܲܠ ܛܘܼܪܵܐ ܘܲܪܥܸܠ̣ ܟ̱ܠܹܗ : ܬܲܢ ܘܐܸܬܼܦܲܫܲܪ ܡ̣ܢ ܓܵܘܙܲܠܬܵܐ ܕܲܥܠܵܘܗܝ ܫܸܟ̣ܢܲܬ݀ ܀ ܟܪܲܟ̣ܬܹܗ ܥܢܵܢܵܐ ܕܲܬܼܦܲܝܸܓ̣ ܠܹܗ ܒܩܲܪܝܼܪܘܼܬܼܵܐ : ܒܛܲܠܵܐ ܪܲܓ̣ܝܵܐ ܕܪܲܣ̣ ܦܘܼܩܕܵܢܵܐ ܥܲܠ ܝܲܩܕܵܢܹܗ ܀ pb. 18 ܣܠܸܩ ܝܲܚܒܘܼܪܵܗ̇ ܕܫܲܠܗܹܒ̣ܝܼܬܼܵܐ ܐܲܝܟ̣ ܕܐܲܬ݁ܘܿܢܵܐ : ܟܲܕܼ ܝܵܩ̈ܕܵܢ ܗ̄ܘܲܝ̈ ܟܹܐܦܹ̈ܐ ܒܢܘܼܪܵܐ ܕܠܵܐ ܡܸܬܼܓܲܫܫܵܐ ܀ ܬܲܗܪܵܐ ܠܡܹܐܡܲܪ ܟܲܕܼ ܡܸܬܼܦܲܪܫܝܼܢ ܫܘܿܥܹ̈ܐ ܬܲܡܵܢ : ܐܵܦ ܛܲܪ̈ܵܢܹܐ ܝܵܩ̇ܕܝܼܢ ܗ̄ܘ̣ܵܘ ܬܘܼܒ̣ ܐܲܝܟ̣ ܚܲܒ݁ܘܼ̈ܒܹܐ ܀ ܣܲܦܝܼܦܵܐ ܗ̄ܘ̣ܵܬܼ ܫܲܠܗܹܒ̣ܝܼܬܼܵܐ ܐܵܦ ܒܲܫܩܝܼ̈ܦܹܐ : ܥܛܲܪ ܬܸܢܵܢܵܐ ܐܵܦ ܡ̣ܢ ܟܹ̈ܦܹܐ ܐܲܝܟ̣ ܡ̣ܢ ܩܲܝ̈ܣܹܐ ܀ ܘܲܫܪܵܬܹܗ ܗ̄ܘ̣ܵܬܼ ܢܘܼܪܵܐ ܠܛܘܼܪܵܐ ܘܗܵܐ ܕܢܸܦܸܠ 64 : ܠܹܗ : ܘܣܲܡ̣ܟܹܗ ܚܲܝܠܵܐ ܛܥܝܼܢ ܒܸܪ̈ܝܵܬܼܵܐ ܒܪܸܡܙܵܐ ܚܝܼܨܵܐ ܀ ܗܵܘ̇ 65 : ܓܲܢ̄ܒܵܪܵܐ ܕܲܕܼܪܲܟ̣ ܥܠܵܘܗܝ ܘܲܪܥܸܠ ܟ̱ܠܹܗ : ܗܘ݀ ܣܲܡ̣ܟܹܗ ܗ̄ܘ̣ܵܐ ܠܛܘܼܪܵܐ ܒܚܲܝܠܹܗ ܕܠܵܐ ܢܸܬܼܪܲܦܹܐ ܀ ܠܵܐ ܡܸܫܟܲܚ ܗ̄ܘ̣ܵܐ ܛܘܼܪܵܐ ܕܟܹܐܦܹ̈ܐ ܠܲܡܣܲܝܒܵܪܘܼ : ܠܚܲܝܠܵܐ ܕܲܛܥܝܼܢ ܣܵܘܦܲܝ ܬܹܒܹܝܠ ܒܓܲܢ̄ܒܵܪܘܼܬܹܗ ܀ ܗܘ݀ ܛܲܥ̣ܢܹܗ ܗ̄ܘ̣ܵܐ ܠܛܘܼܪܵܐ ܕܛܲܥ̣ܢܹܗ ܟܲܕܼ ܐܲܓܸܢ ܒܹܗ : ܕܗ݀ܘܝܘܼ ܚܲܝܠܵܐ ܕܲܠܟ̣ܠ ܣܵܦܹ̇ܩ ܒܲܓ̣ܢܝܼܙܘܼܬܹܗ ܀ ܕܲܢܚܸܬܼ ܡܵܪܝܵܐ ܠܛܘܼܪܵܐ ܕܣܝܼܢܲܝ ܗܵܐ ܐܸܫܬܲܡܥܲܬ݀ : ܕܐܲܝܟܲܢܵܐ ܢܚܸܬܼ ܬܲܗܪܵܐ ܠܡܹܐܡܲܪ ܒܲܬܼܡܝܼ̈ܗܵܬܼܵܐ ܀ ܢܡܲܙܸܓ̣ ܫܲܪܒܲܢ ܥܲܠ ܕܲܢܚܸܬܼ ܗ̄ܘ̣ܵܐ ܘܲܕܼܠܵܐ ܢܚܸܬܼ ܗ̄ܘ̣ܵܐ : ܢܲܥܦܵܗ̇ ܠܡܸܠܬܼܵܐ ܕܠܵܐ ܐܹܣܲܝܸܟ̣ ܥܲܡ ܕܐܸܣܬܲܝܟܲܬ݀ ܀ ܠܐܲܝܢܵܐ ܕܲܦܫܝܼܛ ܢܹܐܡܲܪ ܕܲܢܚܸܬܼ ܬܲܩܝܼܦܵܐܝܼܬܼ : ܠܲܥܪܝܼܡܵܐ ܕܹܝܢ ܓܲܠܝܵܐ ܗ̄ܝܼ ܗܵܕܹܐ ܕܐܵܦܠܵܐ ܢܚܸܬܼ ܗ̄ܘ̣ܵܐ ܀ ܗܵܘ̇ ܕܲܫܡܲܝܵܐ ܠܵܐ ܐܵܚ̇ܕܝܼܢ ܠܵܗ̇ ܠܲܓ̣ܢܝܼܙܘܼܬܹܗ : pb. 19 ܐܲܬܼܪܵܐ ܙܥܘܿܪܵܐ ܕܛܘܼܪܵܐ ܕܣܝܼܢܲܝ ܣܵܦܹ̇ܩ ܗ̄ܘ̣ܵܐ ܠܹܗ ܀ ܐܲܝܢܵܐ ܕܐܲܪܥܵܐ ܟܘܼܒ̣ܫܵܐ ܐܝܼܬܹܝܗ̇ ܕܲܬܼܚܹܝܬܼ ܪܸ̈ܓ̣ܠܵܘܗܝ : ܟܡܵܐ ܣܵܦܩܵܐ ܗ̄ܘ̣ܵܬܼ ܩܲܪܢܵܐ ܕܟ̣ܘܼܒ̣ܫܵܐ ܕܲܥܠܵܘܗܝ ܢܸܫܪܹܐ ܀ ܢܚܸܬܼ ܒܲܫܐܝܼܠܘܼ ܠܵܐ ܡܣܲܝܟ̣ܵܐܝܼܬܼ ܥܲܠ ܪܹܫ ܛܘܼܪܵܐ : ܟܲܕܼ ܠܵܐ ܫܲܢܝܼ ܡ̣ܢ ܟܲܪ ܕܐܝܼܬܼܵܘܗܝ ܠܐܲܝܟܵܐ ܕܲܢܚܸܬܼ ܀ ܡܸܨܠܵܐ ܨܠ̣ܵܐ ܗ̄ܘ̣ܵܐ ܥܲܠ ܛܘܼܪܣܝܼܢܲܝ ܒܸܨܪܵܐ ( ܕܚܲܝܠܹܗ : ܟܲܕܼ ܠܵܐ ܪܕܼܵܐ ܗ̄ܘ̣ܵܐ ܡܸܟܵܐ 66 : ܠܗܵܪܟܵܐ ܒܗܵܝ̇ ܡܲܚܲܬ݁ܬܹܗ ܀ ܟܲܕܼ ܗܘ݀ ܒܪܵܘܡܵܐ ܫܪܹܐ ܗ̄ܘ̣ܵܐ ܒܛܘܼܪܵܐ ܘܠܵܐ ܐܸܣܬܲܝܲܟ̣ : ܘܟܲܕܼ ܠܵܐ ܙܵܚ̣ ܗ̄ܘ̣ܵܐ ܒܛܘܼܦ̮ܣܵܐ 67 : ܕܡܲܚܬܼܵܐ ܡܸܬܼܚܲܫܲܚ ܗ̄ܘ̣ܵܐ ܀ ܕܡܘܼܬܼܵܐ ܐܲܣܪܲܚ ܕܡܲܠܝܵܐ ܙܵܘܥܵܐ ܡ̣ܢ ܓܵܘ ܣܲܢܝܵܐ : ܟܲܕܼ ܗܘ݀ ܐܝܼܬܼܵܘܗܝ ܐܲܝܟܵܐ ܕܐܝܼܬܼܵܘܗܝ ܀ ܡܸܠܹ̈ܐ ܓܢܝܼ̈ܚܵܢ ܘܲܕܼܚܝܼܠ ܫܲܪܒܵܐ ܘܡܹܐܡܪܵܐ ܬܲܩܝܼܦ : ܘܦܵܐܹ̇ܕܼ 68 : ܡܸܢܹܗ ܐܵܦ ܠܸܫܵܢܵܐ ܒܲܡܚܝܼܠܘܼܬܹܗ ܀ ܐܸܠܘܼ ܡܸܫܟܲܚ ܦܘܼܡܵܐ ܕܢܸܬܼܢܹܝܘܗܝ ܐܲܝܟ̣ ܘܵܠܝܼܬܼܵܐ : ܐܵܦ ܡܲܫܡܲܥܬܵܐ ܡܸܨܛܲܪܝܵܐ ܗ̄ܘ̣ܵܬܼ ܒܲܓ̣ܢܝܼܙܘܼܬܼܵܐ ܀ ܐܸܠܘܼ ܡܨܹܐ ܗ̄ܘܹ̇ܝܬܼ ܠܲܡܡܲܠܵܠܘܼ ܠܲܕܼܚܝܼܠܘܼܬܹܗ : ܬܸܡܗܵܐ ܐܲܪܡ̇ܝܼܬܼ ܥܲܠ ܫܵܡ̈ܘܿܥܹܐ ܡ̣ܢ ܣܘܼܪܵܕܼܵܐ ܀ ܐܸܠܘܼ ܪܸܥܝܵܢܝ ܠܵܐ ܡܲܟܸ݁ܣ ܠܝܼ ܕܠܵܐ ܬܘܼܒ̣ ܬܹܐܡܲܪ 69 : ܠܗܵܝ̇ ܡܲܚܲܬ݁ܬܵܐ ܒ݁ܫܚܝܼ̈ܡܵܬܼܵܐ 70 : ܠܵܐ ܡܣܲܝܸܟ̣ ܗ̄ܘܹ̇ܝܬܼ ܀ ܐܲܝܟܲܢ ܐܹܡܲܪ ܘܲܟ̣ܡܵܐ ܐܹܡܲܪ ܘܐܸܡܲܬܼܝ ܐܼܫܬ݁ܘܿܩ : pb. 20 ܒܡܵܢ ܐܹܣܲܝܸܟ̣ ܠܲܕܼܠܵܐ ܣܵܟ̣ܵܐ ܒܓ̣ܵܘ ܬܲܫܥܝܼܬܼܵܐ ܀ ܐܸܢ ܛܘܼܪܣܝܼܢܲܝ ܟܲܕܼ ܫܘܿܥܵܐ ܗ̄ܘܵܐ ܐܸܬܼܦܲܫܲܪ ܒܹܗ : ܠܸܫܵܢ ܒܸܣܪܵܐ ܠܵܐ ܟܲܝ ܟܵܘܹ̇ܙ ܡ̣ܢ ܬܲܫܥܝܼܬܹܗ ܀ ܚܠܘܿܠܵܐ ܥ̣ܒܲܕܼ ܗ̄ܘ̣ܵܐ ܗܵܘ̇ ܩܲܕܝܼܫܵܐ ܠܲܡܫܚܲܬܲܪܬܵܐ 71 : ܘܐܸܬܼܵܐ ܠܘܵܬܼܵܗ̇ ܥܲܠ ܕܲܒ̱ܢܸܩܦܹܗ ܬܸܬܼܩܲܕܲܫ ܗ̄ܘ̣ܵܬܼ ܀ ܢܩܲܫ̣ ܗ̄ܘ̣ܵܐ ܩܘܼܒ݁ܬܹܗ ܒܪܹܫܹܗ ܕܣܝܼܢܲܝ ܡ̣ܢ ܥܲܪܦܸܠܵܐ : ܓܢܘܿܢܵܐ ܪܲܒܵܐ ܕܫܲܠܗܹܒ̣ܝܼܬܼܵܐ ܒܐܲܬܼܪܵܐ ܪܵܡܵܐ ܀ ܘܕܲܒ̣ܡܸܫܬ݁ܘܼܬܼܵܐ ܩܥܵܬܼܵܐ ܐ̄ܡܝܼܢܵܐ ܘܲܫܟ̣ܝܼܚ ܪܵܘܒܵܐ : ܐܲܫܡܲܥ̣ ܩܵܠܹ̈ܐ ܕܲܬ݁ܕܼܘܼܨ ܟܲܠܬܼܵܐ ܒܝܘܿܡ ܚܲܕܼܘܼܬܼܵܗ̇ ܀ ܗܘ݀ܵܬܼ ܩܲܝܛܘܿܢܵܐ ܥܢܵܢܵܐ ܒܛܘܿܪܵܐ ܠܚܲܬܼܢܵܐ ܡܲܠܟܵܐ : ܘܲܫ̣ܪܵܐ ܬܲܡܵܢ ܟܲܕܼ ܡܸܬܼܓܲܐܹܐ ܒܲܕܼܚܝܼ̈ܠܵܬܼܵܐ ܀ ܢܦܲܩ̣ܘ ܗ̄ܘ̣ܵܘ ܩܵܠܹ̈ܐ ܡ̣ܢ ܥܲܪ̈ܦܸܠܹܐ ܕܨܵܪܹܝܢ ܠܐܲܪܥܵܐ : ܚܸ̈ܙܘܹܐ ܬܡܝܼ̈ܗܹܐ ܕܛܵܝ̇ܦܵܐ ܥܲܝܢܵܐ ܒܙܲܠܝܼܩܲܝ̈ܗܘܿܢ ܀ ܒܲܪ̈ܩܹܐ ܣܒ̣ܝܼܣܝܼܢ ܟܲܕܼ ܣܲܦܝܼܦܝܼܢ ܩܲܠܝܼܠܵܐܝܼܬܼ : ܙܵܘܥܵܐ ܕܢܘܼܪܵܐ ܡܸܬܼܢܲܒ̣ܪܲܫ ܝܲܩܕܵܢܵܐܝܼܬܼ ܀ ܬܸܓ̣ܡܹ̈ܐ ܕܥܝܼܪܹ̈ܐ ܟܲܕܼ ܡܸܬܼܒܲܠܗܹܝܢ ܪܘܼܚܵܢܵܐܝܼܬܼ : ܐܲܠܦܹ̈ܐ ܕܚܲܝ̈ܠܹܐ ܕܙܵܡ̇ܪܝܼܢ ܫܘܼܒ̣ܚܵܐ ܥܲܙܝܼܙܵܐܝܼܬܼ ܀ ܩܵܠܵܐ ܕܩܲܪܢܵܐ ܕܬܲܩܝܼܦ ܗ̄ܘ̣ܵܐ ܛܵܒ̣ ܘܲܡܙܝܼܥ ܛܘܼܪܵܐ : ܘܲܠܡܲܫܡܲܥܬܵܐ ܒܬܲܗܪܵܐ ܡܲܪܗܸܒ̣ ܘܲܡܣܲܪܸܕܼ ܠܵܗ̇ ܀ ܐܵܦ ܠܵܗ̇ ܠܗܵܕܹܐ ܒܬܲܗܪܵܐ ܢܸܫܡܲܥ ܘܲܒ̣ܒ̣ܘܼܝܵܢܵܐ : ܢܨܘܼܬܼ ܐܸܢܹܝܢ ܠܲܬܼܡܝܼ̈ܗܵܬܼܵܐ ܦܵܪܘܿܫܵܐܝܼܬܼ ܀ pb. 21 ܐܲܝܕܵܐ ܗ̄ܝܼ ܩܲܪܢܵܐ ܕܙܸܥܩܲܬ݀ ܬܲܡܵܢ ܥܲܠ ܛܘܼܪ ܣܝܼܢܲܝ : ܘܲܕܼܡܵܢܵܐ ܘܐܸܢ ܩܲܪܢܵܐ ܗ̄ܘ̣ܵܬܼ ܚܲܬܝܼܬܼܵܐܝܼܬܼ ܀ ܚܘܼܪ ܝܲܕܘܼܥܵܐ 72 : ܒܲܫܐܝܼ̈ܠܵܬܼܵܐ ܟܡܵܐ ܓܲܢ̄ܒܵܪ̈ܵܢ : ܘܲܒ̣ܗܵܘ̇ ܛܲܟ̣ܣܵܐ ܕܲܓ̣ܢܝܼ̈ܙܵܬܼܵܐ 73 : ܟܡܵܐ ܥܲܙܝܼ̈ܙܵܢ ܀ ܐܲܫܡܲܥ̣ ܩܵܠܹ̈ܐ ܕܠܵܐ ܒܓܟܵܘ ܡܸܕܹܡ ܐܲܝܟ̣ ܕܲܒ̣ܡܸܕܹܡ : ܘܲܡܫܲܡܲܗ ܠܹܗ ܩܵܠܵܐ ܕܩܲܪܢܵܐ ܟܲܕܼ ܠܵܘ ܩܲܪܢܵܐ ܗ̄ܘ̣ ܀ ܦ̣ܩܲܕܼ ܠܹܗ ܠܐܵܐܲܪ ܘܲܓ̣ܥܵܐ ܟ̱ܠܹܗ ܠܘܼܩܒܲܠ ܣܝܼܢܲܝ : ܩܵܠܵܐ ܕܠܵܐ ܚܒ̣ܝܼܫ ܠܵܐ ܒܩܲܪ̈ܢܵܬܼܵܐ ܘܠܵܐ ܒܐܲܒ݁ܘܼ̈ܒܹܐ ܀ ܐܲܝܟ̣ ܕܲܒ̣ܩܲܪܢܵܐ ܢܦܲܚ̣ ܦܘܼܩܕܵܢܵܐ ܒܓ̣ܵܘ ܥܲܪ̈ܦܸܠܹܐ : ܘܲܢܦܲܩ̣ ܪܲܥܡܵܐ ܕܲܨܪܵܐ ܠܐܲܪܥܵܐ ܒܥܲܙܝܼܙܘܼܬܹܗ ܀ ܐܵܦ ܒܵܗ̇ ܒܗܵܕܹܐ ܛܲܟ̣ܣܵܐ ܢܛܝܼܪ ܗ̄ܘ̣ܵܐ ܗܵܘ̇ ܕܲܚܠܘܿܠܵܐ : ܕܲܒ̣ܩܵܠ ܩܲܪܢܵܐ ܥܵܐܹ̇ܠ ܚܲܬܼܢܵܐ ܠܓ̣ܵܘ ܩܲܝܛܘܿܢܹܗ ܀ ܗܵܕܹܐ ܐܵܬ݀ܵܐ ܝܲܗ̄ܒ̣ ܗ̄ܘ̣ܵܐ ܠܡܘܼܫܹܐ ܥܲܕܼܠܵܐ ܢܸܚܘܿܬܼ : ܨܹܝܕܼ ܗܵܘ̇ ܥܲܡܵܐ ܟܲܕܼ ܗܘ݀ ܒܲܠܚܘܿܕܼ ܝܵܕܲܥ̇ ܗ̄ܘ̣ܵܐ ܠܹܗ ܀ ܕܡܵܐ ܕܫܸܬܼܩܲܬ݀ ܠܲܡ ܩܲܪܢܵܐ ܒܛܘܼܪܵܐ ܢܸܣܲܒ̣ܩ ܥܲܡܵܐ : ܒܛܲܟ̣ܣܵܐ ܢܛܝܼܪܵܐ ܐܵܦ ܡܸܬ݁ܬ݁ܪܝܼܡ ܗ̄ܘ̣ܵܐ ܐܵܦ ܫܵܬܹ̇ܩ ܗ̄ܘ̣ܵܐ ܀ ܕܡܵܐ ܕܡܸܬ݁ܬ݁ܪܝܼܡ ܗ̄ܘ̣ܵܐ ܐܵܦ ܡܲܫܡܲܥܬܵܐ ܬܚܘܼܒ̣ ܡܸܢܹܗ : ܐܸܬܼܪܲܟܲܟ̣ 74 : ܗ̄ܘ̣ܵܐ ܕܲܠܫܵܡܘܿܥܵܘ̈ܗܝ ܠܵܐ ܢܥܝܼܦ ܐܸܢܘܿܢ ܀ ܕܡܵܐ ܕܲܙܥܲܩ̣ ܒܹܗ ܚܲܝܠܵܐ ܟܲܣܝܵܐ ܗܦܲܟ̣ ܐܲܡܸܟ̣ ܠܹܗ 75 : ܕܲܣܕܼܝܼܪܵܐܝܼܬܼ ܢܸܬܼܝܲܒܲܠ ܗ̄ܘ̣ܵܐ ܥܲܠ ܡܲܫܡܲܥܬܵܐ ܀ ܒܗܵܕܹܐ ܚܙܵܬܼܵܐ ܕܲܕܼܚܝܼܠܵܐ ܗ̄ܘ̣ܵܬܼ ܥܲܠ ܐܲܪ̈ܥܵܢܹܐ : pb. 22 ܣ̣ܒܲܪ ܗ̄ܘ̣ܵܐ ܥܲܡܵܐ ܕܟ̣ܠܹܗ ܡܵܪܝܵܐ ܒܛܘܼܪܵܐ ܫܪܹܐ ܗ̄ܘ̣ܵܐ ܀ ܠܗܵܠܹܝܢ ܩܵܠܹ̈ܐ ܕܲܓ̣ܠܲܦ ܐܸܢܘܿܢ ܪܸܡܙܵܐ ܟܲܣܝܵܐ : ܣܵܒ̣݁ܪܝܼܢ ܫܲܒ̣ܪܹ̈ܐ ܕܩܲܪܢܵܐ ܚܠܝܼܠܬܵܐ ܝܸܠܕܲܬ݀ ܐܸܢܘܿܢ ܀ ܥܲܠ ܕܐܸܫܬܲܡܲܗ ܕܲܢܚܸܬܼ ܡܵܪܝܵܐ ܙܵܥ̣ܘ ܗܸܕܼܝܘܿܛܹ̈ܐ : ܕܐܸܣܬܲܦܲܩ ܠܹܗ ܪܵܘܡܵܐ ܡܸܢܹܗ ܕܲܒ̣ܛܘܿܪܵܐ ܗ̄ܘ̣ܵܐ ܀ ܥܲܠ ܕܐܸܫܬܲܡܥܲܬ݀ ܕܩܵܠܵܐ ܕܩܲܪܢܵܐ ܚܲܣܝܼܢ ܗ̄ܘ̣ ܛܵܒ̣ : ܗܵܟܲܢ ܣܵܒ̣݁ܪܝܼܢ ܕܲܡܪܲܟ݁ܒ̣ܵܐܝܼܬܼ ܡܡܲܠܸܠ ܗ̄ܘ̣ܵܐ ܬܘܼܒ̣ ܀ ܒܲܫܐܝܼ̈ܠܵܬܼܵܐ ܕܲܠܥܘܼܕܼܪܵܢܵܐ ܐܸܫܬܲܡܲܗ 76 : ܗ̄ܘܲܝ̈ : ܡܪܲܟ݁ܒ̣ܵܐ ܚܲܫܒ݁ܘܿܗܝ ܠܲܕܼܠܵܐ ܪܘܼܟܵܒ̣ ܐܲܝܠܹܝܢ ܕܲܛܥ̣ܵܘ ܀ ܠܦܘܼܬܼ ܫܲܒ̣ܪܘܼܬܼܵܐ 77 : ܐܵܦ ܬܲܚܘܝܼܬܼܵܐ ܗܵܟܲܢ ܡܲܣܪܲܚ : ( ܘܥܲܡ ܪܸܥܝܵܢܵܐ ܡܸܫܟܲܚ ܬܵܩܹ̇ܠ ܐܵܦ ܚܸܙ̈ܘܵܢܹܐ ܀ ܒܟܲܝܠܹܗ 78 : ܕܗܵܘܢܵܐ ܣܵܦܹ̇ܐ ܘܫܵܕܹܐ ܥܲܠ ܪܸܥܝܵܢܵܐ : ( ܕܐܲܝܟ̣ ܬܲܪܥܝܼܬܹܗ 79 : ܢܸܚܙܹܝܘܗܝ ܟܠܢܵܫ ܐܲܝܟ̣ ܡܵܐ ܕܲܡܨܹܐ ܀ ܥܸܠܬܼܵܐ ܩܪܵܬܹܗ ܕܢܸܨܠܹܐ ܬܘܼܩܦܹܗ ܥܲܠ ܛܘܼܪ ܣܝܼܢܲܝ : ܕܬܸܬܼܢܲܩܲܦ ܠܹܗ ܟܢܘܼܫܬܵܐ ܒܚܸܙܘܵܐ ܕܝܲܩܝܼܪܘܼܬܼܵܐ ܀ ܐܸܠܘܼ ܠܵܐ ܢܚܸܬܼ ܐܝܼܬܼ ܗ̄ܘ̣ܵܐ ܕܬܹܐܡܲܪ ܒܵܬܲܪ ܓܵܘܪܵܗ̇ : ܕܟܲܕܼ ܠܵܐ ܚܙܹܐ ܠܝܼ ܐܲܝܟܲܢܵܐ ܬܘܼܒ̣ ܐܹܣܲܟܹ݁ܐ ܠܹܗ ܀ ܘܟܲܕܼ ܛܵܒ̣ ܗܵܟܲܢ ܪܲܟܸܒ̣ ܥܸܠܬܼܵܐ ܕܲܫܐܝܼ̈ܠܵܬܼܵܐ : ܘܢܸܦܩܲܬ݀ ܡܸܠܬܼܵܐ ܕܗܵܐ ܠܲܡ ܡܵܪܝܵܐ ܠܛܘܼܪܵܐ ܢܵܚܹ̇ܬܼ ܀ ܘܚ̣ܵܘܝܼ ܬܲܗܪܵܐ ܐܲܝܟ̣ ܡܵܐ ܕܟ̣ܠܹܗ ܒܛܘܼܪܵܐ ܫܪܹܐ ܗ̄ܘ̣ܵܐ : pb. 23 ܘܲܪܥܸܠ̣ ܣܝܼܢܲܝ ܕܓܲܢ̄ܒܲܪ ܚܲܝܠܵܐ ܕܪܲܟ̣ ܥܲܠ ܪܹܫܹܗ ܀ ܣܠܸܩ̣ ܬܸܢܵܢܵܐ ܐܲܝܟ̣ ܝܲܚܒܘܼܪܵܐ ܒܟ̣ܠܹܗ ܛܘܼܪܵܐ : ܕܬܸܫܬܲܪܲܪ ܗ̄ܘ̣ܵܬܼ ܥܲܠ ܢܘܼܪܵܢܵܐ ܕܲܫܪܹܐ ܬܲܡܵܢ ܀ ܐܸܬܼܦܲܫܲܪܘ ܗ̄ܘ̣ܵܘ ܝܲܓ̣ܪܹ̈ܐ ܒܢܘܼܪܵܐ ܕܲܒ̣ܗܘܿܢ ܣܸܦܲܬ݀ : ܕܢܸܬܼܗܲܝܡܲܢ ܗ̄ܘ̣ܵܐ ܥܛܝܼܦ ܓܵܘܙܲܠܬܵܐ ܕܬܲܡܵܢ ܗ̄ܘ̣ܵܐ 80 : ܠܲܡ ܀ ܪܗܝܼܒ̣ܝܼܢ ܒܲܪ̈ܩܹܐ ܬܟ̣ܝܼܒ̣ܝܼܢ ܪ̈ܲܥܡܹܐ ܕܚܝܼܠܝܼܢ ܩܵܠܹ̈ܐ : ܕܢܸܣܒܲܪ ܐܸܢܘܿܢ ܕܟ̣ܠܹܗ̇ ܫܟ̣ܝܼܢܬܵܐ ܗܵܐ ܬܲܡܵܢ ܗ̄ܝܼ ܀ ܡܬܲܚ ܗ̄ܘ̣ܵܐ ( ܥܢܵܢܵܐ ܘܹܐܠܵܐ ܥܦܝܼܦܵܐ ܘܟܲܪܟܹܗ ܠܛܘܼܪܵܐ 81 : ܐܲܝܟ̣ ܡܵܐ ܕܗܵܐ ܗܘ݀ ܠܓ̣ܵܘ ܡܸܢܵܗ̇ 82 : ܗ̄ܘ̣ ܣܵܟܹܗ ܟ̱ܠܹܗ ܀ ܦܪܲܣ̣ ܥܲܪ̈ܦܸܠܹܐ ܐܲܝܟ̣ ܫܘܿܫܸܦܹ̈ܐ ܒܟ̣ܠܗܘܿܢ ܣܸܛܪܹ̈ܐ : ܐܲܝܟ̣ ܐܝܼܩܵܪܵܐ ܠܒܲܪ ( ܡܸܢܗܘܿܢ ܠܲܡ ܕܲܓ̣ܢܘܿܢܗܘܿܢ ܗ̄ܘ̣ 83 :܀ ܐܲܕܼܠܸܩ̣ ܒܐܵܐܲܪ ܙܸܠܓܲܝ̈ 84 : ܢܘܼܗܪܵܐ ܐܲܝܟ̣ ܠܲܡܦܹܝ̈ܕܹܐ : ܐܲܝܟ̣ ܡܵܐ ܕܩܘܼܪܕܼܡܵܘܗܝ ܐܵܦ ܠܐܝܼܩܵܪܹܐ ܕܠܲܩ̣ ܒܲܫܪܵܪܵܐ ܀ ܘܟܲܕܼ ܗܵܟܲܢܵܐ ܠܵܐ ܝܲܗ̄ܒ̣ ܥܸܠܬܼܵܐ ܠܲܫܐܝܼ̈ܠܵܬܼܵܐ : ܘܐܲܝܟ̣ ܒܲܫܪܵܪܵܐ ܠܵܐ ܝܲܗ̄ܒ̣ ܥܸܠܬܼܵܐ ܠܒܲܪ̄ܬܼ ܐܲܒ̣ܪܵܗܵܡ ܀ ܘܟܲܕܼ ܐܲܫܪܲܬ݀ ܗ̄ܘ̣ܵܬܼ ( ܐܸܬܼܵܐ ܠܘܵܬܼܵܗ̇ ܘܲܫ̣ܪܵܐ 85 : ܨܹܐܕܹܝܗ̇ : ܒܵܬܲܪ ܩܲܠܝܼܠ ܥܸܓ̣ܠܵܐ ܚܸܫܠܲܬ݀ ܕܲܬܼܙܲܢܹܐ ܒܹܗ ܀ ܠܵܘ ܥܲܠ 86 : ܓܵܘܪܵܗ̇ ܐܝܼܬܼ ܠܲܢ ܗܵܫܵܐ ܠܲܡܡܲܠܵܠܘܼ : ܢܛܝܼܪܵܐ ܗ̄ܝܼ ܗܵܕܹܐ ܠܫܲܪܒܵܐ ܐ̄ܚܪܹܢܵܐ ܕܢܸܓ̣ܠܹܐ ܙܹܐܦܵܗ̇ ܀ pb. 24 ܥܲܠ ܡܲܚܲܬ݁ܬܹܗ ܕܡܵܪܝܵܐ ܠܣܝܼܢܲܝ ܦܸܫ̇ܛܹܬܼ ܡܸܠܲܬܼܝ 87 : ܠܵܐ ܐܸܦܕܼ ܠܝܼ ܡ̣ܢ ܬܲܫܥܝܼܬܼܵܐ ܕܠܵܐ ܡܸܬ݁ܕܲܪܟܵܐ ܀ ܢܚܸܬܼ ܥܲܙܝܼܙܵܐ ܫ̣ܪܵܐ ܥܲܠ ܛܘܼܪܵܐ ܐܲܝܟܲܢ ܕܲܢܚܸܬܼ : ܘܲܢܚܸܬܼ ܡܘܼܫܹܐ ܕܢܸܩܪܹܐ ܠܟܲܠܬܼܵܐ 88 : ܕܬܹܐܬܹܐ ܨܹܐܕܼܵܘܗܝ ܀ ܢܸܦܩܲܬ݀ ܩܵܡܲܬ݀ ܢܸܕܲܬ݀ ܬܸܘܪܲܬ݀ ܣܸܦܪܲܬ݀ ܥܵܦܲܬ݀ : ܬܵܒܲܬ݀ ܒܸܪܟܲܬ݀ ܚܵܒܲܬ݀ ܪܸܥܠܲܬ݀ ܡܵܛܲܬ݀ ܒܸܨܪܲܬ݀ ܀ ܪܸܬܲܬ݀ ܢܸܦܠܲܬ݀ ܫܸܬܼܩܲܬ݀ ܕܹܥܟܲܬ݀ ܕܹܚܠܲܬ݀ ܐܸܒ̣ܕܲܬ݀ : ܒܸܠܥܲܬ݀ ܡܝܼܬܲܬ݀ ܘܙܸܠܲܬ݀ ܪܘܼܚܵܗ̇ ܟܲܕܼ ܡܸܫܬܲܐܠܵܐ ܀ ܢܲܩ̣ܫܘܼܗ̇ ܩܵܠܹ̈ܐ ܣܲܪܕܘܼܗ̇ ܒܲܪ̈ܩܹܐ ܙܥܲܩ̣ܘ ܒܵܗ̇ ܪ̈ܲܥܡܹܐ : ܕܲܚܠܘܼܗ̇ ܚܸܙ̈ܘܹܐ ܕܠܵܐ ܐܸܬܼܡܲܨܝܲܬ݀ ܠܲܡܣܲܝܒܵܪܘܼ ܀ ܫܲܪܝܼ ܚܲܬܼܢܵܐ ܕܲܢܡܲܠܸܠ ܠܵܗ̇ ܩܲܕܝܼܫܵܐܝܼܬܼ : ܘܠܵܐ ܩܲܒܸܠܬܹܗ ܕܬܸܫܡܲܥ ܡܸܢܹܗ ܒܲܣܝܼܡܵܐܝܼܬܼ ܀ ( ܩܥܵܬ݀ ܠܹܗ 89 : ܠܡܘܼܫܹܐ ܕܐܲܢ̄ܬ݁ ܡܲܟ݁ܝܼܟ̣ܵܐ ܡܲܠܸܠ ܨܹܐܕܲܝ : ܩܵܠܹܗ ܕܡܵܪܝܵܐ ܠܐܲܬܼܪܵܐ ܕܡܵܘܬܵܐ ܗܵܐ ܫܵܕܹܐ ܠܝܼ ܀ ܠܗܵܝ̇ ܓܲܝܵܪܬܵܐ ܩܵܠܵܐ ܒܣܤܡ ܗ̄ܘ̣ܵܐ ܠܵܗ̇ : ܒܲܕܼܓ̣ܘܿܢ ܟܸܘܙܲܬ݀ ܡ̣ܢ ( ܕܲܟ̣ܝܘܼܬܼܵܐ ܒܲܣܪܝܼܚܘܼܬܼܵܗ̇ 90 :܀ ܠܡܘܼܫܹܐ ܫܸܐܠܲܬ݀ ܕܲܢܡܲܠܸܠ ܠܵܗ̇ ܡܸܠܬܼܵܐ ܕܚܲܬܼܢܵܐ : ܕܲܦܫܝܼܛ ܗ̄ܘ̣ܵܐ ܠܵܗ̇ ܕܬܸܩܘܿܫ ܥܲܡܹܗ ܡܲܪܵܚܵܐܝܼܬܼ ܀ ܕܗܵܠܹܝܢ ܩܵܠܹ̈ܐ ܕܡ̣ܢ ܛܘܼܪܣܝܼܢܲܝ ܠܵܐ ܐܲܢܝܼܚܘܿܗ̇ : ܩܥܵܬ݀ ܗ̄ܘ̣ܵܬܼ ܠܵܗ̇ ܗܝ݀ ܕܐܸܢ ܡܸܬܼܩܲܫܝܵܐ ܢܘܼܪܵܐ ܗ̄ܝܼ ܥܲܡܵܗ̇ ܀ ܐܸܡܪܲܬ݀ ܗ̄ܘ̣ܵܬܼ ܠܹܗ ܠܗܵܘ̇ ܡܲܟ݁ܝܼܟ̣ܵܐ ܕܐܲܢ̄ܬ݁ ܡܲܠܸܠ ܥܲܡܝ : pb. 25 ܕܝܵܕܼܥܵܐ ܗ̄ܘ̣ܼܵ ܠܹܗ ܕܡܸܬܼܩܲܦܲܚ ܗ̄ܘ̣ܵܐ ܘܠܵܐ ܡܒܲܓܸܢ ܗ̄ܘ̣ܵܐ ܀ ܕܲܬܼܫܲܩܦܝܼܘܗܝ ܗ̄ܘ̣ܵܬܼ ܠܹܗ ܕܲܢܡܲܠܸܠ ܠܵܗ̇ : ܘܬܲܗܦܸܟ̣ ܥܠܵܘܗܝ ܩܵܠܹ̈ܐ ܕܠܝܼܚܹ̈ܐ ܕܲܦܠܝܼܓ̣ܘܼܬܼܵܐ ܀ ܠܵܐ ܕܠܝܼܠ ܗ̄ܘ̣ܵܐ ܩܵܠܵܐ ܕܪܵܥܹ̇ܡ ܡ̣ܢ ܓܵܘ ܣܝܼܢܲܝ : ܕܠܵܐ ܬܸܣܪܘܿܒ̣ ܗ̄ܘ̣ܵܬܼ ܐܵܦܠܵܐ ܬܼܪܛܲܢ ܠܘܼܩܒܲܠ ܬܘܼܩܦܹܗ ܀ ܠܡܘܼܫܹܐ ܩܪܵܬܼ ܗ̄ܘ̣ܵܬܼ ܕܢܸܬܼܦܲܫܲܚ ܗ̄ܘ̣ܵܐ ܥܲܡ ܦܲܩܪܘܼܬܼܵܗ̇ : ܕܲܬܼܟ̣ܝܼܠܵܐ ܗ̄ܘ̣ܵܬܼ ܕܐܸܢ ܡܸܬܼܩܲܫܹܐ ܦܫܝܼܩ ܗ̄ܘ̣ܵܐ ܡܵܘܬܹܗ ܀ ܣܲܪܕܘܼܗ̇ ܩܵܠܹ̈ܐ ܕܐܲܪܝܵܐ ܕܲܓ̣ܣܲܪ ܘܲܪܥܸܠ̣ ܣܝܼܢܲܝ : ܘܐܸܡܪܵܐ ܡܘܼܫܹܐ ܒܥܵܬ݀ ܢܲܦܢܹܐ ܠܵܗ̇ ܪܲܟ݁ܝܼܟ̣ܵܐܝܼܬܼ ܀ ܐܲܙܝܼܥ̣ܵܗ̇ ܗ̄ܘ̣ܵܐ ܩܵܠܹܗ ܕܢܸܫܪܵܐ ܠܕܲܝܬܵܐ ܣܢܝܼܬܼܵܐ : ܘܲܠܦܲܪܘܼܓ̣ܵܐ ܕܣܝܼܡ ܒܹܝܬܼ ܛܸܦܪܹ̈ܝܗ̇ ܗܝ݀ ܫܸܐܠܲܬ݀ܗ̄ܘ̣ܵܬܼ ܀ ܡ̣ܢ ܗܵܘ̇ ܩܵܠܵܐ ܕܲܡܙܝܼܥ ܛܘܼܪܹ̈ܐ ܐܸܫܬܲܠܲܬ݀ ܗ̄ܘ̣ܵܬܼ : ܘܲܠܗܵܘ̇ ܡܲܡܠܠܵܐ ܚܓ̣ܝܼܪܵܐ ܕܡܘܼܫܹܐ ܡܸܬܼܝܲܐܒ̣ܵܐ ܗ̄ܘ̣ܵܬܼ ܀ ܘܩܲܪܢܵܐ ܙܥܵܩܬܼܵܐ ܕܡ̣ܢ ܪܹܫ ܐܵܐܲܪ ܐܲܙܝܼܥܬܵܗ̇ ܗ̄ܘ̣ܵܬܼ : ܘܡܸܠܬܹܗ ܕܦܹܐܩܵܐ ܪܸܓܲܬ݀ ܕܬܸܫܡܲܥ ܕܲܒ̣ܣܸܡ ܗ̄ܘ̣ܵܐ ܠܵܗ̇ ܀ ܠܵܘ ܕܹܝܢ ܡܘܼܫܹܐ ܚܲܒ݁ܝܼܒ̣ ܗ̄ܘ̣ܵܐ ܠܵܗ̇ ܢܡܲܠܸܠ ܥܲܡܵܗ̇ : ܡ̣ܢ ܐܲܠܵܗܵܐ ܐܸܫܬܲܐܠܲܬ݀ ܗ̄ܘ̣ܵܬܼ ܓܘܼܡܕܵܢܝܼܬܼܵܐ ܀ ܫܡܲܥܬܹܗ ܠܚܲܬܼܢܵܐ ܕܲܡܙܲܗܲܪ ܠܵܗ̇ ܡ̣ܢ ܢܘܼܟ̣ܪ̈ܵܝܹܐ : ܘܠܵܐ ܒܸܣܡܲܬ݀ 91 : ܠܵܗ̇ ܡܸܠܬܼܵܐ ܕܟ̣ܝܼܬܼܵܐ ܠܓ̣ܘܼܡܕܵܢܝܼܬܼܵܐ ܀ ܪܲܟ݁ܒܲܬ݀ ܥܸܠܬܼܵܐ ܕܬܸܛܪܹܐ ܡܸܢܵܗ̇ ܩܵܠܵܐ ܕܩܲܕܝܼܫ : ܒܐܘܼܡܵܢܘܼܬܼܵܐ ܩܪܵܬ݀ ܠܡܘܼܫܹܐ ܕܐܲܢ̄ܬ݁ ܡܲܠܸܠ ܥܲܡܝ ܀ pb. 26 ܐܸܠܘܼܠܵܐ ܓܹܝܪ ܣܝܼܡܵܐ ܗ̄ܘ̣ܵܬܼ ܠܵܗ̇ ܕܬܸܣܪܘܿܚ ܬܲܡܵܢ : ܠܵܘ ܡ̣ܢ ܚܲܬܼܢܵܐ ܡܸܫܬܲܐܠܵܐ ܗ̄ܘ̣ܵܬܼ ܕܐܸܬܼܵܐ ܨܹܐܕܝܹܗ̇ ܀ ܐܸܠܘܼ ܥܲܝܢܵܗ̇ ܠܵܐ ܫܵܕܼܝܵܐ ܗ̄ܘ̣ܵܬܼ ܥܲܠ ܢܘܼܟ̣ܪ̈ܵܝܹܐ : ܠܵܐ ܓܵܒ̣݁ܝܵܐ ܗ̄ܘ̣ܵܬܼ ܡܲܡܠܠܹܗ ܕܡܘܼܫܹܐ ܡ̣ܢ ܕܲܓ̣ܢܝܼܙܵܐ ܀ ܐܸܠܘܼ ܡܸܒ̣ܣܲܪ ܠܵܐ ܒܣܝܼܪܵܐ ܗ̄ܘ̣ܵܬܼ ܒܐܲܦܲܝ̈ ܚܲܬܼܢܵܐ : ܠܵܐ ܟܵܘܙܵܐ ܗ̄ܘ̣ܵܬܼ ܡ̣ܢ ܥܸܢܝܵܢܹܗ ܟܲܕܼ ܐܲܩܒܸ݁ܠܬܹܗ ܀ ܐܸܠܘܼ ܠܸܒܵܗ̇ ܠܲܡܫܲܚܛܵܢܵܗ̇ ܠܵܐ ܡܲܚܸܒ̣ ܗ̄ܘ̣ܵܐ : ܡܩܲܒ݁ܠܵܐ ܗ̄ܘ̣ܵܬܼ ܠܹܗ ܠܲܡܟ̣ܝܼܪ ܩܘܼܫܬܵܐ ܢܡܲܠܸܠ 92 : ܥܲܡܵܗ̇ ܀ ܐܸܢ ܕܲܟ̣ܝܵܐ ܗ̄ܘ̣ܵܬܼ ܠܡܵܢܵܐ ܒܸܗܬܲܬܸ ܡ̣ܢ ܩܲܕܝܼܫܵܐ : ܐܸܬܼܓܲܠܝܲܬ݀ ܠܵܗ̇ ܕܒܲܣܝܵܢܵܐ ܗ̄ܘ̣ܵܬܼ ܒܲܕܼܓ̣ܘܿܢ ܟܸܘܙܲܬ݀ ܀ ܚܙܵܬ݀ ܕܲܡܛܵܬ݀ ܠܵܗ̇ ܫܵܥܬܼܵܐ ܕܚܲܬܼܢܵܐ ܫܪܵܪܵܐ ܒܵܥܹ̇ܐ : ܘܲܓ̣ܠܵܬ݀ ܐ̄ܪܵܙܵܗ̇ ܠܲܡܪܲܒ݁ܝܵܢܵܗ̇ ܕܲܡܫܲܚܲܛܬܵܐ ܗ̄ܝܼ ܀ ܩܪܵܬ݀ ܠܹܗ ܠܡܘܼܫܹܐ ܕܲܢܡܲܠܸܠ ܠܵܗ̇ ܐܲܝܟ̣ ܨܸܒ̣ܝܵܢܵܗ̇ : ܣܵܒ̣ܪܵܐ ܗ̄ܘ̣ܵܬܼ ܓܹܝܪ ܕܡܸܣܬܲܬ݁ܪܵܐ ܗ̄ܘ̣ܵܬܼ ܓܲܝܵܪܘܼܬܼܵܗ̇ ܀ ܐܲܢ̄ܬ݁ ܡܲܠܸܠ ܥܲܡܝܐܘܿ ܡܲܟܥܝܼܟ̣ܵܐ ܐܵܡ̇ܪܵܐ ܗ̄ܘ̣ܵܬܼ ܠܹܗ : ܐܵܠܵܗܵܐ ܕܹܝܢ ܢܸܙܓܘܿܪ ܩܵܠܵܘ̈ܗܝ ܕܲܡܙܝܼܥܝܼܢ ܠܝܼ ܀ ܡܘܼܫܹܐ ܡܫܲܓܸܫ ܘܲܡܠܲܒܸ݁ܒ̣ ܠܵܗ̇ ܐܲܝܟ̣ ( ܠܲܫܒܲܪܬܼܵܐ : ܢܢܲܣܹܝܟ̣ܝ 93 : ܒܵܥܹ̇ܐ ܠܵܐ ܬܸܬܼܪܲܗܒ̣ܝܼܢ ܡ̣ܢ ܥܲܙܝܼܙܵܐ ܀ ܢܸܥܒܸ݁ܕܼ ܬܸܢܘܲܝ ܘܡܸܬܼܥܲܠܹܐ ܠܹܗ ܠܐܲܬܼܪܹܗ ܪܵܡܵܐ : ܥܘܿܠܝ ܒܲܩܝܵܡܹܗ ܘܗܵܐ ܐܸܫܬܲܬܲܩ ܪܲܥܡܵܐ ܕܩܵܠܵܘ̈ܗܝ ܀ ܬܵܝ ܘܲܚܙܵܐܝܼܘܗܝ ܕܠܵܐ ܢܵܟܹ̇ܦ ܐ̄ܢܵܐ ܠܡܲܢ ܐܲܡܟܲܪܬܹܟ̣ܝ : pb. 27 ܚܘܼܪܝ ܒܲܫܟ̣ܝܼܢܬܹܗ ܕܲܟ̣ܡܵܐ ܕܚܝܼܠܵܐ ܥܲܠ ܒܸܪ̈ܝܵܬܹܗ ܀ ܗܵܢܵܐ ܬܘܼܩܦܵܐ ܐܝܼܬܼ ܠܲܡܟ̣ܝܼܪܹܟ̣ܝ ܒܲܫܒ̣ܝܼܚܘܼܬܹܗ : ܠܵܐ ܬܸܫܬܲܐܠܝܼܢ ܡ̣ܢ ܓܲܐܝܘܼܬܹܗ ܒܲܪܗܝܼܒ̣ܘܼܬܹܟ̣ܝ ܀ ܐܲܩܝܼܡܝ ܥܲܡܹܗ ܩܝܵܡܵܐ ܫܲܠܡܵܐ ܕܲܥܠܵܘܗܝ ܐܸܬܼܵܐ : ܠܵܐ ܐܸܒ̣ܗܲܬܼ ܒܹܟ̣ܝ ܕܲܙܗܝܼܪ ܐ̄ܢܵܐ ܒܹܟ̣ܝ ܗܵܐ ܡ̣ܢ ܡܸܨܪܹܝܢ ܀ ܪܵܥܠܵܐ ܟܢܘܼܫܬܵܐ ܘܲܪܗܝܼܒ̣ ܡܘܼܫܹܐ ܘܲܡܠܲܒܸܒ̣ ܠܵܗ̇ : ܬܵܐܹ̇ܢ ܛܘܼܪܵܐ ܘܬܲܩܝܼܦ ܪܵܡܵܐ ܘܝܵܩܹ̇ܕܼ ܣܝܼܢܲܝ ܀ ܩܵܠܹ̈ܐ ܕܚܝܪܠܝܼܢ ܚܸܙ̈ܘܹܐ ܬܡܝܼܗܝܼܢ ܪ̈ܲܥܡܹܐ ܪܗܝܼܒ̣ܝܼܢ : ܛܲܟ̣ܣܹ̈ܐ ܣܕܝܼܪܝܼܢ ܣܸܕܼܪܹ̈ܐ ܡܬܼܝܼܚܝܼܢ ܬܸܓ̣ܡܹ̈ܐ ܫܒ̣ܝܼܚܝܼܢ ܀ ܓܘܼ̈ܕܹܐ ܟܪ̈ܝܼܟ̣ܵܢ ܐܲܠܦܹ̈ܐ ܟܢܝܼܫܝܼܢ ( ܚܲܝ̈ܠܹܐ ܨܡܝܼܕܝܼܢ 94 : ܣܪ̈ܵܦܹܐ ܡܩܲܕܫܝܼܢ ܟܪ̈ܘܿܒܹܐ ܡܪܲܚܦܝܼܢ ܥܝܼܪܹ̈ܐ ܦܵܪܚܝܼܢ ܀ ܚܙܵܬܼܵܐ ܬܡܝܼܗܬܵܐ ܕܡܘܼܬܼܵܐ ܕܬܲܗܪܵܐ ܫܟ̣ܝܼܢܬܵܐ ܕܟܲܣܝܵܐ : ܥܢܵܢܵܐ ܕܩܵܝ̇ܡܵܐ ܢܘܼܪܵܐ ܕܝܵܩ̇ܕܵܐ ܩܥܵܬܼܵܐ ܕܪܵܡܵܐ ܀ ܙܝܼܘܵܐ ܕܲܦܪܝܼܣ ܢܘܼܗܪܵܐ ܕܐܲܫܝܼܕܼ ܫܘܼܒ̣ܚܵܐ ܕܲܙܠܝܼܚ : ܙܲܗܪܵܐ ܕܲܡܬܼܝܼܚ ܩܵܠܵܐ ܕܬܲܩܝܼܦ ܪܵܘܒܵܐ ܕܣܵܠܹ̇ܩ ܀ ܡܘܼܫܹܐ ܡܲܟܝܼܟ̣ ܚܲܬܼܢܵܐ ܥܲܙܝܼܙ ܟܲܠܬܼܵܐ ܒܣܝܼܪܵܐ : ܓܢܘܿܢܵܐ ܡܲܦܪܸܓ̣ ܩܘܼܒ݁ܬܼܵܐ ܢܩܝܼܫܵܐ ܫܘܼܦܪܵܐ ܢܲܨܝܼܚ ܀ ܚܕܼ̈ܘܿܓܹܐ ܣܡܝܼܟ̣ܝܼܢ ܥܵܠܡܹ̈ܐ ܦܨܝܼܚܝܼܢ ܚܠܘܿܠܵܐ ܡܛܲܝܲܒ̣ : ܘܲܡܢܲܒ̣ܬܵܐ ܟܲܕܼ ܡܸܫܬܲܐܠܵܐ ܡ̣ܢ ܡܸܫܬ݁ܘܼܬܼܵܐ ܀ ܩܵܐܹ̇ܡ ܣܵܦ̇ܪܵܐ ܘܲܛܥܝܼܢ ܩܲܢܝܵܐ ܕܢܸܪܫܘܿܡ ܬܸܢܘܲܝ : ܘܚܲܬܼܢܵܐ ܡܣܲܟܹ݁ܐ ܕܲܒ̣ܦܸܪܢܝܼܬܼܵܐ 95 : ܥܵܠܡܵܐ ܢܲܪܡܹܐ ܀ pb. 28 ܠܗܵܢܵܐ ܚܲܬܼܢܵܐ ܫܵܛܲܬ݀ ܗܵܝܕܹܝܢ ܒܲܪ̄ܬܼ ܐܲܒ̣ܪܵܗܵܡ : ܕܲܒ̣ܥܸܢܝܵܢܹܗ ܠܵܐ ܪܲܥܝܵܐ 96 : ܗ̄ܘ̣ܵܬܼ ܚܲܒ̣ܪܲܬܼ ܥܸܓ̣ܠܵܐ ܀ ܬܠܹܝܢ ܘܹܐܠܵܪܹ̈ܐ 97 : ܕܐܵܐܲܪ ܢܲܩ̈ܕܹܐ ܠܒܲܪ ܡ̣ܢ ܛܘܼܪܵܐ : ܘܟܸܠ̈ܠܹܐ 98 : ܕܢܘܼܪܵܐ ܘܲܒ̣ܥܲܪ̈ܦܸܠܹܐ ܩܪܝܼܡ ܗ̄ܘ̣ܵܐ ܣܝܼܢܲܝ ܀ ܐܲܦܸܩ̣ ܚܼܲܬܼܢܵܐ ܡܵܐܢܹ̈ܐ ܬܡܝܼ̈ܗܹܐ ܕܫܲܠܗܹܒ̣ܝܼܬܼܵܐ : ܡ̣ܢ ܗܵܘ̇ ܥܲܝܒ̣ܵܐ ܐܲܠܵܗܵܐ ܕܐܲܚܸܬܼ ܥܲܡܹܗ ܀ ܚܡܝܼܡ ܩܲܝܛܘܿܢܵܐ ܒܢܲܚ̈ܬܹܐ ܙܩܝܼܪܹ̈ܐ ܕܡ̣ܢ ܓܵܘܙܲܠܬܵܐ : ܘܲܡܟ̣ܝܼܟ̣ܵܐ ܒܹܗ ܬܸܫܘܝܼܬܼ ܢܘܼܪܵܐ ܕܠܵܐ ܡܸܬܼܠܲܒ̣ܟܵܐ ܀ ܟܪܝܼܟ̣ܝܼܢ ܗ̄ܘ̣ܵܘ ܠܵܗ̇ 99 : ܐܲܦܲܝ̈ ܬܲܪ̈ܥܹܐ ܕܠܵܐ ܡܸܬܼܓܲܫܫܝܼܢ : ܕܲܒ̣ܗܵܘ̇ ܢܵܘܠܵܐ ܕܒܹܝܬܼ ܐܲܠܵܗܵܐ ܐܸܬܼܥܲܬܲܕܼܘ ܗ̄ܘ̣ܵܘ ܀ ( ܘܲܡܬܼܝܼܚ ܡ̣ܢ ܠܒܲܪ ܡܵܐܢܵܐ ܥܲܝܒܵܐ 100 : ܗܵܘ̇ ܕܲܥܢܵܢܹ̈ܐ : ܕܲܫܚܝܼܡ ܓܵܘܢܹܗ ܘܲܠܒ̣ܝܼܕܼ ܓܘܼܫܡܹܗ ܘܲܒ̣ܨܝܼܪ ܥܘܼܫܢܹܗ ܀ ܩܸܦܠܲܬ݀ ܗ̄ܘ̣ܵܬܼ ܠܵܗ̇ ܪܘܼܚܵܐ ܩܲܠܝܼܠ ܐܲܝܟ̣ ܕܲܠܦܘܼܪܣܵܐ : ܕܬܸܚܙܹܐ ܟܢܘܼܫܬܵܐ ܠܗܵܠܹܝܢ ܫܘܼܦܪܹ̈ܐ ܕܲܠܓ̣ܵܘ ܡܸܢܵܗ̇ ܀ ܠܓ̣ܵܘ ܥܲܪܦܸܠܵܐ ܘܢܘܼܪܵܐ ܕܝܵܩ̇ܕܵܐ ܥܲܠ ܪܹܫ ܛܘܼܪܵܐ : ܘܲܠܒܲܪ ܡܸܢܵܗ̇ ܐܵܐܲܪ ( ܕܲܠܒ̣ܝܼܕܼ ܐܲܝܟ̣ ܠܐܝܼܩܵܪܵܗ̇ ܀ ܓܢܹܐ ܗ̄ܘ̣ܵܐ ܫܘܼܒ̣ܚܵܐ 101 : ܒܲܝܢܵܬܼ ܐܸܣܬܼܵܐ ܗܵܝ̇ ܕܲܥܢܵܢܹ̈ܐ : ܕܡܸܬܼܚܵܘܹܐ ܗ̄ܘ̣ܵܐ ܘܠܵܐ ܡܸܬܼܚܵܘܹܐ ܐܲܝܟܲܢ ܕܐܝܼܬܼܵܘܗܝ ܀ ܥܢܵܢܵܐ ܒܓ̣ܵܘܗ̇ ܣܲܬܲܪܬܹܗ ܗ̄ܘ̣ܵܬܼ ܠܙܝܼܘܵܐ ܕܐܲܦܵܘ̈ܗܝ : ܟܲܕܼ ܢܵܚܠܵܐ ܗ̄ܘ̣ܵܬܼ ( ܩܲܠܝܼܠ ܙܲܗܪܵܐ 102 : ܥܲܠ ܚܲܙܵܝܹ̈ܐ ܀ pb. 29 ܡܸܫܬܲܦܲܥ ܗ̄ܘ̣ܵܐ ܡ̣ܢ ܟܸܢ̈ܦܵܬܼܵܗ̇ ܢܘܼܗܪܵܐ ܒܪܝܼܟ̣ܵܐ : ܩܲܠܝܼܠ ܒܸܨܪܵܐ ܡ̣ܢ ܗܵܘ̇ ܫܘܼܒ̣ܚܵܐ ( ܕܲܚܙܵܘ ܥܲܡܹܗ 103 :܀ ܡܵܐ ܕܓ̣ܵܚ̣ ܙܝܼܘܵܐ ܘܗܵܐ ܕܢܸܬܼܚܵܘܹܐ ܟܠܵܬܹܗ ܥܢܵܢܵܐ : ܬܲܢ ܛܘܼܪ ܣܝܼܢܲܝ ܘܗܵܐ ܕܢܸܬܼܦܲܪܲܫ ܣܲܡ̣ܟܹܗ ܪܸܡܙܵܐ ܀ ܡܵܐ ܕܐܲܕܼܝܼܩ ܗ̄ܘ̣ܵܐ ܩܲܠܝܼܠ ܫܘܼܒ̣ܚܵܐ ܡ̣ܢ ܥܲܪܦܸܠܵܐ : ܣܡܲܟ̣ ܒܲܥܢܵܢܵܐ ܕܠܵܐ ܢܸܫܬܲܦܲܥ ܥܲܠ ܚܲܙܵܝܹ̈ܐ ܀ ܚܵܙܹ̇ܝܢ ܗ̄ܘ̣ܵܘ ܠܹܗ ܘܠܵܐ ܚܵܙܹ̇ܝܢ ܠܹܗ ܚܲܬ݁ܝܼܬܼܵܐܝܼܬܼ : ܕܫܘܼܒ̣ܚܵܐ ܕܲܠܓ̣ܵܘ ܬܘܼܒ̣ ܢܹܐܩܲܕܼ ܗ̄ܘ̣ܵܐ ܒܪܸ̈ܥܝܵܢܲܝܗܘܿܢ ܀ ܐܵܦ ܗܝ݀ ܚܙܵܬܼܵܐ ܕܡܸܬܼܓܲܢܝܵܐ 104 : ܗ̄ܘ̣ܵܬܼ ܡ̣ܢ ܥܲܝܢܲܝ̈ܗܘܿܢ : ܓܘܼܪܵܓ̣ܵܐ 105 : ܗ̄ܘ̣ܵܐ ܕܢܹܐܠܦܘܼܢ ܕܕܲܠܓ̣ܵܘ ܕܡܸܕܹܡ ܪܲܒ݁ ܗ̄ܘ̣ ܀ ܡܸܬܼܗܲܦܲܟ̣ ܗ̄ܘ̣ܵܐ ܡܸܕܹܐ ܙܲܗܪܵܐ ܒܓ̣ܵܘ ܥܲܪ̈ܦܸܠܹܐ : ܩܲܢܝܼܛܝܼܢ ܗ̄ܘ̣ܵܘ ܕܐܸܢ ܡܸܫܬܲܦܲܥ ܥܵܠܡܵܐ 106 : ܡܵܘܩܸܕܼ ܀ ܚܵܙܹ̇ܝܢ ܗ̄ܘ̣ܵܘ ܠܹܗ ܡ̣ܢ ܬܲܚܦܝܼܬܼܵܐ ܗܵܝ̇ ܕܲܥܢܵܢܵܐ : ܘܥܲܠ ܕܲܓ̣ܢܹܐ ܗ̄ܘ̣ܵܐ ܬܘܼܒ̣ ܡܲܬܼܡܲܗ ܗ̄ܘ̣ܵܐ ܠܟ̣ܠ ܕܲܚܕܼܵܪܵܘܗܝ ܀ ܡܵܐ ܕܡܲܒ̣ܥܲܕܼ ܓܹܝܪ ܡܸܕܹܡ ܘܲܟ̣ܣܹܐ 107 : ܣܲܓܝܼ ܝܲܩܝܼܪ : ܡܸܛܠ ܗܵܢܵܐ ܥܢܵܢܵܐ ܠܛܘܼܪܵܐ ܗܘ݀ܵܬܼ ܣܸܬܵܪܵܐ ܀ ܣܠܸܩ ܬܸܢܵܢܵܐ ܕܢܸܬܼܒܲܕܲܩ ܗ̄ܘ̣ܵܐ ܕܢܘܼܪܵܐ ܬܲܡܵܢ : ܩܛܲܪ ܥܲܪ̈ܦܸܠܹܐ ܕܫܲܠܗܹܒ̣ܝܼܬܼܵܐ ܬܸܬܼܦܲܟܲܗ ܗ̄ܘ̣ܵܬܼ ܀ ܢܦܲܩ̣ܘ ܗ̄ܘ̣ܵܘ ܩܵܠܹ̈ܐ ܐܲܝܟ̣ ܡܵܐ ܕܨܹܐܕܼܵܘܗܝ ܙܵܥ̇ܩܵܐ ܩܲܪܢܵܐ : ܪܲܬܼ ܗ̄ܘ̣ܵܐ ܛܘܼܪܵܐ ܐܲܝܟ̣ ܐ̄ܢܵܫ ܕܐܲܠܨܹܗ ܝܘܼܩܪܵܐ ܕܲܥܠܵܘܗܝ ܀ pb. 30 ܗܘ݀ܵܐ ܝܲܚܒܘܼܪܵܐ ܕܬܸܬܼܒܲܕܲܩ ܗ̄ܘ̣ܵܬܼ ܫܲܠܗܹܒ̣ܝܼܬܼܵܐ : ܘܲܪܥܸܡ̣ ܣܝܼܢܲܝ ܐܲܝܟ̣ ܕܲܫܟ̣ܝܼܢܬܹܗ ܒܹܗ ܫܲܪܝܵܐ ܗ̄ܘ̣ܵܬܼ ܀ ܐܸܬ݁ܬ݁ܙܝܼܥܘ ܬܲܡܵܢ ܩܵܠܹ̈ܐ ܙܪ̈ܝܼܙܹܐ ܕܲܫܡܲܝܵܢܹ̈ܐ : ܕܡܵܪܹܐ ܪ̈ܵܘܡܹܐ ܒܛܘܼܪܵܐ ܗ̄ܘ̣ܵܐ ܠܲܡ ܥܲܡ ܡܲܫܪܝܼܬܹܗ ܀ ܪܵܒ̣ ܒܸܪ̈ܝܵܬܼܵܐ ܒܩܵܠܹ̈ܐ ܘܚܸܙ̈ܘܹܐ ܕܲܕܼܚܝܼ̈ܠܵܬܼܵܐ : ܕܡܵܪܹܐ ܒܪܝܼܬܼܵܐ ܥܲܠ ܣܝܼܢܲܝ ܗ̄ܘ̣ܵܐ ܘܲܒ̣ܥܲܪ̈ܦܸܠܹܐ ܀ ܐܸܫܬܲܡܲܪܘ ܗ̄ܘ̣ܵܘ ܪ̈ܲܥܡܹܐ ܠܛܵܘܚܵܐ ܥܲܠ ܪܹܫ ܛܘܼܪܵܐ : ܘܲܟ̣ܡܵܐ ܕܗܵܕܹܐ ܪܡܲܙܘ ܒܲܩܥܵܬܼܵܐ ܕܗܵܪܟܵܐ ܗ̄ܘ̣ ܡܲܠܟܵܐ ܀ ܙܥܲܩ̣ܘ ܫܝܼܦܘܿܪܹ̈ܐ ܒܪܵܡܬܼܵܐ ܕܣܝܼܢܲܝ ܥܲܙܝܼܙܵܐܝܼܬܼ : ܕܬܸܟ̣ܢܲܫ ܐܲܪܥܵܐ ܠܘܲܥܕܹܗ ܕܩܵܠܵܐ ܕܡܵܪܝܵܐ ܬܲܡܵܢ ܀ ܐܸܬܼܝܲܒܲܒ̣ ܗ̄ܘ̣ܵܐ ܙܡܵܪܵܐ ܕܥܝܼܪܹ̈ܐ ܠܓ̣ܵܘ ܒܲܥܢܵܢܹ̈ܐ : ܕܲܠܒܲܪܵܝܹܐ ܢܸܣܒܲܪ ܐܸܢܘܿܢ ܕܲܠܓ̣ܵܘ ܐܝܼܬܼܵܘܗܝ ܀ ܡܵܐ ܕܐܸܬܼܗܲܦܲܟ̣ ܙܲܗܪܵܐ ܕܢܘܼܪܵܐ ܒܓ̣ܵܘ ܥܲܪܦܸܠܵܐ : ܬܲܟ̣ܣܹܗ ܥܲܝܡܵܐ ܕܲܠܒܲܪ ( ܡܸܢܵܗ̇ ܠܵܐ 108 : ܢܸܫܬܲܦܲܥ ܀ ܡܵܐ ܕܐܸܬܼܐܲܫܕܲܬ݀ ܫܲܠܗܹܒ̣ܝܼܬܼܵܐ ܠܥܸܠ ܡ̣ܢ ܛܘܼܪܵܐ : ܣܟܲܪܬܼܵܗ̇ ܥܢܵܢܵܐ ܕܠܵܐ ܬܓ̣ܘܼܚ ܠܵܗ̇ ܥܲܠ ܬܲܚܬܵܝܹ̈ܐ ܀ ܡܵܐ ܕܐܸܬ݁ܬ݁ܪܝܼܡܘ ܗ̄ܘ̣ܵܘ ܓܲܠܠܹ̈ܐ ܕܓ̣ܘܼܡܪܹ̈ܐ ܒܪܹܫܹܗ ܕܣܝܼܢܲܝ : ܐܵܐܲܪ ܪܲܥܕܵܐ ܡܩܲܒܸ݁ܠ ܗ̄ܘ̣ܵܐ ܠܗܘܿܢ ܩܲܠܝܼܠܵܐܝܼܬܼ ܀ ܥܢܵܢܵܐ ܠܒܲܪ ܗ̄ܘ̣ܵܬܼ ܘܲܠܓ̣ܵܘ ܡܸܢܵܗ̇ ܫܲܠܗܹܒ̣ܝܼܬܼܵܐ : ܕܚܲܡܝܼܡܘܼܬܼܵܐ ܒܩܲܪܝܼܪܘܼܬܼܵܐ ܬܸܬܼܦܲܟܲܗ ܗ̄ܘ̣ܵܬܼ ܀ ܡܸܬܼܢܲܒ̣ܪܲܫ ܗ̄ܘ̣ܵܐ ܙܝܼܘܵܐ ܕܚܝܼܠܵܐ ܥܲܠ ܪܹܫ ܛܘܼܪܵܐ : pb. 31 ܘܡܸܬܼܚܲܦܹܐ ܗ̄ܘ̣ܵܐ ܕܠܵܐ ܢܸܬܼܚܵܘܹܐ ܥܲܙܝܼܙܵܐܝܼܬܼ ܀ ܨܪܝܼ ܗ̄ܘ̣ܵܐ ܢܘܸܗܪܵܐ ܒܟܸܢܦܵܐ ܥܦܝܼܦܬܵܐ ܗܵܝ̇ ܕܲܥܢܵܢܹ̈ܐ : ܩܒܹܐ ܘܲܡܨܲܡܲܕܼ ܕܠܵܐ ܢܛܒܼܦܵܗܿ ܗ̄ܘܼܵܐ ܠܐܲܪܥܵܐ ܟ̱ܠܵܗ̇ ܀ ܡܸܫܬܲܡܥܵܐ ܗ̄ܘ̣ܵܬܼ ܡ̣ܢ ܓܵܘ ܣܲܢܝܵܐ ܪܒܼܵܒܼܬܵܐ ܕܥܝܼܪܹ̈ܐ : ܘܐܲܝܟܼ ܩܵܠ ܝܲܡܵܐ ܡܸܫܬܲܓܼܫܝܼܢ ܗ̄ܘܼܵܘ ܒܗܘܼܠܵܠܲܝ̈ܗܘܿܢ ܀ ܓܢܹܝܢ ܒܲܥܪܘܼܪܵܐ 109 : ܕܲܟ̣ܪܝܼܟ̣ ܗ̄ܘ̣ܵܐ ܠܗܘܿܢ ܡ̣ܢ ܟܠ ܓܲܒ݁ܝܼ̈ܢ : ܘܢܵܩ̇ܫܝܼܢ ܩܵܠܹ̈ܐ ܡ̣ܢ ܥܲܡܛܵܢܵܐ ܠܒܲܪ ܡ̣ܢ ܛܘܼܪܵܐ ܀ ܟܣܹܝܢ ܘܲܡܗܲܠܠܝܼܢ ܘܟܲܕܼ ܩܲܪܝܼܒ̣ܝܼܢ ܪܲܚܝܼܩܝܼܢ ܗ̄ܘ̣ܵܘ : ܠܥܲܝܢܹ̈ܐ ܟܣܹܝܢ ܗ̄ܘ̣ܵܘ ܘܠܐܸܕܼܢܹ̈ܐ ܓܠܹܝܢ ܗ̄ܘ̣ܵܘ ܒܲܬܼܪܹܝܢ ܦܘܼܪ̈ܣܝܼܢ ܀ ܛܲܥܢܹܗ ܛܘܼܪܵܐ ܟܲܕܼ ܠܵܐ ܣܲܝܒܲܪ ܠܗܵܘ̇ ܥܲܙܝܼܙܵܐ : ܘܐܸܠܘܼ ܐܝܼܬܼ ܗ̄ܘ̣ܵܐ ܦܘܼܪܣܵܐ ܕܢܸܥܪܘܿܩ ܠܵܐ ܡܟܲܬܲܪ ܗ̄ܘ̣ܵܐ ܀ ܪܵܥܹ̇ܠ ܣܝܼܢܲܝ ܘܝܵܩ̈ܕܵܢ ܟܹܐܦܵܘ̈ܗܝ ܡ̣ܢ ܓܵܘܙܲܠܬܵܐ : ܘܲܒ̣ܬܸܢܵܢܹܗ ܥܲܠ ܝܲܩܕܵܢܹܗ ܡܸܬܼܒܲܕܲܩ 110 : ܗ̄ܘ̣ܵܐ ܀ ܬܗܲܪܘ ܡܲܠܲܐܟܹ̈ܐ ܕܗ̇ܘ ܠܵܐ ܡܣܲܝܟ̣ܵܐ ܫ̣ܪܵܐ ܥܲܠ ܛܘܼܪܵܐ : ܘܟܲܕܼ ܛܵܒ̣ ܪܵܘܡܹܗ ܠܵܐ ܐܲܪܦܝܼ ܗ̄ ، ̣ܵܐ ܣܝܼܢܲܝ ܛܲܥܢܹܗ ܀ ܦܨܝܼܚܝܼܢ ܗ̄ܘ̣ܵܘ ܛܵܒ̣ ܚܲܝ̈ܠܵܘܵܬܼܵܐ ܕܲܢܚܸܬܼܘ ܥܲܡܹܗ : ܕܲܫ̣ܘܵܘ ܕܢܸܗܘܘܿܢ ܠܸܘܝܵܐ ܠܐܘܼܪܚܹܗ ( ܕܨܹܝܕܼ ܥܲܦܪ̈ܵܢܹܐ 111 :܀ ܚܬܼܝܼܪܝܼܢ ܗ̄ܘ̣ܵܘ ܬܘܼܒ̣ ܗܵܠܹܝܢ ܬܸܓ̣ܡܹ̈ܐ ܕܦܵܫ̣ܘ ܒܲܡܪ̈ܵܘܡܹܐ : ܕܐܲܝܟ̣ ܒܲܝ̈ܬܵܝܹܐ ܟܲܬܲܪܘ ܬܲܡܵܢ ܒܐܲܬܼܪܹܗ ܪܵܡܵܐ ܀ ܗܵܠܹܝܢ ܣܵܒ̣݁ܪܝܼܢ ܕܨܹܐܕܲܝܗܘܿܢ ܗ̄ܘ̣ ( ܒܪܵܘܡܵܐ ܕܲܠܥܸܠ 112 : ܘܗܵܠܹܝܢ ܪܵܢܹܝܢ ܕܗܵܐ ܥܲܡܗܘܿܢ ܗ̄ܘ̣ ܥܲܠ ܛܘܼܪ ܣܝܼܢܲܝ ܀ pb. 32 ܡܲܨܕܝܼܢ ܗܵܠܹܝܢ ܨܹܝܕܼ ܡܲܪܟܲܒ̣ܬܼܵܐ ܕܲܢܚܘܼܪܘܼܢ ܒܹܗ : ܘܩܵܝ̇ܡܝܼܢ ܗܵܠܹܝܢ ܥܲܠ ܪܹܫ ܛܘܼܪܵܐ ܕܢܸܬܼܒܲܩܘܿܢ ܒܹܗ ܀ ܟܣܹܐ ܡ̣ܢ ܗܵܠܹܝܢ ܐܵܦ ܡ̣ܢ ܗܵܠܹܝܢ ܒܲܬܼܪܹܝܢ ܓܲܒ݁ܝܼ̈ܢ : ܘܲܓ̣ܢܝܼܙ ܒܐܲܬܼܪܹܗ ܡ̣ܢ ܥܸܠܵܝܹ̈ܐ ܘܡ̣ܢ ܬܲܚ̈ܬܵܝܹܐ ܀ ܢܘܼܪܵܐ ܕܝܵܩ̇ܕܵܐ ܒܪܹܫܹܗ ܕܛܘܼܪܵܐ ܚ̣ܙܵܘ ܬܲܚ̈ܬܵܝܹܐ : ܘܙܲܗܪܵܐ ܕܲܟ̣ܪܝܼܟ̣ ܥܲܠ ܡܲܪܟܲܒ̣ܬܼܵܐ ܚ̣ܙܵܘ ܥܸܠܵܝܹ̈ܐ ܀ ܒܓ̣ܵܘ ܟܲܣܝܘܼܬܹܗ ܫܲܪܝܵܐ ܫܟ̣ܝܼܢܬܹܗ ܘܠܵܐ ܡܸܬܼܚܲܙܝܵܐ : ܐܵܦܠܵܐ ( ܒܥܘܼܡܩܵܐ ܬܘܼܒ̣ ܡܸܬܼܚܵܘܹܐ ܐܸܠܵܐ ܒܛܲܟ̣ܣܵܐ 113 :܀ ܠܵܐ ܫܟ̣ܝܼܚܵܐ ܠܹܗ ܕܢܸܚܙܘܿܩ ܘܢܸܫܪܹܐ ܠܐܲܬܼܪ̈ܵܘܵܬܼܵܐ : ܕܒܹܗ ܗ̄ܘ̣ ܚܒ̣ܝܼ̈ܫܵܢ ܟܠ ܒܸܪ̈ܝܵܬܼܵܐ ܘܠܲܐܝܟܵܐ ܢܸܪܕܹܐ ܀ ܥܲܠ ܛܘܼܪܵܐ ܗ̄ܘ̣ܵܐ ܘܲܒ̣ܪܵܘܡܵܐ ܗ̄ܘ̣ܵܐ ܘܲܒ̣ܟ̣ܠܵܐ ܗ̄ܘ̣ܵܐ : ܘܥܲܠ ܡܲܪܟܲܒ̣ܬܼܵܐ ܘܲܒ̣ܓ̣ܵܘ ܣܲܢܝܵܐ ܘܲܒ̣ܟ̣ܠ ܦܸܢ̈ܝܵܢ ܀ ܕܡܘܼܬܼܵܐ ܚܵܘܝܼ ܕܝܵܩܘܿܕܼܘܼܬܼܵܐ ܥܲܠ ܪܹܫ ܛܘܼܪܵܐ : ܕܲܒ̣ܬܸܕܼܡܘܼܪܬܵܐ ܚܠܘܿܠܵܐ ܢܸܥܒܸ݁ܕܼ ܒܹܝܬܼ ܐܲܪ̈ܥܵܢܹܐ ܀ ܚܙܵܬܼܵܐ ܬܡܝܼܗܬܵܐ ܒܚ̣ܵܐ ܠܒܲܪ̄ܬܼ ܐܲܒ̣ܪܵܗܵܡ : ܘܲܒ̣ܬܸܕܼܡܘܼܪܬܵܐ ܚܙܵܬܼܵܐ ܕܟ̣ܠܬܼܵܐ ܢܸܚܛܘܿܦ ܨܹܐܕܼܵܘܗܝ ܀ ܒܹܗ ܗ̄ܘ̣ ܣܡܝܼܟ̣ ܗ̄ܘ̣ܵܐ ܛܘܼܪܵܐ ܕܣܝܼܢܲܝ ܟܲܕܼ ܛܲܥ̣ܢܹܗ ܗ̄ܘ̣ܵܐ : ܐܲܝܟ̣ ܕܲܟ̣ܪ̈ܘܿܒܹܐ ܬܠܹܝܢ ܒܲܕܼܪܵܥܹܗ ܘܲܡܙܲܝܚܝܼܢ ܠܹܗ ܀ ܒܹܗ ܗ̄ܘ̣ ܬܲܠ̈ܝܵܢ ܟܠ ܒܸܪ̈ܝܵܬܼܵܐ ܘܣܵܘ̈ܦܹܐ ܕܲܒ̣ܗܹܝܢ : ܘܪܲܟܸܒ̣ ܥܸܠܬܼܵܐ ܕܲܠܥܘܼܕܼܪܵܢܵܐ ܒܛܘܼܪܵܐ ܢܸܫܪܹܐ 114 :܀ ܕܡܘܼܬܼܵܐ ܚܵܘܝܼ ܕܝܵܩܘܿܕܘܼܬܼܵܐ ܥܲܠ ܓܸܢ̄ܒ̣ ܛܘܼܪܵܐ : pb. 33 ܕܒܲܬܼܡܝܼܗܵܬܼܵܐ ܢܹܐܣܪܵܗ̇ ܒܢܸܩܦܹܗ ܩܲܕܝܼܫܵܐܝܼܬܼ ܀ ܘܟܲܕܼ ܐܸܬܼܩܲܪܒܲܬ݀ ܪܵܚܡܲܬܼ ܓܵܘܪܵܐ ܕܬܹܐܬܹܐ ܨܹܐܕܼܵܘܗܝ : ܐܸܫܬܲܐܠܲܬ݀ ܗ̄ܘ̣ܵܬܼ ܕܐܵܦܠܵܐ ܬܼܫܡܲܥ ܡܲܠܦܵܢܘܼܬܹܗ ܀ ܕܢܝܼܚܵܗ̇ 115 : ܡܘܼܫܹܐ ܕܬܸܫܠܹܐ ܡܸܫܠܵܐ ܡܠܹܐ ܥܸܕܵܢܵܐ : ܥܲܕܼ ܡܸܫܬܲܪܪܵܐ ܬܸܢܘܲܝ ܥܲܡܵܗ̇ ܘܣܵܠܹ̇ܩ ܚܲܬܼܢܵܐ ܀ ܘܟܲܕܼ ܣܲܦܝܼܦܵܐ ܫܟ̣ܝܼܢܬܵܐ ܒܛܘܼܪܵܐ ܒܬܲܗܪܵܐ ܪܲܒܵܐ : ܩ̣ܪܵܐ ܠܹܗ ܡܵܪܝܵܐ ܠܓܲܒ̣ܝܵܐ ܡܘܼܫܹܐ ܕܢܸܥܘܿܠ ܨܹܐܕܼܵܘܗܝ ܀ ܢܦܲܩ̣ ܗ̄ܘ̣ܵܐ ܩܵܠܵܐ ܐܲܝܟ̣ ܕܵܩܸܢܣܵܐ ܒܵܬܲܪ ܡܘܼܫܹܐ : ܕܢܸܥܘܿܠ ( ܢܲܫܲܪ ܬܸܢܘܲܝ ܥܲܡܹܗ 116 : ܒܹܝܬܼ ܥܲܪ̈ܦܸܠܹܐ ܀ ܥܲܠ̣ ܒܲܥܢܵܢܵܐ ܘܗܵܐ ܕܢܸܣܲܩ ܗ̄ܘ̣ܵܐ ܨܹܝܕܼ ܩܲܕܝܼܫܵܐ : ܘܲܪܗܸܛ ܩܵܠܵܐ ܕܪܲܫ̣ ܠܹܗ ܐܘܼܪܚܵܐ ܕܫܲܠܗܹܒ̣ܝܼܬܼܵܐ ܀ ܬܠ̣ܵܐ ܡ̣ܢ ܩܘܼܕܼܡܵܘܗܝ ܐܲܦܲܝ̈ ܬܲܪܥܵܐ ܗܵܘ̇ ܕܲܥܢܵܢܹ̈ܐ : ܕܢܸܥܘܿܠ ܢܸܚܙܹܐ ܠܚܲܬܼܢܵܐ ܒܫܘܼܒ̣ܚܹܗ ܐܲܝܟܵܐ ܕܐܝܼܬܼܵܘܗܝ ܀ ܢܦܲܩ̣ ܦܘܼܩܕܵܢܵܐ ܓܙܲܪ ܠܹܗ ܫܘܼܩܵܐ ܒܹܝܬܼ ܥܲܪ̈ܦܸܠܹܐ : ܕܠܵܐ ܢܣܲܪܕܹܗ ܗ̄ܘ̣ܵܐ ܙܲܗܪܵܐ ܪܵܡܵܐ ܡ̣ܢ ܓܵܘ ܣܝܼܢܲܝ ܀ ܥܲܠ̣ ܗ̄ܘ̣ܵܐ ܡܘܼܫܹܐ ܠܓ̣ܵܘ ܩܲܝܛܘܿܢܹܗ ܕܚܲܬܼܢܵܐ ܡܲܠܟܵܐ : ܕܢܹܐܠܲܦ ܠܐ̄ܪ̈ܵܙܵܘܗܝ ܘܢܲܝܬܹܐ ܠܟܲܠܬܼܵܐ ܨܹܝܕܼ ܩܲܕܝܼܫܵܐ ܀ ܥܲܠ̣ ܗ̄ܘ̣ܵܐ ܘܝܼܠܸܦ̣ ܘܲܢܦܲܩ̣ ܢܲܝܬܹܗ̇ ܐܲܝܟ̣ ܕܐܸܬܼܦܲܩܲܕܼ : ܕܬܸܩܪܘܿܒ̣ ܬܸܫܡܲܥ ܡܲܠܦܵܢܘܼܬܼܵܐ ܕܒܹܝܬܼ ܐܲܠܵܗܵܐ ܀ ܠܵܘ ܠܲܓ̣ܢܘܿܢܵܐ ܢܲܓ̣ܕܵܗ̇ ܕܬܸܥܘܿܠ ܕܠܵܐ ܕܲܟ̣ܝܵܐ ܗ̄ܘ̣ܵܬܼ : ܡ̣ܢ ܠܒܲܪ ܩܵܡܲܬ݀ ܕܬܸܫܡܲܥ ܬܹܐܠܲܦ ܨܸܒ̣ܝܵܢ ܚܲܬܼܢܵܐ ܀ pb. 34 ܗܵܝܕܹܝܢ ܩܵܠܵܐ ܡ̣ܢ ܥܲܪܦܸܠܵܐ ܪܥܸܡ̣ ܗ̄ܘ̣ܵܐ ܨܹܐܕܹܝܗ̇ : ܕܢܸܗܘܹܐ ܩܝܵܡܵܐ ܕܫܲܪܝܼܪܘܼܬܼܵܐ 117 : ܐܵܦ ܠܹܗ ܐܵܦ ܠܵܗ̇ ܀ ܫܩܲܠ̣ ܢܲܣܪܲܚ ܠܵܗ̇ ܡܲܠܦܵܢܘܼܬܼܵܐ ܒܩܵܠܵܐ ܪܵܡܵܐ : ܘܲܢܡܲܠܸܠ ܠܵܗ̇ ܩܘܼܫܬܵܐ ܒܓܸܠܝܵܐ ܒܥܲܙܝܼܙܘܼܬܼܵܐ ܀ ܐܲܣܓ݁ܝܼ ܙܲܗܪܵܗ̇ ܒܲܢܛܘܼܪ̈ܵܬܼܵܐ ܕܲܦܫܝܼ̈ܩܵܢ ܗ̄ܘܲܝ̈ : ܠܵܐ ܓܹܝܪ ܢܝܼܪܵܐ ܕܝܲܩܝܼܪܘܼܬܼܵܐ ܣܵܡ̣ ܥܲܠ ܨܵܘܪܵܗ̇ ܀ ܕܠܵܐ ܬܸܥܒܸ݁ܕܼ ܠܵܗ̇ ܨܲܠܡܹ̈ܐ ܓܠܝܼ̈ܦܹܐ ܡܲܠܸܦ ܗ̄ܘ̣ܵܐ ܠܵܗ̇ : ܘܲܕܼܡ̣ܢ ܨܹܐܕܼܵܘܗܝ ܠܵܐ ܬܫܲܢܹܐ ܗ̄ܘ̣ܵܬܼ ܡܲܪܬܹܐ ܗ̄ܘ̣ܵܐ ܠܵܗ̇ ܀ ܕܛܲܢܵܢܵܐ ܗ̄ܘ̣ܵܐ ܐܵܦ ܬܵܒ̣ܘܿܥܵܐ ܡܵܘܕܲܥ ܗ̄ܘ̣ܵܐ ܠܵܗ̇ : ܘܲܕܼܦܵܪܘܿܥܵܐ ܒܵܬܲܪ ܕܵܪܹ̈ܐ ܡܟ̣ܵܘܸܢ 118 : ܗ̄ܘ̣ܵܐ ܠܵܗ̇ ܀ ܥܸܣܪܵܐ ܡܝܼ̈ܠܝܼܢ ܣܵܡ̣ ܒܐܘܼܪܚܵܐ ܕܙܲܕܝܼܩܘܼܬܼܵܐ : ܕܲܢܝܲܒ݁ܠܘܼܢܵܗ̇ ܗܵܢܵܐ ܠܗܵܢܵܐ ܠܒܹܝܬܼ ܡܲܠܟ݁ܘܼܬܼܵܐ ܀ ܠܪܹܫܵܗ̇ ܣܵܡ̣ ܗ̄ܘ̣ܵܐ ܚܲܕܼ ܠܲܡܦܹܝܕܼܵܐ ܘܥܸܣܪܵܐ ܩܕܼܵܡܹܝܗ̇ : ܕܢܘܼܗܪܵܐ ܦܲܐܝܵܐ ܕܲܒ̣ܢܵܡܘܿܣܵܐ ܢܸܪܕܹܐ ܩܕܼܵܡܹܝܗ̇ ܀ ܟܲܕܼ ܡܸܬܼܦܲܩܕܵܐ ܕܐܲܝܟܲܢ ܬܸܛܘܿܪ ܘܲܒ̣ܡܵܢ ܬܸܫܦܲܪ : ܫܵܛܲܬ݀ ܫܸܒ̣ܩܲܬ݀ ܠܲܕܼܚܝܼ̈ܠܵܬܼܵܐ 119 : ܕܐܸܬܼܡܲܠܲܠ ܗ̄ܘܲܝ̈ ܀ ܡܡܲܠܸܠ ܡܵܪܝܵܐ ܘܪܵܥܹ̇ܠ ܣܝܼܢܲܝ ܘܲܕܚܝܼܠ ܐܲܬܼܪܵܐ : ܪܲܒ݁ ܕܘܼܡܵܪܵܐ ܘܬܲܩܝܼܦ 120 : ܚܲܝܠܵܐ ܕܲܒ̣ܪܸܫ ܛܘܼܪܵܐ ܀ ܩܵܠܹ̈ܐ ܬܡܝܼ̈ܗܹܐ ܡܲܠܸܠ̣ ܡܵܪܝܵܐ ܠܘܼܩܒܲܠ ܥܲܡܵܐ : ܪ̈ܲܥܡܹܐ ܕܚܝܼ̈ܠܹܐ ܕܡܸܬܼܓܲܢܚܝܼܢ ܗ̄ܘ̣ܵܘ ܩܕܼܵܡ 121 : ܥܲܪ̈ܦܸܠܹܐ ܀ pb. 35 ܒܗܵܠܹܝܢ ܩܵܠܹ̈ܐ ܡܲܠܝܲܝ̈ ܙܵܘ̈ܥܹܐ ܕܫܲܠܗܹܒ̣ܝܼܬܼܵܐ : ܡܲܠܸܦ ܗ̄ܘ̣ܵܐ ܠܵܗ̇ ܕܲܒ̣ܣܘܼܪܵܕܼܵܐ ܬܸܫܡܲܥ ܐܸܢܘܿܢ ܀ ܒܦܘܼܡܵܐ ܡܠܝܼܠܵܐ ܕܪܵܣܹܡ ܓܘܼܡܪܹ̈ܐ ܥܲܠ ܣܸܦ̈ܘܵܬܼܵܐ 122 : ܙܵܠܲܚ ܗ̄ܘ̣ܵܐ ܠܵܗ̇ ܩܵܠ ܦܘܼܩ̈ܕܵܢܹܐ ܕܬܹܐܠܲܦ ܐܸܢܘܿܢ ܀ ܒܗܵܘ̇ ܠܸܫܵܢܵܐ ܕܲܒ̣ܓ̣ܵܘܙܲܠܬܵܐ ܡܸܬܼܢܲܒ̣ܪܲܫ ܗ̄ܘ̣ܵܐ : ܡܵܘܫܸܛ ܗ̄ܘ̣ܵܐ ܠܵܗ̇ ܡܲܡܠܠܵܐ ܕܩܘܼܫܬܵܐ ܕܬܸܫܬܲܪܲܪ 123 : ܒܹܗ ܀ ܙܡܲܪ ܐܲܒ݁ܘܼܒ̣ܵܐ ܕܫܲܠܗܹܒ̣ܝܼܬܼܵܐ ܒܪܹܫܹܗ ܕܛܘܼܪܵܐ : ܘܐܲܪܗܸܒ̣ ܐܸܢܘܿܢ ܩܵܠܵܐ ܕܲܡܙܝܼܥ ܡ̣ܢ ܓܵܘܙܲܠܬܵܐ ܀ ܒܩܝܼܢܬܵܐ 124 : ܕܢܲܩ̣ܫܵܗ̇ ܩܵܠܵܐ ܕܢܘܼܪܵܐ ܣܵܡ̣ ܢܵܡܘܿܣܵܐ : ܘܲܒ̣ܢܵܐ ܣܝܵܓ̣ܵܐ ܕܠܵܐ ܬܸܣܛܹܐ ܗ̄ܘ̣ܵܬܼ ܡ̣ܢ ܦܘܼܩܕܵܢܵܐ ܀ ܘܲܕܼܫܸܡܥܲܬ݀ ܗ̄ܘ̣ܵܬܼ ܡܲܡܠܠܵܐ ܕܩܵܪܹܐ ܘܲܡܚܲܦܸܛ ܠܵܗ̇ : ܐܸܫܬܲܐܠܲܬ݀ ܗ̄ܘ̣ܵܬܼ ܕܐܵܦ ܬܸܫܡܲܥ ܡܲܠܦܵܢܘܼܬܼܵܐ ܀ ܗܵܪܟܵܐ ܫܲܪܒܵܐ ܕܥܹܕܬܵܐ ܠܲܒ̣ܟܲܢܝ ܒܲܦܫܝܼܛܘܼܬܼܵܐ : ܘܐܝܼܕܼܵܐ ܝܲܗ̄ܒ̣ ܠܝܼ ܕܐܸܩܪܘܿܒ̣ ܥܲܡܹܗ ܨܹܝܕܼ ܫܘܼܠܵܡܵܐ ܀ ܢܣܲܝܸܟ̣ ܝܵܘܡܵܢ ܡܹܐܡܪܵܐ ܕܚܝܼܠܵܐ ܕܠܵܐ ܡܸܣܬܲܝܲܟ̣ : ܕܛܲܟ̣ܣܹܗ 125 : ܕܫܲܪܒܵܐ ܨܹܝܕܼ ܫܘܼܪܵܝܵܐ ܐ̄ܚܪܹܢܵܐ ܢܲܬܼܦܲܢܝ ܀ ܝܑܼܠܸܦ̣ ܗܵܘܢܵܐ ( ܒܫܲܪܒܹܗ ܕܛܘܼܪܵܐ 126 : ܘܠܵܐ ܡܸܣܬܲܝܲܟ̣ : ܕܢܸܬ݁ܬ݁ܢܝܼܚ ܒܵܥܹ̇ܐ ܘܟܸܢ ܗܵܦܹ̇ܟ̣ ܬܘܼܒ̣ ܥܲܠ ܬܲܫܥܝܼܬܹܗ ܀ ܗܵܐ ܠܸܫܵܢܵܐ ܙܩܲܦ̣ ܠܹܗ ܨܸܒ̣ܥܵܐ ܒܐܘܼܪܚܹܗ ܕܫܲܪܒܵܐ : pb. 36 ܠܲܡܫܲܠܵܡܘܼ ܠܲܓ̣ܢܝܼ̈ܙܵܬܼܵܐ ܡܠܹܐ ܥܸܕܵܢܵܐ ܀ ܬܚܲܟ݁ܡܲܢܝ ܒܵܥ̇ܝܵܐ ܡܸܠܬܼܵܐ ܕܦܸܪܚܲܬ݀ ܥܲܠ ܛܘܼܪ ܣܝܼܢܲܝ : ܢܲܫ̣ ܠܹܗ ܓܸܦܵܗ̇ ܘܪܵܘܡܵܐ ܕܡܹܐܡܪܵܐ ( ܠܵܐ ܡܸܣܬܲܝܲܟ̣ 127 :܀ ܫܲܪܒܵܐ ܚܲܣܝܼܢ ܘܲܡܚܝܼܠ ܗܵܘܢܵܐ ܘܐܲܝܟܲܢ ܬܸܗܘܹܐ : ( ܢܦܹܐܫܵܐ ܒܵܥܹ̇ܐ 128 : ( ܕܥܲܠ ܫܘܼܪܵܝܵܐ ܐ̄ܚܪܹܢܵܐ ܢܸܣܡܘܿܟ̣ 129 :܀ ܕܠܵܐ ܠܵܚ̇ܡܵܐ ܠܵܗ̇ ܠܗܵܝ̇ ܒܲܪ̄ܬܼ ܝܲܥܩܘܿܒ̣ ܬܸܬܼܦܲܚܲܡ ܒܵܗ̇ : ܕܐܲܝܟ̣ ܕܲܒ̣ܩܵܠܵܐ ܢܹܐܡܲܪ ܨܹܐܕܹܝܗ̇ ܘܢܸܚܬ݁ܘܿܡ ܫܲܪܒܵܗ̇ ܀ ܒܗܵܝ̇ ܓܲܐܝܘܼܬܼܵܐ ܠܗܵܘ̇ ܥܲܙܝܼܙܵܐ ܗܝ݀ ܫܵܛܲܬ݀ ܗ̄ܘ̣ܵܬܼ : ܘܗܵܕܹܐ ܕܟ̣ܝܼܬܼܵܐ ܒܓ̣ܵܘ ܫܵܛܝܘܼܬܼܵܐ ܠܲܒ̣ܪܵܐ ܢܸܩܦܲܬ݀ ܀ ܠܵܐ ܒܡܲܠܲܐܟܹ̈ܐ ܢܚܸܬܼ ܗ̄ܘ̣ܵܐ ܨܹܐܕܹܝܗ̇ ܐܲܝܟ̣ ܕܥܲܠ ܣܝܼܢܲܝ : ܘܠܵܐ ܒܩܲܪ̈ܢܵܬܼܵܐ ܕܲܫܡܲܝܵܢܹ̈ܐ ܡܝܲܒܸܒ̣ ܗ̄ܘ̣ܵܐ ܠܵܗ̇ ܀ ܠܵܐ ܒܢܵܡ̈ܘܿܣܹܐ ܘܠܵܐ ܒܥܲܪ̈ܦܸܠܹܐ ܘܠܵܐ ܒܲܥܢܵܢܹ̈ܐ : ܠܵܐ ܒܓ̣ܵܘܙܲܠܬܵܐ ܐܵܦ ܠܵܐ ܒܒܲܪ̈ܩܹܐ ܕܫܲܠܗܹܒ̣ܝܼܬܼܵܐ ܀ ܠܵܐ ܟܲܕܼ ܬܵܐܹ̇ܢ ܒܲܝܬܵܐ ܡܸܢܹܗ ܐܲܝܟܵܐ ܕܲܫ̣ܪܵܐ : ܒܡܲܟ݁ܝܼܟ̣ܘܼܬܼܵܐ ܢܚܸܬܼ ܗ̄ܘ̣ܵܐ ܠܐܲܪܥܵܐ ܒܲܪ ܥܲܙܝܼܙܵܐ ܀ ܘܲܒ̣ܥܲܙܪܘܼܪܹ̈ܐ ܐܸܬܼܚܵܘܝܼ ܗ̄ܘ̣ܵܐ ܨܹܝܕܼ ܐ̄ܢܵܫܘܼܬܼܵܐ : ܒܟܲܦܢܵܐ ܘܨܲܗܝܵܐ ܒܫܸܢܬܼܵܐ ܘܥܲܡܠܵܐ ܘܒܲܣܢܝܼܩܘܼܬܼܵܐ ܀ ܟܲܕܼ ܡܸܬܼܢܲܣܹܐ ܡ̣ܢ ܣܵܛܵܢܵܐ ܒܕܲܒ̣ܪܵܐ ܚܘܼܪܒܵܐ : ܟܲܕܼ ܡܸܬܼܟܲܢܹܐ ܪܹܫܵܐ ܕܕܲܝܘܹ̈ܐ ܡ̣ܢ ܟܵܦܘܿܪܹ̈ܐ ܀ pb. 37 ܟܲܕܼ ܢܵܦ̇ܚܝܼܢ ܒܹܗ ܓܲܠܠܹ̈ܐ ܕܟܸܫ̈ܠܹܐ ܡ̣ܢ ܟܠ ܓܲܒ݁ܝܼ̈ܢ : ܟܲܕܼ ܡܸܬܼܚܲܣܲܕܼ ܥܲܠ ܕܐܵܟܹ̇ܠ ܗ̄ܘ̣ܵܐ ܥܲܡ ܚܲܛܵܝܹ̈ܐ ܀ ܟܲܕܼ ܓܵܥܪܝܼܢ ܒܹܗ ܕܐܵܦ ܥܲܡ ܡܵܟ̣ܣܹ̈ܐ ܡܸܬܼܚܲܠܲܛ ܗ̄ܘ̣ܵܐ : ܟܲܕܼ ܬܵܒ̣ܥ̇ܝܼܢ ܠܹܗ ܕܲܟ̣ܣܸܦ ܪܹܫܵܐ ܠܡܲܠܟܵܐ ܢܸܬܸܠ ܀ ܟܲܕܼ ܠܵܐ ܐܝܼܬܼ ܠܹܗ ܐܲܝܟܵܐ ܕܢܸܣܡܘܿܟ̣ ܪܹܫܹܗ ܬܲܡܵܢ : ܟܲܕܼ ܥܲܠ ܥܝܼܠܵܐ ܡܫܲܠܚܵܐ ܒܲܠܚܘܿܕܼ ܡܸܙܕܲܝܲܚ ܗ̄ܘ̣ܵܐ ܀ ܟܲܕܼ ܣܸܕܘܿܢܵܐ ܟܒ̣ܝܼܢ ܥܲܠ ܚܲܨܵܘ̈ܗܝ ܒܲܕܼܡܘܼܬܼ ܥܲܒ̣ܕܵܐ : ܟܲܕܼ ܡܫܝܼܓ̣ ܗ̄ܘ̣ܵܐ ܪܸ̈ܓ̣ܠܹܐ ܕܥܲܦܪܵܐ ܕܲܓܒܲܠ̣ ܐܝܼܕܼܵܘ̈ܗܝ ܀ ܟܲܕܼ ܡܸܙܕܲܒܲܢ ܡ̣ܢ ܒܲܝܬܵܝܹ̈ܐ ܕܲܠܘܹܝܢ ܗ̄ܘ̣ܵܘ ܠܹܗ : ܟܲܕܪ ܟܵܦ̇ܪܝܼܢ ܒܹܗ ܐܵܦ ܫܲܪܝܼܪܹ̈ܐ ܕܢܲܩܝܼܦܝܼܢ ܠܹܗ ܀ ܟܲܕܼ ܡܸܫܬܲܐܲܠ ܡ̣ܢ ܕܲܝܵܢܵܐ ܐܲܝܟ̣ ܩܵܛܘܿܠܵܐ : ܟܲܕܼ ܡܸܬܼܢܲܓܲܕܼ ܒܲܦܪ̈ܵܓܸܠܹܐ ܐܲܝܟ̣ ܚܲܝܵܒ̣ܵܐ ܀ ܟܲܕܼ ܐܸܣܛܘܿܢܵܐ ܥܦܝܼܩ ܒܹܝܬܼ ܕܝܼܢܵܐ ܘܫܵܬܹ̇ܐ ܢܸܓ̣ܕܹ̈ܐ : ܟܲܕܼ ܗܘ݀ ܠܒ̣ܝܼܫ ܗ̄ܘ̣ܵܐ ܡܵܐܢܲܝ̈ ܒܸܙܚܵܐ ܡ̣ܢ ܫܵܢܲܝ̈ܵܐ ܀ ܟܲܕܼ ܥܲܠ ܪܹܫܹܗ ܟܠܝܼܠܵܐ ܕܟ̣ܘܼ̈ܒܹܐ ܕܲܓ̣ܕܲܠ̣ܘ ܛܲܡ̈ܐܹܐ : ܟܲܕܼ ܡܸܬܼܩܲܦܲܚ ܘܡܸܫܬܲܐܲܠ ܗ̄ܘ̣ܵܐ ܕܡܲܢܘܼ ܕܲܡܚܵܟ̣ ܀ ܟܲܕܼ ܥܲܠ ܟܲܬܼܦܹܗ ܩܲܝܣܵܐ ܙܦܝܼܩܵܐ ܛܥܝܼܢ ܗ̄ܘ̣ܵܐ ܘܢܵܦܹ̇ܩ : ܟܲܕܼ ܡܣܲܟ̈ܟ̣ܵܢ ܗ̄ܘܲܝ̈ ܐܝܼܕܼܵܘ̈ܗܝ ܘܪܸܓ̣ܠܵܘܗܝ ܡ̣ܢ ܛܵܥܲܝ̈ܵܐ ܀ ܟܲܕܼ ܥܲܠ ܢܲܚܬܵܘ̈ܗܝ ( ܢܵܦ̈ܠܵܢ ܦܸܨܹ̈ܐ ܠܡܲܢ ܢܸܡܛܘܿܢ ܗ̄ܘ̣ܵܘ : ܟܲܕܪ ܒܐܸܣܦܘܼܓܵܐ ܡܪܵܪܹ̈ܐ ܘܚܲܠܵܐ ܐܸܬ݁ܬܵܘܫܲܛ ܠܹܗ ܀ ܟܲܕܼ ܡܸܬ݁ܬܲܪܥܵܐ ܕܲܦܢܹܗ ܒܪܘܼܡܚܵܐ ܕܠܵܐ ܚܵܘܣܵܢܵܐ : ܟܲܕܼ ܡܸܬܼܚܢܸܛ ܗ̄ܘ̣ܵܐ ܘܲܟ̣ܪܝܼܟ̣ ܘܲܩܒ̣ܝܼܪ ܒܪܝܼܟ̣ ܗ̄ܘ̣ ܛܲܥܡܵܗ̇ ܀ pb. 38 ܒܗܵܠܹܝܢ ܟܠܗܹܝܢ ܚܙܵܬܹܗ ܥܹܕܬܵܐ ܠܒܲܪ ܐܲܠܵܗܵܐ : ܒܪܝܼܟ̣ ܗ̄ܘ̣ ܕܨܵܕܵܗ̇ ܡ̣ܢ ܕܸܚ̈ܠܵܬܼܵܐ ܕܲܦܬܲܟ̣ܘܼܪܘܼܬܼܵܐ 130 :܀ ܫܠܸܡ̣ ܡܹܐܡܪܵܐ ܕܥܲܠ ܡܲܚܲܬܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ . ܫܠܸܡ̣ ܡܹܐܡܪܵܐ ܕܥܲܠ ܡܲܚܲܬܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ . ܕܥܲܠ ܡܲܚܲܬ݁ܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ ܕܥܲܠ ܡܲܚܲܬ݁ܬܹܗ ܕܪܵܡܵܐ ܥܲܠ ܛܘܼܪ ܣܝܼܢܲܝ