ܲܥܲܠ ܥܲܬ݁ܝܼܪܵܐ ܘܠܵܥܵܙܲܪ ܬܘܼܒ̣ ܡܐܡܪܐ . ܢܘ . ܕܥܲܠ ܥܲܬ݁ܝܼܪܵܐ ܘܠܵܥܵܙܲܪ . ܬܘܼܒ̣ ܡܐܡܪܐ . ܢܘ . ܕܥܲܠ ܥܲܬ݁ܝܼܪܵܐ ܘܠܵܥܵܙܲܪ . ܠܵܟ̣ ܝܵܗ̇ܘܿܒ̣ܵܐ ܐܲܓ̣ܥܸܠ ܫܸܐܠܵܬܼ̈ܝ ܟܲܕܼ ܣܵܓܹ݁ܕܼ ܐ̄ܢܵܐ : ܘܡܸܢܵܟ̣ ܐܸܣܲܒ̣ ܟܠ ܣܘܼܢܩܵܢ̈ܝܼܢ 1 : ܡܵܐ 2 : ܕܒ̣ܵܥܹ̇ܐ ܐ̄ܢܵܐ ܀ ܒܬܼܘܼܟ̣ܠܵܢܵܟ̣ ܡܵܪܝ ܐܸܣܕܘܿܪ 3 : ܒܵܥܘܼܬܼܝ ܦܵܪܘܿܫܵܐܝܼܬܼ : ܘܲܒ̣ܨܸܒ̣ܝܵܢܵܟ̣ ܡܲܠܵܐ ܚܘܼܣܪܵܢܝ ܥܲܬ݁ܝܼܪܵܐܝܼܬܼ ܀ ܨܒ̣ܝܼ ܒܝܼ ܕܐܸܨܒܸ݁ܐ ܕܲܠܨܸܒ̣ܝܵܢܵܟ̣ ܐܲܓ̣ܥܸܠ ܚܲܝܲܝ̈ : ܘܠܵܟ̣ ܡܵܪܝ ܐܸܚܸܐ ܐܵܦܸܢ ܗܵܫܵܐ ܫܲܦܝܼܪܵܐܝܼܬܼ ܀ ܐܲܢ̄ܬ݁ ܐܲܪܕܵܐ ܒܝܼ ܡܥܝܼܢܵܐ ܕܓ̣ܵܣ̇ܝܵܐ ܡܲܝ̈ܵܐ ܚܲܝܹ̈ܐ : ܕܬܸܫܬܸܐ ܥܵܢ̈ܵܐ ܙܒ̣ܝܼܢܲܬܼ ܒܲܕܼܡܵܟ̣ ܡ̣ܢ ܡܲܒ݁ܘܼܥܵܟ̣ ܀ ܐ̄ܪܵܙܵܟ̣ ܢܲܩ̣ܪܵܗ̇ ܠܟܹܐܦܵܐ ܕܝܸܠܕܲܬ݀ ܢܲܗܪ̈ܵܘܵܬܼܵܐ : ܙܩܝܼܦܵܟ̣ ܢܙܘܼܥ ܢܲܦ̮ܫܵܐ ( ܒܬܲܗܪܵܐ ܕܬܲܦܪܸܐ 4 : ܫܲܪ̈ܒܲܝܟ ܀ pb. 365 ܢܲܦ̮ܫܵܐ ܥܩܲܪܬܼܵܐ ܠܟܹܐܦܵܐ ܥܩܲܪܬܼܵܐ ܕܵܡ̇ܝܵܐ ܐܵܦ ܗܝ݀ : ܐܵܘܠܸܕܼ ܡܹܐܡܪ̈ܲܝܟ ܕܐܵܦ ܟܹܐܦܵܐ ܢܲܗܪ̈ܵܘܵܬܼܵܐ ܀ ܫܘܼܒ̣ܚܵܟ̣ ܕܝܼܠܵܟ̣ ܐܵܦ ܡ̣ܢ ܟܹܐܦܹ̈ܐ ܦܫܝܼܩ ܢܸܬܼܡܲܠܲܠ : ܕܡܵܐ ܝܲܬ݁ܝܼܪܵܐ ܡ̣ܢ ܢܲܦ̮̈ܫܵܬܼܵܐ ܕܲܪ̈ܓ̣ܝܼܫܵܢ ܒܵܟ̣ ܀ ܠܵܐ ܡܵܪܝ ܐܸܫܠܸܐ ܡ̣ܢ ܬܸܫܒ݁ܘܿܚܬܵܐ ܕܐܲܠܵܗܘܼܬܼܵܟ̣ : ܕܠܵܐ ܢܡܲܠ̈ܝܵܢ ܠܵܟ̣ ܟܹܐܦܹ̈ܐ ܕܘܼܟܲܬܼܝ ܐܸܢ ܫܵܠܹ̇ܐ ܐ̄ܢܵܐ ܀ ܟܬܼܝܼܒ̣ ܕܐܸܢ ܬܸܫܠܘܿܢ ܟܹܐܦܹ̈ܐ ܢܸܩܥ̈ܝܵܢ ܐܸܩܥܸܐ ܡܵܕܹܝܢ : ܕܠܵܐ ܢܸܬ݁ܬܲܒܼ̈ܥܵܢ ܟܹܐܦܹ̈ܐ ܚܠܵܦܲܝ ܠܲܡܫܲܒܵܚܘܼ ܀ ܠܟܹܐܦܵܐ ܫܸܬܼܩܵܐ ܘܠܝܼ ܡܵܪܝ ܡܸܠܬܼܵܐ ܗܲܒ̣ ܬܲܩܢܵܐܝܼܬܼ : ܕܦܘܼܡܵܐ ܡܠܝܼܠܵܐ ܢܙܝܼܥ ܬܸܫܒ݁ܘܿܚܬܵܟ̣ ܦܵܪܘܿܫܵܐܝܼܬܼ ܀ ܠܵܘ ܠܐܲܠܵܗܵܐ ܡܵܘܬܲܪ ܫܘܼܒ̣ܚܲܢ ܐܘܿ ܦܵܪ̈ܘܿܫܹܐ : ܕܐܲܝܟ̣ ܕܐܝܼܬܼܵܘܗܝ ܗ݀ܘ ܓܐܸܐ ܘܲܡܫܲܒܲܚ ܘܲܡܠܸܐ ܛܘܼ̈ܒܹܐ ܀ ܐܲܝܢܵܐ ܕܚܵܒܹ̇ܨ ܥܲܠ ܬܸܫܒ݁ܘܿܚܬܹܗ ܗ݀ܘ ܡܸܬܼܥܲܕܲܪ : ܢܸܡܠܸܐ ܡܵܕܹܝܢ ܦܘܼ̈ܡܲܝܢ ܫܘܼܒ̣ܚܵܐ ( ܕܒܹܗ ܢܸܬܼܝܲܬܲܪ 5 :܀ ܠܲܡܫܲܒ݁ܚܵܢܹ̈ܐ ܐܲܓ̣ܪܵܐ ܝܵܗܹ̇ܒ̣ ܣܲܓܝܼܵܐܝܼܬܼ : ܘܟܲܕܼ ܗ݀ܘ ܫܘܼܒ̣ܚܵܐ ( ܠܵܐ ܡܲܗܢܸܐ ܠܹܗ ܒܛܝܼ̈ܡܹܐ ܙܲܒ̣ܢܹܗ 6 :܀ ܟܲܕܼ ܛܵܒ̣ ܝܵܬܲܪ ܟܠܗܘܿܢ ܚܲܝܵܘ̈ܗܝ ܗܵܘ̇ ܕܲܡܫܲܒܲܚ : ܐܲܓ̣ܪܵܐ ܕܫܘܼܒ̣ܚܹܗ ܬܘܼܒ̣ ܡܲܠܟܥܘܼܬܼܵܐ ܩܲܨ ܢܸܬܸܠ ܠܹܗ ܀ ܠܗܵܘ̇ ܕܹܝܢ ܐܲܝܢܵܐ ܕܛܵܠܹ̇ܡ ܫܘܼܒ̣ܚܵܐ ܡ̣ܠܲܟ̣ ܓܹܗܲܢܵܐ : ܕܟܲܕܼ ܓܵܙܹ̇ܡ ܠܹܗ ܢܨܘܼܕܹܗ ܠܚܲܝܹ̈ܐ ܪ̈ܘܼܚܵܢܵܝܹܐ ܀ ܠܲܚܒܸܢܵܢܵܐ ܕܲܢܛܲܪ ܟܲܟ݁ܪܹܗ ܕܠܵܐ ܬܹܐܓ̣ܘܼܪܬܵܐ : pb. 366 ܐ̄ܣܘܼܪܹ̈ܐ ܘܣܘܼܛܡܹ̈ܐ ܘܲܠܚܸܫܘܿܟ̣ܵܐ ܕܚܝܼܠܵܐ ܛܲܪܕܹܗ ܀ ܡܕܲܚܸܠ ܡܲܣܓܸܐ ܘܥܲܠ ܒܲܛܝܼ̈ܠܹܐ ܙܵܘܥܵܐ ܪܵܡܹ̇ܐ : ܕܟܲܕܼ ܡܸܬܼܠܲܚܲܡ ܢܵܘܬܲܪ ܐܸܢܘܿܢ ܡܵܐ ܕܲܩ̣ܪܸܒ̣ܘ ܠܹܗ ܀ ܒܟ̣ܠ ܥܸܠ̈ܠܵܬܼܵܐ ܠܟ̣ܠܢܵܫ ܒܵܥܹ̇ܐ ܕܢܸܩܢܸܐ ܚܲܝܵܘ̈ܗܝ : ܕܲܒ̣ܟ̣ܠ ܦܘܼܪ̈ܣܝܼܢ ܢܟܲܢܸܫ 7 : ܥܵܠܡܹ̈ܐ ܨܹܝܕܼ ܝܵܠܘܿܕܹܗ ܀ ܦܬܲܚ̣ ܡܲܠܟ݁ܘܼܬܼܵܐ ܕܲܢܓܲܪܸܓ̣ ܒܵܗ̇ ܠܐܲܝܢܵܐ ܕܲܡܚܝܼܠ : ܘܣܵܡ̣ ܓܹܗܲܢܵܐ ܕܲܢܕܲܚܸܠ ܒܵܗ̇ ܠܐܲܝܢܵܐ ܕܲܪܦܸܐ ܀ ܘܲܒ̣ܓ̣ܘܼܪ̈ܵܓܹܐ ܘܲܒ̣ܕܼܘܼ̈ܚܵܠܹܐ ܗܵܐ ܡܸܬܼܦܲܪܲܣ : ܕܢܹܐܣܘܿܪ ܐܵܢܘܿܢ ܠܲܒ̣̈ܢܲܝ ܐ̄ܢܵܫܵܐ ܒܚܘܼܒܵܐ ܨܹܐܕܼܵܘܗܝ ܀ ܠܐܲܝܢܵܐ ܕܡܲܚܸܒ̣ ܠܵܐ ܡܲܠܟ݁ܘܼܬܼܵܐ ܘܠܵܐ ܓܹܗܲܢܵܐ : ܗܵܘ̇ܝܵܐ ܥܸܠܬܼܵܐ ܕܢܹܐܣܘܿܪ ܚܘܼܒܹܗ ܨܹܝܕܼ ܐܲܠܵܗܵܐ ܀ ܠܵܐ ( ܓܘܼܪܵܓ̣ܵܐ ܘܠܵܐ ܕܘܼܚܵܠܵܐ 8 : ܒܵܥܹ̇ܐ ܚܘܼܒܵܐ : ܕܲܕܼܠܵܐ ܥܸܠܬܼܵܐ ܐ̄ܣܝܼܪ ܒܐܲܠܵܗܵܐ ܓܘܼܫܡܵܢܵܐܝܼܬܼ ܀ ܐܲܝܢܵܐ ܕܩܵܐܹ̇ܡ ܥܲܠ ܗܵܘ̇ ܕܲܪܓ̣ܵܐ ܕܚܘܼܒܵܐ ܪܲܒܵܐ : ܝܲܬ݁ܝܼܪܬܵܐ 9 : ܗ̄ܝܼ ܠܹܗ ܐܵܦ ܡܲܠܟ݁ܘܼܬܼܵܐ ܐܵܦ ܓܹܗܲܢܵܐ ܀ ܠܵܐ ܡܸܫܬܲܓܲܫ ܒܐܲܓ̣ܪܵܐ ܕܢܸܦܠܘܿܚ ܥܲܡ ܐܲܠܵܗܵܐ : ܕܪܸܓ݁ܬܹܗ ܡܡܲܠܸܐ ܠܵܘ ܓܹܝܪ ܠܐܲܓ̣ܪܵܐ ܕܡܸܢܹܗ ܚܵܐܲܪ ܀ ܘܠܵܐ ܡܕܲܚܠܵܐ ܠܹܗ ܢܘܼܪܵܐ ܕܢܸܥܪܘܿܩ ܡ̣ܢ ܒܝܼ̈ܫܵܬܼܵܐ : ܕܡܸܣܢܵܐ ܣܵܢܹ̇ܐ ܥܒ̣ܵܕܹ̈ܐ ܒܝܼ̈ܫܹܐ ܕܠܵܐ ܕܘܼܚܵܠܵܐ ܀ ܘܠܲܐܝܢܵܐ 10 : ܕܗܵܟܲܢ ܩܲܪܝܼܒ̣ ܚܘܼܒܹܗ ܨܹܝܕܼ ܐܲܠܵܗܵܐ : pb. 367 ܠܵܐ ܡܓܲܪܸܓ̣ ܠܹܗ ܘܠܵܐ ܡܕܲܚܸܠ ܠܹܗ ܕܡܸܢܹܗ ܐܝܼܬܼܵܘܗܝ ܀ ܘܡܵܐ ܕܲܫܪܲܥ̣ ܐ̄ܢܵܫ ܡ̣ܢ ܗܵܘ̇ ܕܲܪܓ̣ܵܐ ܕܚܘܼܒܵܐ ܘܲܢܦܲܠ̣ : ܩܪܒ̣ ܐܲܠܵܗܵܐ ܡܓܲܪܸܓ̣ ܣܵܡܹ̇ܟ̣ ܘܲܡܠܲܒܸܒ̣ ܠܹܗ ܀ ܦܬܲܚ̣ ܡܲܠܟ݁ܘܼܬܼܵܐ ܣ̣ܕܲܪ ܡܘܼܠܟܵܢܹ̈ܐ ܘܐܲܣܓܝܼ ܛܘܼ̈ܒܹܐ : ܕܐܵܦܸܢ ܒܐܲܓ̣ܪܵܐ ܕܡܸܫܬܵܘܕܸܐ ܠܹܗ ܢܸܣܒ̣ܝܼܘܗܝ 11 : ܨܹܐܕܼܵܘܗܝ ܀ ܘܠܲܐܝܢܵܐ ܕܡܲܡܐܸܢ ܐܵܦ ܠܵܐ ܐ̄ܓ̣ܝܼܪܵܐ ܕܢܸܗܘܸܐ ܨܵܒܹ̇ܐ : ܐܲܕܼܠܸܩ̣ ܢܘܼܪܵܐ ܫ̣ܓܲܪ ܓܹܗܲܢܵܐ ܘܗܵܐ ܓܵܙܹ̇ܡ ܠܹܗ ܀ ܕܲܒ̣ܠܘܼܚܵܡܹ̈ܐ ܘܲܒ̣ܣܘܼܪ̈ܵܕܹܐ 12 : ܘܲܒ̣ܙܘܼܗܵܪܹ̈ܐ : ܢܸܕܼܚܲܠ ܡܸܢܹܗ ܘܠܵܐ ܢܸܬܼܩܲܪܲܒ̣ ܨܹܝܕܼ ܒܝܼ̈ܫܵܬܼܵܐ ܀ ܡܸܟܹܝܠ ܛܲܟ̣ܣܹ̈ܐ ܕܙܲܕ݁ܝܼܩܘܼܬܼܵܐ ܬܠܵܬܼܵܐ ܐܸܢܘܿܢ : ܘܒܲܬܼܠܵܬܲܝ̈ܗܘܿܢ ܪܵܗ̇ܛܵܐ ܐܘܼܪܚܵܐ ܕܒܹܝܬܼ ܐܲܠܵܗܵܐ ܀ ܚܲܕܼ ܡ̣ܢ ܚܘܼܒܵܐ ܗܵܘ̇ ܕܹܝܢ ܕܲܬܼܪܹܝܢ ܡܸܛܠ ܐܲܓ̣ܪܵܐ : ܘܗܵܘ̇ ܕܲܬܼܠܵܬܼܵܐ ܕܢܸܣܬܲܪܲܕܼ ܐ̄ܢܵܫ ܡ̣ܢ ܓܹܗܲܢܵܐ ܀ ܕܡܲܚܸܒ̣ ܝܵܪܬܵܐ ܗ̄ܘ̣ ܠܵܘ ܓܹܝܪ ܒܐܲܓ̣ܪܵܐ ܝ̄ܕܼܝܼܥܵܐ ܦܵܠܲܚ̇ : ܐܲܝܟ̣ ܕܲܟ̣ܬܼܝܼܒ̣ܵܐ ܕܟ̣ܠܡܸܕܸܡ ܕܝܼܠܝ ܕܝܼܠܵܟ̣ 13 : ܐܝܼܬܼܵܘܗܝ ܀ ܗܵܘ̇ ܬܘܼܒ̣ ܐܲܝܢܵܐ ܕܲܠܡܲܠܟ݁ܘܼܬܼܵܐ ܪܓ̣ܝܼܓ̣ ܕܐܲܠܵܗܵܐ : ܐ̄ܓ̣ܝܼܪܵܐ ܗ̄ܘ̣ ܟܹܐܢܵܐ ܕܢܵܣܹ̇ܒ̣ ܐܲܓ̣ܪܹܗ ܒܓܲܠܝܘܼܬܼ ܐܲܦܹ̈ܐ ܀ ܘܲܕ݁ܕܵܚܹ̇ܠ ܬܘܼܒ̣ ܡ̣ܢ ܓܹܗܲܢܵܐ ܟܲܕܼ ܙܲܕܝܼܩܵܐ ܗ̄ܘ̣ : ܥܲܒ̣ܕܵܐ ܗ̄ܘ̣ ܛܵܒ̣ܵܐ ܕܢܵܛܲܪ ܢܲܦ̮ܫܹܗ ܡ̣ܢ ܣܘܼܓ݁ܦܵܢܹ̈ܐ ܀ ܬܠܵܬܼܵܐ ܬܸܓ̣ܡ̈ܝܼܢ ܐܝܼܬܼ ܒܹܝܬܼ ܐܲܒ̣ܵܐ ܕܚܲܒ݁ܝܼܒ̣ܝܼܢ ܠܹܗ : ܐ̄ܓ̣ܝܼܪܹ̈ܐ ܘܥܲܒ̣̈ܕܹܐ ܘܲܒ̣̈ܢܲܝܵܐ ܬܘܼܒ̣ ܕܝܵܪ̈ܬܵܘܗܝ ܐܸܢܘܿܢ ܀ pb. 368 ܕܵܚܹ̇ܠ ܥܲܒ̣ܕܵܐ ܡ̣ܢ ܡܲܚ̈ܘܵܬܼܵܐ ܘܛܵܒ̣ ܫܲܦܝܼܪܵܐ : ܕܲܟ̣ܡܵܐ ܕܕܼܵܚܹ̇ܠ ܐܵܦܠܵܐ ܡܲܣܟܸ݁ܠ ܒܲܥܒ̣ܝܼ̈ܕܼܵܬܹܗ ܀ ܘܚܵܕܹܐ ܦܵܥܠܵܐ ܒܐܲܓ̣ܪܵܐ ܛܵܒ̣ܵܐ ܘܒܹܗ ܡܸܬܼܠܲܒܲܒ̣ : ܘܡܸܛܠܵܬܹܗ ܡܲܣܓܸܐ ܦܵܠܲܚ̇ ܟܲܫܝܼܪܵܐܝܼܬܼ ܀ ܒܪܵܐ ܕܹܝܢ ܕܐܲܣܝܼܪ ܚܘܼܒܹܗ ܒܐܲܒ̣ܘܼܗܝ ܢܲܦ̮ܫܵܐܝܼܬܼ : ܡܸܪܚܲܡ ܪܵܚܹܡ ܘܲܡܚܲܒܸ݁ܒ̣ ܠܹܗ ܚܘܼܒܵܢܵܐܝܼܬܼ 14 :܀ ܟܝܵܢܵܐ ܡܙܝܼܥ ܠܹܗ ܕܢܸܪܚܲܡ ܠܐܲܒ̣ܘܼܗܝ ܟܲܕܼ ܠܵܐ ܝܵܕܲܥ̇ : ܕܡܸܛܠ ܡܵܢܵܐ ܪܵܚܹ̇ܡ ܠܐܲܒ̣ܘܼܗܝ ܐܸܠܵܐ ܕܐܲܒ̣ܵܐ ܗ̄ܘ̣ ܀ ܘܐܸܠܵܐ ܐܝܼܬܼ ܠܹܗ ܠܵܐ ܡܲܠܟ݁ܘܼܬܼܵܐ ܘܠܵܐ ܓܹܗܲܢܵܐ : ܒܪܵܐ ܡܲܚܸܒ̣ ܗ̄ܘ̣ ܘܲܡܝܲܩܲܪ ܠܹܗ ܥܲܠ ܕܐܲܒ̣ܘܼܗܝ ܗ̄ܘ̣ ܀ ܪܚܝܼܡ ܐܲܠܵܗܵܐ ܥܲܠ ܕܐܲܠܵܗܵܐ ܗ̄ܘ̣ ܒܹܝܬܼ ܦܵܪ̈ܘܿܫܹܐ : ܘܲܕܼܠܵܐ ܥܵܠܬܼܵܐ ܦܵܠ̇ܚܝܼܢ ܥܲܡܹܗ ܡܸܛܠ ܚܘܼܒܹܗ ܀ ( ܠܵܐܹ̇ܐ ܐ̄ܚܪܹܢܵܐ 15 : ܡܸܛܠ ܛܘܼ̈ܒܹܐ ܕܲܢܛܝܼܪܝܼܢ ܠܹܗ 16 : ܕܐܵܦ ܗܘ݀ ܗܵܢܵܐ ܫܘܼܦܪܵܐ ܗ̄ܘ̣ ܕܲܬܼܪܹܝܢ ܒܹܝܬܼ ܐܲܠܵܗܵܐ ܀ ( ܐ̄ܚܪܹܢܵܐ ܫܵܦܲܪ 17 : ܡܸܛܠ ܛܸܒܵܗ̇ ܕܢܘܼܪܵܐ ܕܲܕܼܚܝܼܠ ܆ ܕܲܕܼܠܵܐ ( ܢܹܐܩܲܕܼ ܠܵܐ ܡܸܬܼܩܲܪܲܒ̣ 18 : ܨܹܝܕܼ ܒܝܼ̈ܫܵܬܼܵܐ ܀ ܚܢܲܢ ܕܹܝܢ ܗܵܫܵܐ ܒܐܲܝܢܵܐ ܕܲܪܓܟܵܐ ܝܑܼܕܝܼܥܝܼܢ ܚ̄ܢܲܢ : ܘܒܲܐܝܢܵܐ ܬܸܓ̣ܡܵܐ ܐܝܼܬܼ ܠܲܢ ܫܘܼܦܪܵܐ ܢܚܵܘܸܐ 19 : ܢܲܦ̮ܫܲܢ ܀ ܐܸܬ݁ܕܲܡܝܼܢܲܢ ܢܸܪܗܲܛ ܒܵܬܲܪ ܫܲܦܝܼܪ̈ܵܬܼܵܐ ܀ pb. 369 ܒܢܲܝ̈ܵܐ ܪܵܚܡ̇ܝܼܢ 20 : ܐ̄ܓ̣ܝܼܪܹ̈ܐ ܦܵܠ̇ܚܝܼܢ ܥܲܒ̣̈ܕܹܐ ܕܵܚ̇ܠܝܼܢ : ܚܢܲܢ ܠܵܐ ܡܸܪܚܲܡ ܐܵܦܠܵܐ ܡܸܦܠܲܚ ܐܵܦܠܵܐ ܡܸܕܼܚܲܠ ܀ ܠܵܐ ܓܹܝܪ ܠܚܘܼܒܵܐ ܗܵܘ̇ ܕܲܒ̣̈ܢܲܝܵܐ ܩܲܪܝܼܒ̣ܝܼܢ ܚ̄ܢܲܢ : ܘܠܵܐ ܠܦܘܼܠܚܵܢܵܐ ܗܵܘ̇ ܕܐܲܓ̣ܪܹ̈ܐ ܥܲܠܝܼܠܝܼܢܲܢ ܀ ܠܵܐ ܐܲܝܟ̣ ܥܲܒ̣̈ܕܹܐ ܡ̣ܢ ܡܲܚ̈ܘܵܬܼܵܐ ܕܲܚܝܼܠܝܼܢܲܢ : ܠܡܲܢ ܕܵܡܹܝܢܲܢ ܡ̣ܢ ܓܵܘ ܒܲܝܬܵܐ ܘܠܵܐ ܠܚܲܕܼ ܬܸܓ̣ܡܵܐ ܀ ܒܕܲܪܓ̣ܵܐ ܪܵܡܵܐ ܗܵܘ̇ ܕܲܒ̣̈ܢܲܝܵܐ ܠܵܐ ܟܲܬܲܪܢ 21 : ܚ̄ܢܲܢ : ܘܲܒ̣ܦܘܼܠܚܵܢܵܐ ܗܵܘ̇ ܕܐܲܓ̣ܝܼܪܹ̈ܐ ܠܵܐ ܚܲܡܣܸܢ̄ܢ ܀ ܕܸܚܠܬܼܵܐ ܕܥܲܒ̣̈ܕܹܐ ܫܩܝܼܠܵܐ ܗ̄ܝܼ ܡܸܢܲܢ ܘܐܸܬܼܓܲܠܝܲܬ݀ ܠܵܗ̇ : ܕܐܵܦ ܠܵܐ ܒܒܲܝܬܵܐ ܐܝܼܬܼ ܠܲܢ ܕܘܼܟ݁ܬܼܵܐ ܕܲܢܟܲܬܲܪ ܒܵܗ̇ ܀ ܥܒ̣ܵܕܹܐ ܒܝܼ̈ܫܹܐ ܒܪܘܼܚܩܵܐ ܣܵܡܘܼܢ 22 : ܡ̣ܢ ܐܲܠܵܗܵܐ : ܐܲܝܟ̣ ܢܘܼܟ̣ܪ̈ܵܝܹܐ ܥܲܒ̣ܕܘܼܢ ܡܸܢܹܗ ܘܠܲܐܝܟܵܐ ܢܹܐܙܲܠ ܀ ܩ̣ܪܵܢ ܒܲܒ̣̈ܢܲܝܵܐ ܡ̣ܢܵܢ ܒܐܲܓ̣ܝܼܪܹ̈ܐ ܘܥܲܒ̣̈ܕܹܐ ܣܵܡܲܢ : ܘܲܬܼܠܵܬܲܝ̈ܗܘܿܢ ܬܸܓ̣ܡܹ̈ܐ ܐܲܪܦܝܼܢ ܕܲܢܫܲܢܸܐ ܠܲܢ ܀ ܒܨܲܠܡܹܗ ܨܵܪܲܢ ܗܵܕܲܐ ܗ̄ܝܼ ܦܸܨܬܼܵܐ ܗܵܝ̇ ܕܲܒ̣̈ܢܲܝܵܐ : ܕܢܸܗܘܸܐ ܥܲܡܹܗ ܘܢܹܐܪـܼܲ ܕܝܼܠܹܗ ܘܢܸܬ݁ܕܲܡܸܐ ܠܹܗ 23 :܀ ܘܥܲܠ ܕܲܫܒܲܩܢܵܝܗܝ ܘܲܛ̣ܥܲܝܢ ܚܘܼܒܵܐ ܕܐܲܒ̣ܵܗܘܼܬܹܗ : ܢܚܸܬܼ 24 : ܫܲܓܸܫ̣ ܠܲܢ ܕܢܸܦܠܘܿܚ ܥܲܡܹܗ ܘܢܸܣܲܒ̣ ܐܲܓ̣ܪܲܢ ܀ ܘܡ̣ܢ ܕܲܚ̣ܙܵܐ ܠܹܗ ܕܐܵܦ ܒܵܗ̇ ܒܗܵܕܹܐ ܡܲܐܝܼܢܵܐ ܠܲܢ : ܒܢܘܼܪܵܐ ܓܙܲܡ̣ ܠܲܢ ܕܟܲܕܼ ܕܵܚ̇ܠܝܼܢ ܚ̄ܢܲܢ ܢܸܦܢܸܐ ܨܹܐܕܼܵܘܗܝ ܀ pb. 370 ܗܵܘܬܼܵܐ ܕܢܘܼܪܵܐ ܘܦܲܚܬܵܐ ܪܲܒܵܐ ܕܫܲܠܗܹܒ̣ܝܼܬܼܵܐ : ܓܠ̣ܵܐ ܚܵܘܝܼ ܠܲܢ ܕܲܒ̣ܣܘܼܪܵܕܼܵܐ ܠܘܵܬܹܗ ܢܸܪܗܲܛ ܀ ܝܑܼܚܝܼܕܼܵܝܹܗ ܕܐܲܒ̣ܵܐ ܒܪ̈ܲܚܡܹܐ ܥܒܲܕܼ ܠܲܢ ܐܲܚܵܘ̈ܗܝ : ܘܟ̣ܠܗܘܿܢ 25 : ܐ̄ܪ̈ܵܙܹܐ ܕܐܝܼܬܼ ܒܹܝܬܼ ܐܲܒ̣ܘܼܗܝ ܓܠ̣ܵܐ ܒܲܕܸܩ̣ 26 : ܠܲܢ ܀ ܐܸܫܬܲܥܝܼ ܠܲܢ ܥܲܠ ܓܹܗܲܢܵܐ ܘܥܲܠ ܥܲܬ݁ܝܼܪܵܐ : ܘܥܲܠ ܠܵܥܵܙܲܪ ܡܲܠܟ݁ܘܼܬܼܵܐ ܕܒܹܝܬܼ ܐܲܠܵܗܵܐ ܀ ܒܥ̣ܵܐ ܕܢܵܘܕܲܥ ܠܲܢ ܥܲܠ ܗܵܘ̇ ܦܲܚܬܵܐ ܕܐܝܼܬܼ ܒܲܡܨܲܥܬܼܵܐ : ܘܕܲܐܝܟܲܢ ܚܵܙܹ̇ܝܢ ܓܲܒܹ̈ܐ ܚܕܼܵܕܹ̈ܐ ܒܚܲܫܵܐ 27 : ܪܲܒܵܐ ܀ ܓܠ̣ܵܐ ܠܲܢ ܐ̄ܪ̈ܵܙܹܐ ܕܡܵܢ ܐܝܼܬܼ ܬܲܡܵܢ ܥܲܕܼܠܵܐ ܢܹܐܙܲܠ : ܕܲܢܟ̣ܵܘܸܢ ܠܲܢ ܛܸܒܹܗ ܕܕܼܝܼܢܵܐ ܚܠܵܦ ܡܲܪܕܘܼܬܼܵܐ ܀ ܫܸܡ̈ܥܹܐ ܕܚܝܼ̈ܠܹܐ ܐܲܝܬܝܼ ܠܐܲܬܼܪܲܢ ܟܲܕܼ ܐܵܬܹ̇ܐ ܠܹܗ : ܕܲܢܙܲܗܲܪ 28 : ܠܲܢ ܒܲܫܡ̈ܘܼܥܵܬܹܗ ܕܕܼܝܼܢܵܐ ܪܲܒܵܐ ܀ ܥܝܵܕܹܗ ܕܐܲܬܼܪܵܐ ܕܐܸܬ݀ܵܐ ܡܸܢܹܗ ܒܥ̣ܵܐ ܕܢܲܠܸܦ ܠܲܢ : ܕܢܸܗܘܸܐ ܡܛܲܝ̈ܒܹܐ ܠܘܼܩܒܲܠ ܢܘܼܪܵܐ ܕܲܠܚܝܼܡܵܐ ܠܲܢ ܀ ܚ̣ܙܵܐ ܠܥܲܬ݁ܝܼܪܵܐ ܟܲܕܼ ܝܵܩܹ̇ܕܼ ܗ̄ܘ̣ܵܐ ܒܓ̣ܵܘ ܓܹܗܲܢܵܐ : ܘܐܸܬ݀ܵܐ ܓܠ̣ܵܐ ܠܲܢ ܕܲܢܦܲܠܸܛ ܠܲܢ ܡ̣ܢ ܛܘܼܪܵܦܹܗ ܀ ܚܲܕܼ ܣܘܼܥܪܵܢܵܐ ܡ̣ܢ ܣܘܼܥܪ̈ܵܢܵܘܗܝ ܕܐܲܬܼܪܵܐ ܦܲܪܣܝܼ : ܕܡܵܐ ܕܲܫܡܲܥܢܵܝܗܝ ܢܙܘܿܥ ܠܸܒܲܢ 29 : ܡ̣ܢ ܒܝܼ̈ܫܵܬܼܵܐ ܀ ܐܲܣܓܝܼ ܪܲܚܡܲܢ ܘܲܕܼܢܵܘܕܲܥ ܠܲܢ ܕܲܟ̣ܡܵܐ ܪܲܚܡܲܢ : ( ܐܲܦܸܩ ܐ̄ܪܵܙܹܗ 30 : ܕܥܵܠܡܵܐ ܚܲܕܼܬܼܵܐ ܡܸܛܠܵܬܲܢ ܀ pb. 371 ܒܥܵܠܡܲܢ ܒܝܼܫܵܐ ܐ̄ܪܵܙܵܐ ܕܥܵܠܡܹܗ ܠܵܐ ܡܲܦܸܩ ܗ̄ܘ̣ܵܐ : ܐܸܠܘܼ ܚܘܼܒܹܗ ܠܵܐ ܚܵܘܝܼ ܠܲܢ ܢܲܗܝܼܪܵܐܝܼܬܼ ܀ ܓܠ̣ܵܐ ܟܲܣ̈ܝܵܬܼܵܐ ܕܐܝܼܬܼ ܒܹܝܬܼ ܐܲܒ̣ܘܼܗܝ ܕܲܢܫܲܪܲܪ ܠܲܢ : ܕܲܒ̣̈ܢܲܝ ܐ̄ܪܵܙܵܐ ܘܪ̈ܵܚܡܹܐ ܘܐܲܚܹ̈ܐ ܕܝܼܠܹܗ ܥܲܒ̣ܕܲܢ ܀ ܡܵܢ 31 : ܕܐܸܫܬܲܡܲܫ ܬܲܡܵܢ ܒܐܲܬܼܪܹܗ ܚ̣ܵܘܝܼ ܒܐܲܬܼܪܲܢ : ܕܥܕܼܠܵܐ ܢܹܐܙܲܠ ܢܹܐܠܲܦ 32 : ܐܸܢܹܝܢ ܠܲܥܒ̣ܝܼ̈ܕܼܵܬܹܗ ܀ ܡܲܢ ܝܵܕܲܥ̇ ܗ̄ܘ̣ܵܐ ܫܲܪܒܹܗ ܕܚܝܼܠܵܐ ܕܗܵܘ̇ ܐܲܬ݁ܝܼܪܵܐ : ܐܸܠܘܼ ܠܵܐ ܓܠ̣ܵܐ ܡܵܪܲܢ ܫܲܪܒܹܗ ܕܲܢܙܲܗܲܪ ܠܲܢ ܀ ܐܵܘ ܬܲܫܥܝܼܬܹܗ ܕܗܵܘ̇ ܠܵܥܵܙܲܪ ܡܲܢ ܚܵܟܹ̇ܡ ܗ̄ܘ̣ܵܐ : ܐܸܠܘܼ ܠܵܐ ܗܘ݀ ܬܢ̣ܵܗ̇ ܕܲܢܠܲܒܸܒ̣ ܠܐܲܝܢܵܐ ܕܲܨܪܝܼܟ̣ ܀ ܥܲܠ ܕܲܟ̣ܣܸܐ ܗ̄ܘ̣ܵܐ ( ܥܵܠܡܵܐ ܚܲܕܼܬܼܵܐ ܘܠܵܐ 33 : ܚܙܸܐ ܗ̄ܘ̣ܵܐ ܠܲܢ : ܐ̄ܬ݀ܵܐ ܚ̣ܵܘܝܼ ܠܲܢ ܟ̱ܠܹܗ ܫܲܪܒܹܗ ܒܚܲܕܼ ܣܘܼܥܪܵܢܵܐ ܀ ܒܗܵܘ̇ ܠܵܥܵܙܲܪ ܕܵܘܝܵܐ ܕܫܘܼܚܢܵܘ̈ܗܝ ܕܲܬܼܢ̣ܵܐ ܫܲܪܒܹܗ : ܐܲܠܸܦ̣ ܗܵܕܹܐ ܕܐܲܝܢܵܐ ܕܲܣܢܝܼܩ ܠܵܐ ܢܸܬܼܪܲܥܲܡ ܀ ܘܲܒ̣ܥܲܬ݁ܝܼܪܵܐ ܓܲܐܝܵܐ ܕܚ̣ܵܘܝܼ ܬܘܼܒ̣ ܚܲܟܸ݁ܡ ܠܲܢ : ܕܲܟ̣ܡܵܐ ܠܚܝܼܡܵܐ ܢܘܼܪܵܐ ܕܕܼܝܪܢܵܐ ܥܲܠ ܥܲܬ݁ܝܼܪܵܐ 34 :܀ ܕܠܵܐ ܐ̄ܢܵܫ ܢܸܩܢܸܐ ܕܲܗܒ̣ܵܐ ܐܲܠܸܦ̣ ܟܲܕܼ ܡܲܠܸܦ ܗ̄ܘ̣ܵܐ : ܘܲܗܦܲܟ̣ ܚ̣ܵܘܝܼ ܥܲܠ ܥܲܬܝܼܪܵܐ ܟܲܕܼ ܝܵܩܹ̇ܕܼ ܗ̄ܘ̣ܵܐ ܀ ܕܡ̣ܢ ܗܵܝ̇ ܕܲܗܘ݀ܵܬܼ ܨܹܝܕܼ ܢܸܕܲܥ ܟܠܢܵܫ : ܕܢܘܼܪܵܐ ܡܛܲܝܸܒ̣ ܥܘܼܬܼܪܵܐ ܠܡܵܪܵܘܗܝ ܐܸܢ ܩܵܢܹ̇ܝܢ ܠܹܗ ܀ pb. 372 ܒܚܲܕܼ ܬܘܼܒ̣ ܙܲܒ̣ܢܵܐ ܡܲܠܸܠ̣ ܘܵܝܵܐ ܨܹܝܕܼ ܥܲܬ݁ܝܼܪܹ̈ܐ : ܘܠܵܐ ܓܲܠܝܵܐ ܗ̄ܘ̣ܵܬܼ ܕܡܵܢܲܐ ܗ̄ܝܼ ܥܸܠܬܹܗ ܕܘܵܝܵܐ ܬܲܡܵܢ ܀ ܘܲܒ̣ܥܲܬ݁ܝܼܪܵܐ ܗܵܘ̇ ܕܐܸܫܬܲܢܲܩ ܕܲܬܼܢ̣ܵܐ ܫܲܪܒܹܗ : ܚ̣ܵܘܝܼ ܠܟ̣ܠ ܐ̄ܢܵܫ ܕܡܸܛܠ ܡܵܢܵܐ ܠܥܲܬ݁ܝܼܪܹ̈ܐ ܘܵܝ ܀ ܝܲܗ̄ܒ̣ ܬܘܼܒ̣ ܛܘܼܒ̣ܵܐ ܠܟ̣ܠ ܡܸܣ̈ܟܹ݁ܢܹܐ ܘܠܵܐ ܓܲܠܝܵܐ ܗ̄ܘ̣ܵܬܼ : ܡܸܛܠ ܡܵܢܵܐ ܐ̄ܡܲܪ ܛܒܲܝܗܘܿܢ ܠܲܕܼܡܸܣܟܹ݁ܢܝܼܢ ܀ ܘܡ̣ܢ ܕܐܸܫܬܲܡܥܲܬ݀ ܥܲܠ ܠܵܥܵܙܲܪ ܕܲܟ̣ܡܵܐ ܝܑܼܪܸܒ̣ : ܒܹܗ ܐܸܬܼܦܲܫܲܩ ܛܘܼܒ̣ܵܐ ܕܡܲܠܸܠ̣ ܨܹܝܕܼ ܡܸܣ̈ܟܹ݁ܢܹܐ ܀ ܡܸܠܬܹܗ ܕܡܵܪܲܢ ܟ̱ܠܵܗ̇ ܢܘܼܗܪܵܐ ܗ̄ܝܼ ܠܲܕܼܫܵܡܲܥ̇ ܠܵܗ̇ : ܘܣܲܒ̣ܪܵܐ ܘܚܲܝܹ̈ܐ ܘܟ̣ܠ ܝܘܼܬܼܪ̈ܵܢܹܐ ܡܲܠܝܵܐ ܟ̱ܠܵܗ̇ ܀ ܕܢܵܘܬܲܪ ܡܲܠܸܠ̣ ܢܹܐܬܲܪ ܡܵܕܹܝܢ ܡ̣ܢ ܝܘܼܠܦܵܢܹܗ : ܕܲܠܝܘܼܬܼܪܵܢܵܐ ܬܸܗܘܸܐ ܡܸܠܬܹܗ ܒܹܝܬܼ ܦܵܪ̈ܘܿܫܹܐ ܀ ܥܲܠ ( ܠܵܥܵܙܲܪ ܘܥܲܠ ܥܲܬ݁ܝܼܪܵܐ ܕܲܬܼܢܵܐ ܫܲܪܒܹܗ : ܡܵܢ 35 : ܐܵܠ̇ܨܵܐ ܗ̄ܘ̣ܵܬܼ ܕܢܲܝܬܸܐ ܠܓܸܠܝܵܐ ܣܘܼܥܪ̈ܵܢܲܝܗܘܿܢ ܀ ܐܸܠܵܐ ܕܢܵܘܬܲܪ ܠܲܒ̣ܢܲܝ̈ܢܵܫܵܐ ܡ̣ܢ ܫܲܪ̈ܒܲܝܗܘܿܢ : ܘܲܕܼܢܸܬܼܥܲܕܪܘܼܢ ܟܠ ܫܵܡ̈ܘܿܥܹܐ ܒܓܸܠܝܵܢܲܝ̈ܗܘܿܢ ܀ ܢܸܬܸ݁ܠ ܡܵܕܹܝܢ ܘܲܥܕܵܐ ܠܡܸܠܬܲܢ ܨܹܝܕܼ ܝܘܼܬܼܪܵܢܵܐ : ܘܡܸܛܠ ܗܵܕܹܐ ܢܡܲܠܸܠ ܒܲܠܚܘܿܕܼ ܥܲܠ ܕܲܢܥܲܕܲܪ ܀ ܒܫܲܪܒܹܗ ܕܚܝܼܠܵܐ ܕܗܵܘ̇ ܥܲܬ݁ܝܼܪܵܐ ܕܲܒ̣ܓܹܗܲܢܵܐ 36 : ܡܠܘܿܐܵܐ ܪܲܒܵܐ ܕܟ̣ܠ ܝܘܼܬܼܪ̈ܵܢܹܐ ܐܝܼܬܼ ܠܐܵܡܘܿܪܵܐ ܀ pb. 373 ܢܸܫܡܲܥ ܡܵܕܹܝܢ ܦܵܪܘܿܫܵܐܝܼܬܼ ܗܵܫܵܐ ܟ̱ܠܲܢ ܆ ܘܲܠܝܘܼܬܼܪܵܢܵܐ ܢܸܗܘܸܐ ܫܲܪܒܹܗ ܡܵܐ ܕܡܸܬܼܡܲܠܲܠ ܀ ܟܬܼܝܼܒ̣ ܒܲܣܒܲܪܬܼܵܐ ܕܓܲܒ̣ܪܵܐ ܐܝܼܬܼ ܗ̄ܘ̣ܵܐ ܚܲܕܼ ܥܲܬ݁ܝܼܪܵܐ : ܕܲܠܒ̣ܝܼܫ ܒܘܼܨܵܐ ܐܵܦ ܐܲܪ̈ܓܘܵܢܹܐ ܘܲܓ̣ܐܸܐ ܘܲܚܬܼܝܼܪ ܀ ܡܸܬܼܒܲܣܲܡ ܗ̄ܘ̣ܵܐ ܘܡܸܬܼܦܲܛܲܡ ܗ̄ܘ̣ܵܐ ( ܘܡܸܬܼܓܲܐܸܐ ܗ̄ܘ̣ܵܐ 37 : ܘܚܵܝܹ̇ܐ ܟܠܝܘܿܡ ܟܠ ܓܲܐܝܵܐܝܼܬܼ ܘܲܚܬܼܝܼܪܵܐܝܼܬܼ ܀ ܘܚܲܕܼ ܡܸܣܟܹ݁ܢܵܐ ܕܵܘܝܵܐ ܪܡܸܐ ܗܘ̣ܵܐ ܠܘܼܩܒܲܠ ܬܲܪܥܹܗ : ܘܲܣܢܝܼܩ ܘܐܲܠܝܼܨ ܫܝܼܛ ܘܲܡܓܲܙܲܝ ܘܲܡܠܸܐ ܟܹܐܒܹ̈ܐ ܀ ܘܡܸܬܼܪܲܓ̣ܪܲܓ̣ ܗ̄ܘ̣ܵܐ ܕܢܸܡܠܸܐ ܟܲܪܣܹܗ ܡ̣ܢ ܦܲܪ̈ܬܘܼܬܹܐ : ܕܗܵܘ̇ ܥܲܬ݁ܝܼܪܵܐ ܕܐܝܼܬܼ ܗ̄ܘ̣ܵܐ ܠܩܘܼܒ̣ܠܹܗ ܘܠܵܐ ܝܵܗ̇ܒ݁ܝܼܢ ܠܹܗ ܀ ܘܗܵܘ̇ ܡܸܣܟܹܢܵܐ ܡܠܸܐ ܗ̄ܘ̣ܵܐ ܟܹܐܒܹ̈ܐ ܘܲܚܒ̣ܵܪ̈ܵܬܼܵܐ : ܘܲܡܠܲܟ̣ܚܝܼܚܝܼܢ ܗ̄ܘ̣ܵܐ ܟܲܠܒܹ̈ܐ ܫܘܼܚܢܵܘ̈ܗܝ ܢܲܓ̣ܝܼܪܵܐܝܼܬܼ ܀ ܫܡܲܥܘ ܦܵܪ̈ܘܿܫܹܐ ܥܲܠ ܥܲܬ݁ܝܼܪܵܐ ܘܥܲܠ ܠܵܥܵܙܲܪ : ܘܥܲܠ ܚܲܝܲܝ̈ܗܘܿܢ ܘܥܲܠ ܦܘܼܪ̈ܫܵܢܹܐ ܕܕܼܘܼܒܵܪ̈ܲܝܗܘܿܢ ܀ ܗܵܘ̇ ܡܸܣܟܹܢܵܐ ܠܵܘ ܡܸܣܟܹܢܵܐ ܥܒ̣ܝܼܕܼ ܗ̄ܘ̣ܵܐ ܒܲܠܚܘܿܕܼ : ܐܸܠܵܐ ܒܟܹܐܒܹ̈ܐ ܡܸܬܼܢܵܘܲܠ ܗ̄ܘ̣ܵܐ ܐܲܝܟ̣ ܕܐܸܫܬܲܡܥܲܬ݀ ܀ ܡܸܬܼܩܲܦܲܚ ܗ̄ܘ̣ܵܐ ܒܡܸܣܟܹܢܘܼܬܼܵܐ ܘܲܒ̣ܟܘܼܪ̈ܗܵܢܹܐ : ܬܲܪܬ ܀ ܝܢ ܒܝܼ̈ܫܵܢ ܐܝܼܬܼ ܒܹܗ 38 : ܒܥܵܠܡܵܐ ܘܲܠܘܵܬܹܗ ܗ̄ܘܲܝ̈ ܀ ܚܲܣܝܼܪܘܼܬܼܵܐ ܘܲܟ̣ܪܝܼܗܘܼܬܼܵܐ ܐܸܬܼܟܲܪܟܵܝܗܝ ܗ̄ܘܲܝ̈ : ܘܲܒ̣ܬܲܪ̈ܬܲܝܗܹܝܢ ܡܸܬ݁ܛܲܪܲܦ ܗ̄ܘ̣ܵܐ ܘܠܵܐ ܡܪܲܛܸܢ ܗ̄ܘ̣ܵܐ ܀ ܕܡܸܣܟܹܝܢ ܘܲܚܠܝܼܡ ܡ̣ܢ ܥܲܬ݁ܝܼܪܵܐ ܟܪܝܼܗܵܐ ܛܵܒ̣ ܗ̄ܘ̣ܵܐ : pb. 374 ܕܥܲܬ݁ܝܼܪ ܘܲܟ̣ܪܝܼܗ ܬܘܼܒ̣ ܡ̣ܢ ܥܘܼܬܼܪܹܗ ܡܸܬܼܒܲܝܲܐ ܗܘ݀ 39 :܀ ܚܲܝܠܵܐ ܚܠܝܼܡܵܐ ܠܘܼܩܒܲܠ ܕܲܗܒ̣ܵܐ ܣܝܼܡ ܫܵܡ̇ܘܿܥܵܐ 40 : ܘܦܲܚܸܡ ܘܐܲܫܘܵܐ ܡܸܣܟܹܢܘܼܬܼܵܐ ܥܲܡ ܟܘܼܪܗܵܢܵܐ ܀ ܘܐܲܝܟܵܐ ܕܲܚܕܼܵܐ ܡܸܢܗܹܝܢ ܥܵܪܨܵܐ ܥܲܠ ܒܲܪ ܐ̄ܢܵܫܵܐ : ܒܚܲܫܵܐ ܪܲܒܵܐ ܡܣܲܝܒܲܪ ܗ̄ܘ̣ ܠܵܗ̇ ܟܲܕܼ ܡܸܬܼܡܲܪܡܲܪ ܀ ܡܵܐ ܕܫܲܘ̈ܝܵܢ 41 : ܕܹܝܢ ܐܲܝܢܵܐ ܕܡܸܫܟܲܚ ܕܢܹܐܪܘܿܥ 42 : ܐܸܢܹܝܢ : ܟܲܕܼ ܠܵܐ ܡܪܲܛܸܢ ܣܲܓܝܼ ܢܲܨܝܼܚ ܡ̣ܢ ܢܲܨܝܼ̈ܚܹܐ ܀ ܗܵܐ ܠܵܥܵܙܲܪ ܡܸܣܟܹܢܵܐ ܗ̄ܘ̣ܵܐ ܘܲܟ̣ܪܝܼܗܵܐ ܗ̄ܘ̣ܵܐ : ܚܲܣܝܼܪ ܠܲܚܡܵܐ ܘܲܡܠܸܐ ܫܘܼܚ̈ܢܹܐ ܘܟܹܐܒܹ̈ܐ ܟܠܝܘܿܡ ܀ ܡܵܐ ܕܐܝܼܬܼ ܚܲܫܵܐ 43 : ܐܸܢ ܐܝܼܬܼ ܪ̈ܵܚܡܹܐ ܒܘܼܝܵܐܵܐ ܐ̄ܢܘܿܢ : ܕܣܵܡ̇ܟ݁ܝܼܢ ܠܸܒܵܐ ܘܲܒ̣ܥܸܢܝܵܢܗܘܿܢ ܚܲܫܵܐ ܦܵܐܹ̇ܓ̣ ܀ ܠܠܵܥܵܙܲܪ ܕܹܝܢ ܐܵܦܠܵܐ ܪ̈ܵܚܡܹܐ ܐܝܼܬܼ ܗ̄ܘ̣ܵܐ ܒܐܲܬܼܪܲܢ : ܘܡܸܛܠ ܗܵܢܵܐ ܟܲܠܒܹ̈ܐ ܗܘ݀ܵܘ ܠܹܗ ܒܢܲܝ̈ ܥܸܢܝܵܢܵܐ ܀ ܥܵܠܡܲܢ ܟ̱ܠܹܗ ܒܡܲܣܲܒ̣ ܒܐܲܦܹ̈ܐ ܨܒ̣ܝܼ̈ܥܵܢ ܐܲܦܵܘ̈ܗܝ : ܘܲܠܥܲܬ݁ܝܼܪܵܐ ܝܵܕܲܥ̇ ܢܸܪܚܲܡ ܕܲܓܵܠܵܐܝܼܬܼ ܀ ܕܙܲܒ̣ܢܵܐ ܗ̄ܘ̣ ܚܘܼܒܹܗ ܘܐܲܝܢܵܐ ܕܝܲܗ̄ܒ̣ ܠܹܗ ܙܲܒ̣ܢܵܐ ܐܝܼܕܼܵܐ : ܡܲܣܓܸܐ ܪܵܚܹ̇ܡ ܘܲܡܝܲܩܲܪ 44 : ܠܹܗ ܥܵܘܵܠܵܐܝܼܬܼ ܀ ܠܡܵܣܟܹܢܵܐ ܕܹܝܢ ܠܵܐ ܐܝܼܬܼ ( ܪ̈ܵܚܡܹܐ ܘܠܵܐ ܩܲܪ̈ܝܼܒܹܐ 45 : ܕܠܵܘ ܕܐܲܠܵܗܵܐ ܗ̄ܘ̣ ܚܘܼܒܹܗ ܕܥܵܠܡܵܐ ܐܸܠܵܐ ܕܐܲܦܹ̈ܐ ܀ ܐܸܢ ܕܹܝܢ ܡܸܣܟܹܝܢ ܘܲܪܡܸܐ ܡܲܢ ܝܵܕܲܥ̇ ܠܹܗ : pb. 375 ܐܸܠܵܐ ܟܲܠܒܹ̈ܐ ܗܵܠܹܝܢ ܕܲܟ̣ܢܲܫ̣ܘ ܨܹܝܕܼ ܠܵܥܵܙܲܪ ܀ ܡܠܸܐ ܗ̄ܘ̣ܵܐ ܫܘܼܚ̈ܢܹܐ ܘܠܵܐ ܓܵܫ̇ܝܼܢ ܠܹܗ ܐܵܣܵܘ̈ܵܬܼܵܐ : ܕܠܵܐ ܐܝܼܬܼ ܗ̄ܘ̣ܵܐ ܠܹܗ ܐܲܓ̣ܪܵܐ ܕܢܸܬܸܠ ܕܲܣܢܝܼܩܵܐ ܗ̄ܘ̣ܵܐ ܀ ܓܠܝܼܙ ܡ̣ܢ ܪ̈ܵܚܡܹܐ ܘܡ̣ܢ ܡܵܙܘܿܢܵܐ ܘܡ̣ܢ ܚܘܼܠܡܵܢܵܐ : ܘܐܝܼܬܼ ܠܹܗ ܫܘܼܚ̈ܢܹܐ ܘܡܸܣܟܹ݁ܢܘܼܬܼܵܐ ܘܟܲܠܒܹ̈ܐ ܚܲܒ̣ܪ̈ܵܘܗܝ ܀ ܠܵܐ ܩܸܢܝܵܢܵܐ ܕܢܸܬܼܒܲܝܲܐ ܒܹܗ ܘܢܸܛܥܸܐ ܚܲܫܵܘ̈ܗܝ 46 : ܘܠܵܐ ܚܘܼܠܡܵܢܵܐ ܕܒܹܗ ܢܸܬܼܠܲܒܲܒ̣ ܥܲܠ ܕܲܣܢܝܼܩܵܐ 47 : ܗ̄ܘ̣ ܀ ܐܵܦܠܵܐ ܪ̈ܵܚܡܹܐ ܕܣܵܡ̇ܟ݁ܝܼܢ ܠܸܒܹܗ ܥܲܠ ܥܵܩ̈ܵܬܹܗ : ܟܲܠܒܹ̈ܐ ܘܟܹܐܒܹ̈ܐ ܘܚܲܣܝܼܪܘܼܬܼܵܐ ܘܬܼܘܼܒ̣ ܡܸܕܸܡ ܠܵܐ ܀ ܠܵܐ ܥܵܨܘܿܒܹ̈ܐ 48 : ܐܝܼܬܼ ܗ̄ܘ̣ܵܐ ܠܫܘܼܚܢܵܘ̈ܗܝ ܟܲܕܼ ܣܲܓܝܼܐܝܼܢ : ܘܠܵܐ ܣܵܡ̇ܘܿܟܹ̈ܐ 49 : ܠܠܸܒܹܗ ܕܲܬܼܒ̣ܝܼܪ ܒܲܣܢܘܼܩܘܼܬܼܵܐ ܀ ܟܵܐܹ̇ܒ̣ ܘܲܟ̣ܦܸܢ ܘܲܡܠܸܐ ܘܵܝܹ̈ܐ 50 ܆ ܘܡܵܢܵܐ ܢܸܥܒܸ݁ܕܼ : ܘܟܲܕܼ ܛܵܒ̣ ܗܵܟܲܢ ܠܵܐ ܡܒܲܓܸܢ ܗ̄ܘ̣ܵܐ ܕܦܵܪܘܿܫܵܐ ܗ̄ܘ̣ܵܐ ܀ ܥܲܬ݁ܝܼܪܵܐ ܕܹܝܢ ܗܵܘ̇ ܕܥܲܠ ܬܲܪܥܹܗ ܣܚܝܼܦ ܗ̄ܘ̣ܵܐ ܘܲܫܕܸܐ : ܫܡܲܥ ܬܘܼܒ̣ ܕܐܲܝܟܲܢ ܡܸܬܼܓܲܐܸܐ ܗ̄ܘ̣ܵܐ ܘܲܡܠܸܐ ܛܘܼ̈ܒܹܐ ܀ ܓܘܼܫܡܹܗ ܚܠܝܼܡ ܗ̄ܘ̣ܵܐ ܘܲܒ̣ܩܸܢܝܵܢܹܗ ܥܲܬ݁ܝܼܪܵܐ ܗ̄ܘ̣ܵܐ : ܠܒ̣ܘܼܫܹܗ ܦܐܸܐ ܗ̄ܘ̣ܵܐ ܐܵܦ ܡܹܐܟܼ̈ܠܵܬܹܗ ܫܲܦܝܼܪ̈ܵܢ ܗ̄ܘܲܝ̈ ܀ ܡܠܸܐ ܦܵܬܼܘܿܪܹܗ ܘܪܵܥܹ̇ܡ ܒܲܝܬܹܗ ܘܲܕܼܚܝܼܠ ܐܲܬܼܪܹܗ : ܥܲܬ݁ܝܼܪ ܘܲܚܠܝܼܡ ܘܟ̣ܠܢܵܫ ܪܵܚܹ̇ܡ ܘܲܡܝܲܩܲܪ ܠܹܗ ܀ ܠܒ̣ܘܼܫܵܐ ܪܓ̣ܝܼܓ̣ܵܐ ܘܦܲܓ̣ܪܵܐ ܚܠܝܼܡܵܐ ܘܟ̣ܝܼܣܵܐ ܡܲܠܝܵܐ : pb. 376 ܘܚܲܝܹ̈ܐ ܓܐܲܝ̈ܵܐ ܘܟ̣ܠ 51 : ܛܵܒ̣ܵܬܼܵܐ ܕܠܵܐ ܢܸܟܼ̈ܝܵܢܹܐ ܀ ܚܵܕܹܐ ܒܥܘܼܬܼܪܹܗ ܘܪܵܡ ܒܲܠܒ̣ܘܼܫܵܘ̈ܗܝ ܘܲܦܐܸܐ ܟ̱ܠܹܗ : ܒܵܣܹ̇ܡ ܘܲܚܠܝܼܡ ܘܲܒ̣ܡܸܣܟܹ݁ܢܵܐ ܠܵܐ ܚܵܐܲܪ ܗ̄ܘ̣ܵܐ ܀ ܠܵܥܵܙܲܪ ܕܹܝܢ ܥܲܠ ܬܲܪܥܹܗ ܗ̄ܘ̣ܵܐ ܕܗܵܢܵܐ ܓܲܐܝܵܐ : ܘܲܡܠܸܐ ܘܵܝܹ̈ܐ ܘܚܵܙܹ̇ܐ ܛܘܼ̈ܒܹܐ ܘܠܵܐ ܡܸܬܼܪܲܥܲܡ ܀ ܕܢܸܣܒܲܥ ܒܲܠܚܘܿܕܼ ܡ̣ܢ ܦܲܪ̈ܬܘܼܬܹܐ ܡܸܬܼܪܲܓ̣ܪܲܓ̣ ܗ̄ܘ̣ܵܐ : ܘܝܲܬ݁ܝܼܪ̈ܵܬܼܵܐ ܕܐܝܼܬܼ ܗ̄ܘ̣ܵܐ ܬܲܡܵܢ ܠܵܐ ܒܵܥܹ̇ܐ ܗ̄ܘ̣ܵܐ ܀ ܠܵܐ ܠܲܠܒ̣ܘܼܫܵܐ ܐܵܦܠܵܐ ܠܥܘܼܬܼܪܵܐ ܘܡܸܬܼܚܲܬܼܚܲܬܼ ܗ̄ܘ̣ܵܐ : ܘܠܵܐ ܠܡܹܐܟ̣̈ܠܵܬܼܵܐ ܕܥܲܠ ܦܵܬܼܘܿܪܵܐ ܕܣܲܓܝܼ̈ܐܵܢ ܗ̄ܘܲܝ̈ ܀ ܥܲܠ ܦܲܪ̈ܬܘܼܬܹܐ ܕܐܵܟ̣݁ܠܝܼܢ ܟܲܠܒܹ̈ܐ ܣܢܝܼܩ ܗ̄ܘܟܵܐ ܒܲܠܚܘܿܕܼ : ܕܐܵܦ ܗ݀ܝ ܟܝܵܢܵܐ ܬܲܒ̣ܥ̣ܵܗ̇ ܘܟܸܢ ܐܸܬܼܪ̈ܲܓ̣ܪܲܓ̣ ܀ ܐܸܠܘܼ ܟܝܵܢܵܐ ܠܵܐ ܓܲܪܝܼ ܗ̄ܘ̣ܵܐ ܟܲܦܢܵܐ ܪܲܒܵܐ : ܡܟܢ ܦܘܼܪܫܵܢܹܗ ܘܠܵܐ ܠܦܲܪ̈ܬܘܼܬܹܐ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܀ ܣܲܢܝܵܐ ܪܸܓ݁ܬܼܵܐ ܡܵܐ ܕܫܵܐܹ̇ܠ ܐ̄ܢܵܫ ܝܲܬ݁ܝܼܪ̈ܵܬܼܵܐ : ܘܡܵܐ ܕܲܟ̣ܝܵܢܵܐ ܬܵܒܲܥ̇ ܕܝܼܠܹܗ ܫܲܦܝܼܪ ܗ̄ܘ̣ ܠܹܗ ܀ ܠܠܲܚܡܵܐ ܕܝܵܘܡܵܐ ܕܢܸܬܼܪܲܓ̣ܪܲܓ̣ ܐ̄ܢܵܫ ܡ̣ܢ ܕܲܟ̣ܝܵܢܵܐ ܗ̄ܝܼ : ܡܹܐܟ̣̈ܠܵܬܼܵܐ 52 : ܕܹܝܢ ܡܵܐ ܕܲܡܫܲܚܠܸܦ ܪܸܓܬܹܗ 53 : ܡܵܘܬܵܐܠ ܗ̄ܝܼ ܀ ܗܵܘ̇ ܦܵܪܘܿܫܵܐ ܐܵܦ ܠܵܐ ܠܠܲܚܡܵܐ ܫܲܠܡܵܐ 54 : ܪܲܓ̣ ܗ̄ܘ̣ܵܐ : ܐܸܠܵܐ ܕܢܸܣܒܲܥ ܡ̣ܢ ܦܲܪ̈ܬܘܼܬܹܐ ܘܢܸܫܪܸܐ ܟܲܦܢܹܗ ܀ ܟܲܕܼ ܩܵܡ̣ ܥܠܵܘܗܝ ܟܝܵܢܵܐ ܘܐܲܠܨܹܗ ܐܲܝܟ̣ ܬܵܒ̣݁ܘܿܥܵܐ : pb. 377 ܠܲܙܥܘܿܧ̈ܝܵܬܼܵܐ ܗ̄ܘ̣ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܕܲܢܩܲܪܸܒ̣ ܠܹܗ ܀ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܕܢܸܡܠܸܐ ܟܲܪܣܹܗ ܡ̣ܢ ܦܲܪ̈ܬܘܼܬܹܐ ܆ ܘܐܵܦ ܠܵܐ ܗܵܕܹܐ ܐܸܬܼܝܲܗܒܲܬ݀ ܠܹܗ ܕܢܸܣܓܸܐ ܫܘܼܦܪܹܗ ܀ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܡܓܲܕܵܦܘܼ ܕܹܝܢ ܠܵܐ ܡܓܲܕܸܦ ܗ̄ܘ̣ܵܐ : ܘܥܲܠ ܝܵܗ̇ܘܿܒ̣ܵܗ̇ ܕܡܸܣܟܹ݁ܢܘܼܬܼܵܐ ܠܵܐ ܡܪܲܛܸܢ ܗ̄ܘ̣ܵܐ ܀ ܡ̣ܢ ܐܲܠܵܗܵܐ ܡܛܵܬܹܗ ܦܸܨܬܼܵܐ ܕܡܸܣܟܹܢܘܼܬܼܵܐ : ܘܲܕܼܝܵܕܲܥ̇ ܗ̄ܘ̣ܵܐ ܕܡ̣ܢ ܐܲܠܵܗܵܐ ܗ̄ܝܼ ܫܲܩ̣ܠܵܗ̇ ܘܲܫܠܝܼ ܀ ܐܲܓܲܪ ܪܘܼܚܹܗ ܒܟܲܦܢܵܗ̇ ܘܡܲܪܥܵܐ ܘܒܲܣܢܘܼܩܘܼܬܼܵܐ : ܘܣܲܝܒܲܪ ܟܹܐܒܹܗ ܐܲܝܟ̣ ܦܵܪܘܿܫܵܐ ܕܠܵܐ ܪܘܼܥܵܡܵܐ ܀ ܗܵܟܲܢ ܛܲܥ̣ܢܵܗ̇ ܠܡܸܣܟܹܢܘܼܬܼܵܐ ( ܘܲܕܼܠܵܐ ܪܸܛܢܵܐ 55 : ܐܲܝܟ̣ ܡܵܘܗܲܒ̣ܬܼܵܐ ܕܡ̣ܢ ܐܲܠܵܗܵܐ ܐܸܬܼܝܲܗܒܲܬ݀ ܠܹܗ ܀ ܚܟܵܪ ܒܐܲܠܵܗܵܐ ܕܦܲܠܸܓ̣ ܥܘܼܬܼܪܵܐ ܘܡܸܣܟܹܢܘܼܬܼܵܐ : ܘܲܕܼܠܹܗ ܝܲܗ̄ܒ̣ ܠܹܗ ܡܸܣܟܹܢܘܼܬܼܵܐ ܠܵܐ ܪܵܛܹ̇ܢ ܗ̄ܘ̣ܵܐ ܀ ܒܸ݁ܡܦܲܠܓܟܵܢܵܐ ܚ̣ܵܪ ܕܲܬܼܪܝܼܨܵܐ ܗ̄ܘ̣ ܘܲܕܼܦܵܪܘܿܫܵܐ ܗ̄ܘ̣ : ܘܠܵܐ ܚܟܵܪ ܕܲܥܠܝܼܒ̣ ܐܸܠܵܐ ܕܲܬܼܪܝܼܨ ܕܲܡܦܲܠܸܓ̣ ܀ ܓܘܼܫܡܵܐ ܟܪܝܼܗܵܐ ܘܒܲܝܬܵܐ ܣܦܝܼܩܵܐ ܡܛܵܝܗܝ ܠܲܥܠܝܼܒ̣ܵܐ : ܘܠܵܐ ܒܥ̣ܵܐ ܢܚܲܠܸܦ ܡܸܕܸܡ ܕܲܡܛ̣ܵܝܗܝ ܕܲܬܼܪܝܼܨܵܐ ܗ̄ܘ̣ܵܐ ܀ ܚ̣ܙܵܐ ܕܲܒ̣ܦܸܨܬܹܗ ܠܵܐ ܐܝܼܬܼ ܥܘܼܬܼܪܵܐ ܘܠܵܐ ܘܠܵܐ ܩܸܢܝܵܢܵܐ 56 : ܘܠܲܕܼܠܵܐ ܕܝܼܠܹܗ ܠܵܐ ܐܸܬܼܪܲܓ̣ܪܲܓ̣ ܕܢܸܩܢܸܐ ܐܸܢܘܿܢ ܀ ܚ̣ܙܵܐ ܠܦܲܪ̈ܬܘܼܬܹܐ ܕܡܹܐܒܲܕܼ ܐܵܒ̣݁ܕܝܼܢ ( ܡ̣ܢ ܥܲܬ݁ܝܼܪܵܐ 57 : ܘܟܸܢ ܗ̄ܘ̣ ܠܗܵܠܹܝܢ ܐܸܬܼܪܲܓ̣ܪܲܓ̣ ܗ̄ܘ̣ܵܐ ܕܢܸܬܼܝܲܗܒ݁ܘܼܢ ܠܹܗ ܀ pb. 378 ܐܸܠܘܼ ܚܵܫ̇ܚܝܼܢ ܐܵܘ ܡܲܗܢܹܝܢ ܗ̄ܘ̣ܵܘ ܒܹܝܬܼ ܥܲܬ݁ܝܼܪܵܐ 58 : ܠܵܐ ܪܵܐܹ̇ܚ̣ ܗ̄ܘ̣ܵܐ ܕܠܵܐ ܢܸܬ݁ܬ݁ܕܝܼܢ ܗ̄ܘ̣ܵܐ ܡ̣ܢ ܟܹܐܢܘܼܬܼܵܐ ܀ ܒܵܬܲܪ ( ܕܲܢܬܲܪܘ ܡ̣ܢ ܦܵܬܼܘܿܪܵܐ 59 : ܪܲܓ̣ ܗ̄ܘ̣ܵܐ ܐܸܢܘܿܢ : ܟܲܕܼ ܡܸܬ݁ܬ݁ܕܝܼܫܝܼܢ ܕܠܵܐ ܢܸܣܬܲܓ̣ܦ ܡܵܪܹܐ ܒܲܝܬܵܐ ܀ ܠܗܵܠܹܝܢ ܕܐܸܒܸ݁ܕܼܘ 60 : ܐܸܬܼܪܲܓ̣ܪܲܓ̣ ܗ̄ܘ̣ܵܐ ܘܠܵܐ ܐܸܬ݀ܵܘ ܠܹܗ : ܘܬܼܘܼܒ̣ ܣܲܝܒܲܪ ܗ̄ܘ̣ܵܐ ܟܲܕܼ ܠܵܐ ܡܪܲܛܸܢ ܒܲܣܢܝܼܩܘܼܬܼܵܐ ܀ ܠܵܐ ܚܵܣܹ̇ܡ ܗ̄ܘ̣ܵܐ ܠܵܐ ܒܥܲܬ݁ܝܼܪܵܐ ܘܠܵܐ ܒܦܵܬܼܘܿܪܹܗ : ܘܠܵܐ ܒܲܠܒ̣ܘܼܫܹܗ ܘܠܵܐ ܒܚܘܼܠܡܵܢܹܗ ܘܠܵܐ ܒܲܢܝܵܚܵܘ̈ܗܝ ܀ ܥܲܠ ܦܲܪ̈ܬܘܼܬܹܐ ܨܠܵܬ݀ ܗ̄ܘ̣ܵܬܼ ܪܸܓܬܹܗ ܕܢܸܒ̣ܥܸܐ ܐܸܢܘܿܢ : ܘܲܕܼܠܵܐ ܐ̄ܬ݀ܵܘ ܠܹܗ ܫܠܝܼ ܗ̄ܘ̣ܵܐ ܘܐܲܗܡ̣ܝܼ ܐܵܦ ܡ̣ܢ ܗܵܠܹܝܢ ܀ ܥܲܬ݁ܝܼܪܵܐ ܕܹܝܢ ܒܵܣܹ̇ܡ ܘܲܓ̣ܐܸܐ ܘܠܵܐ ܚܵܐܲܪ ܒܹܗ : ܒܕܼܵܘܝܵܐ ܕܲܣܚܝܼܦ ܠܘܼܩܒܲܠ ܬܲܪܥܹܗ ܘܲܡܠܸܐ ܟܹܐܒܹ̈ܐ ܀ ܪ̈ܵܡܵܢ ܥܲܝܢܵܘ̈ܗܝ ܘܲܪܘܝܼܚ ܠܸܒܹܗ ܘܚܵܕܹܐ ܟ̱ܠܹܗ : ܘܫܝܼܛ ܠܹܗ ܡܥܵܩܵܐ ܟܲܕܼ ܡ̣ܢ ܬܲܪܥܹܗ ܠܵܐ ܡܲܪܚܸܩ ܗ̄ܘ̣ܵܐ ܀ ܢܵܦܹ̇ܩ ܘܲܢܦܝܼܚ ܥܵܐܹ̇ܠ ܘܲܚܬܼܝܼܪ ܝܵܬܹ̇ܒ̣ ܘܲܓ̣ܐܸܐ : ܩܵܐܹ̇ܡ ܘܲܦܐܸܐ ܐܵܙܹ̇ܠ ܘܲܦܨܝܼܚ ܐܵܬܹ̇ܐ ܘܕܼܵܐܹ̇ܨ ܀ ܓܢܸܐ ܘܡܸܬܼܒܲܣܲܡ ܣܡܝܼܟ̣ ܘܡܸܬܼܦܲܛܲܡ ܗܕܼܝܼܪ ܒܲܠܒ̣ܘܼ̈ܫܹܐ : ܣܡܝܼܟ̣ ܒܲܛܥܘܼܡܹ̈ܐ ܫܪܸܐ ܒܲܢܝܵܚܹ̈ܐ ܥܢܸܐ ܒܓܹܐ̈ܘܵܬܼܵܐ ܀ ܘܐܲܣܝܼܢ ܒܲܝܬܹܗ ܘܡܲܠܝܵܐ ܟܲܪܣܹܗ ܘܲܚܠܝܼܡ ܓܘܼܫܡܹܗ : ܘܟ̣ܠ ܛܵܒ̣ܵܬܼܵܐ ܕܐܝܼܬܼ ܒܹܗ ܒܥܵܠܡܵܐ ܣܲܓܝܼ̈ܐܵܢ ܠܹܗ ܀ ܠܵܥܵܙܲܪ ܕܹܝܢ ܕܘܸܐ ܗ̄ܘ̣ܵܐ ܘܡܸܣܟܹܝܢ ܡܫܲܦܲܠ ܘܲܣܢܝܼܩ : pb. 379 ܘܲܟ̣ܪܝܼܗ ܘܲܟ̣ܦܸܢ ܘܐܲܠܝܼܨ ܘܲܫܒ̣ܝܼܩ ܫܝܼܛ ܘܲܡܓܲܙܲܝ ܀ ܣܦܝܼܩܵܐ ܟܲܪܣܹܗ ܘܲܨܕܸܐ ܥܘܼܡܪܹܗ ܘܲܡܠܸܐ ܫܘܼܚ̈ܢܹܐ : ܘܐܝܼܬܼ ܠܹܗ ܟܹܐܒܹ̈ܐ ܘܚܲܝܹ̈ܐ ܒܝܼ̈ܫܹܐ ܘܣܵܒܹ̇ܠ ܙܵܘ̈ܥܹܐ ܀ ܥܸܫܢܲܬ݀ ܒܝܼܫܬܹܗ ܣܓܝܼ ܐܘܼܠܨܵܢܹܗ ܢ̣ܓܲܪ ܛܘܼܪܵܦܹܗ : ܘܲܡܛܵܐ ܩܸܨܹܗ ܕܢܲܓ̣ܗܸܐ ܠܥܵܠܡܵܐ ܘܲܠܒ̣ܝܼ̈ܫܵܬܹܗ ܀ ܐܸܠܦܹܗ ܠܐܝܼܬܼܵܐ ܒܥܵܠܡܵܐ ܕܟܹܐܒܹ̈ܐ 61 : ܡܸܬܼܪܲܕܼܦܵܐ ܗ̄ܘ̣ܵܬܼ ܆ ܘܐܲܝܟ̣ ܠܲܠܡܹܐܢܵܐ ܕܐܝܼܬܼ ܒܹܗ ܢܝܵܚܵܐ ܠܡܵܘܬܵܐ ܣܸܡܟܲܬ݀ ܀ ܩܵܡܲܬ݀ ܥܠܵܘܗܝ ܡܸܣܟܹܢܘܼܬܼܵܐ ܐܲܝܟ̣ ܡܲܚܫܘܼܠܵܐ : ܘܪܲܕܼܦܘܼܗܝ ܟܹܐܒܹ̈ܐ ܐܲܝܟ̣ ܟܝܼܡ̈ܘܿܢܹܐ ܒܝܲܡܵܐ ܪܲܒܵܐ ܀ ܘܲܕܼܚܲܟ݁ܝܼܡ ܗ̄ܘ̣ܵܐ ܕܲܒܲܪ ܐܸܠܦܹܗ ܕܠܵܐ ܢܸܟ̣̈ܝܵܢܹܐ : ܘܡ̣ܢ ܒܹܝܬܼ ܚܲܫܹ̈ܐ ܟܢܲܫ̣ ܬܹܐܓ̣ܘܿܪܬܵܐ ܕܥܘܼܬܼܪܵܐ ܪܲܒܵܐ ܀ ܒܚܲܕܼ 62 : ܚܲܕܼ ܝܵܘܡܵܐ ܐܸܬ݁ܛܲܠܲܩܘ ܗ̄ܘ̣ܵܘ ܚܲܝܹ̈ܐ ܒܝܼ̈ܫܹܐ : ܘܐܲܝܟ̣ ܬܲܓܵܪܵܐ ܥܲܠ̣ ܠܐܵܘܵܢܵܐ ܕܲܡܠܸܐ ܢܵܘܚܵܐ ܀ ܕܚܲܝ̈ ܠܲܚ̈ܕܼܵܕܹܐ ܫܢܲܝ̈ܵܐ ܕܚܲܫܹ̈ܐ ܘܲܕܼ̈ܥܵܩܵܬܼܵܐ : ܘܲܥ̣ܒܲܪ ܟܠܗܹܝܢ ܐܲܝܟ̣ ܛܸܠܵܠܵܐ ܘܠܵܐ ܝܑܼܕܼܝܼ̈ܥܵܢ ܀ ܠܲܩܸܛ̣ ܠܲܫܢܵܘ̈ܗܝ ܘܲܒ̣ܬܸܢ̈ܚܵܬܼܵܐ ܣܒܲܠ̣ ܥܸܕܵܢܵܘ̈ܗܝ : ܘܐܸܬܼܓܲܡܪܲܬ݀ ܗ̄ܘ̣ܵܬܼ ܐܘܼܪܚܹܗ ܠܐܝܼܬܼܵܐ ܘܥܲܠ̣ ܠܲܢܝܵܚܵܐ 63 :܀ ܫ̣ܘܲܪ ܘܐܸܫܬܲܪܓܲܠ 64 : ܝܲܪ̈ܚܹܐ ܕܟܹܐܒ̣ܵܘ̈ܗܝ ܚܲܕܼ ܒܵܬܲܪ ܚܲܕܼ ܆ ܣܚܲܦ̣ܘ ܠܲܚܕܼܵܕܹ̈ܐ ܘܲܢܦܲܩ̣ܘ ܫܲܢܝܼܘ ܨܹܝܕܼ ܫܘܼܠܵܡܵܐ ܀ ܝܲܒܸܠ̣ܘ ܣܲܒ̣ܠܘܼܗܝ ܪܲܫܡܵܐ ܘܨܲܦܪܵܐ ܗܵܢܵܐ ܨܹܝܕܼ ܗܵܘ̇ : pb. 380 ܘܐܲܓ̣ܗܝܼ ܠܟ̣ܠܗܘܿܢ ܙܲܒ̣̈ܢܹܐ ܠܙܝܼ̈ܙܹܐ ܘܲܠܟܹܐܒܲܝ̈ܗܘܿܢ ܀ ܐܸܬܼܗܲܦܟܲܬ݀ ܗ̄ܘ̣ܵܬܼ ܓܝܼܓ̣ܠܵܐ ܕܚܲܝܵܘ̈ܗܝ ܨܹܝܕܼ ܫܘܼܠܵܡܵܐ : ܘܡ̣ܢ ܒܹܝܬܼ ܚܲܫܹ̈ܐ ܣܸܒ̣ܠܲܬ݀ ܘܣܵܡܬܹܗ ܒܐܲܬܼܪܵܐ ܪܵܡܵܐ ܀ ܡܝܼܬܼ ܠܵܥܵܙܲܪ ܐܹܝܢ ܒܲܫܪܵܪܵܐ ܡܵܘܬܹܗ ܢܝܵܚܵܐ ܗ̄ܘ̣ : ܟܒܲܪ ܕܹܝܢ ܙܵܕܹܩ ܐܹܡܲܪ ܕܲܚ̣ܝܵܐ ܕܡܝܼܬܼ ܗ̄ܘ̣ܵܐ ܟܲܕܼ ܚܲܝ ܀ ܢܦܲܠ̣ ܡܸܣܟܹܢܵܐ ܡ̣ܢ ܩܸܩ̱ܠܬܵܐ ܠܒܹܝܬܼ ܡܲܠܟ݁ܘܼܬܼܵܐ : ܫܪܲܥ̣ ܡ̣ܢ ܐܲܬܼܪܹܗ ܠܐܲܬܼܪܵܐ ܓܲܐܝܵܐ ܕܚܲܝܹ̈ܐ ܛܵܒܹ̈ܐ ܀ ܢܦܲܠ̣ ܡ̣ܢ ܥܘܼܡܩܵܐ ܘܩܲܒ݁ܠܹܗ ܪܵܘܡܵܐ ܕܒܹܝܬܼ ܐܲܒ̣ܪܵܗܵܡ : ܡܝܼܬܼ ܟܹܐܒ̣ܬܼܵܢܵܐ ܐܲܝܟ̣ ܕܲܠܡܹܐܡܲܪ ( ܚ̣ܝܵܐ ܕܡܲܝܝܼܬܼ 65 : ܗ̄ܘ̣ܵܐ ܀ ܡܝܼܬܼ ܠܵܥܵܙܲܪ ܘܲܒ̣̈ܢܲܝ̈ ܢܘܼܗܪܵܐ ܟܢܲܫ̣ܘ ܠܐܝܼܩܵܪܹܗ : ܘܩܲܒ݁ܠܘܼܗܝ ܣܸܕܼܪܹ̈ܐ ܒܙܵܘܚܵܐ ܪܲܒܵܐ ܠܲܡܝܲܩܵܪܘܼ ܀ ܦܪܲܣ̣ܘ 66 : ܡܲܠܲܐܟܹ̈ܐ ܫܘܿܫܸܦܲܝ̈ܗܘܿܢ ܩܲܕܝܼ̈ܫܵܬܼܵܐ : ܘܟܸܠ̈ܠܹܐ ܕܢܘܼܗܪܵܐ ( ܩܪܲܡ̣ܘ ܠܹܗ ܒܐܘܼܪܚܵܐ 67 : ܕܒܹܝܬܼ ܡܲܠܟ݁ܘܼܬܼܵܐ ܀ ܡܬܲܚ̣ܘ ܣܸܕܼܪ̈ܲܝܗܘܿܢ ܚܲܝ̈ܠܵܘܵܬܼܵܐ ܕܲܫܡܲܝܵܢܹ̈ܐ : ܕܢܹܐܬܸܐ ܠܲܐܝܵܐ ܕܟܹܐܒܹ̈ܐ ܠܒܹܝܬܼ ܡܲܠܲܐܟܹ̈ܐ ܀ ܥܢܵܢܹ̈ܐ ܕܢܘܼܗܪܵܐ ܐܲܝܟ̣ ܐܸܣܦܘܼ̈ܓܹܐ ܚܸܘܵܪ̈ܵܬܼܵܐ : ܥ̣ܒܲܪ 68 : ܥܲܠ ܫܘܼܚܢܵܘ̈ܗܝ ܘܐܸܬܼܢ̱ܫܝܼ ܗ̄ܘ̣ܵܐ ܠܲܚܒ̣ܵܪ̈ܵܬܹܗ ܀ ܥܪܲܩ̣ܘ ܟܘܼܪ̈ܗܵܢܹܐ ܘܲܫܠܸܡ̣ܘ ܟܹܐܒܹ̈ܐ ܘܸܣܟܹ݁ܢܘܼܬܼܵܐ : ܘܥܲܠ̣ ܩܵܡ̣ ܓܲܒ̣ܪܵܐ ܒܐܲܬܼܪܵܐ ܕܛܘܼ̈ܒܹܐ ܘܲܕܼܓܹܐ̈ܘܵܬܼܵܐ ܀ ܢܦܲܩ̣ܘ 69 : ܡܲܠܲܐܟܹ̈ܐ ܘܐܲܝܟ̣ ܕܲܠܚܲܬܼܢܵܐ ܩ̣ܛܲܪܘ ܠܹܗ ܬܵܓ̣ܵܐ : pb. 381 ܘܙܲܝܲܚ̣ܘ ܐܲܥ̣ܠܘܼܗܝ ܢܸܚܙܸܐ ܓܢܘܿܢܵܐ ܕܒܹܝܬܼ ܐܲܒ̣ܪܵܗܵܡ ܀ ܥܒܲܪ ܗ̄ܘ̣ܵܐ ܠܒ̣ܝܼܒ̣ܵܐ ܒܐܲܬܼܪ̈ܵܘܵܬܼܵܐ ܕܚܝܼ̈ܠܹܐ ܘܲܦܨܝܼܚ : ܘܲܒ̣ܡܲܥܒܲܪܬܵܐ ܕܚܝܼܠܬܵܐ ܕܢܘܼܪܵܐ ܘܠܵܐ ܐܸܣܬܲܪܲܕܼ ܀ ܟܸܢܫܹ̈ܐ ܕܢܘܼܗܪܵܐ 70 : ܗܘ݀ܵܘ ܠܹܗ ܠܘܝܼܬܼܵܐ ܟܲܕܼ ܪܵܕܹܐ ܗ̄ܘ̣ܵܐ : ܒܝܲܡܬܼܵܐ 71 : ܕܚܝܼܠܬܵܐ ܕܡܲܠܝܵܐ ܚܸܫܟܵܐ 72 : ܘܠܵܐ ܕܵܚܹ̇ܠ ܗ̄ܘ̣ܵܐ ܀ ܓܘܼܕܼܵܐ ܙܪܝܼܙܬܵܐ ܕܒܹܝܬܼ ܓܲܒ̣ܪܝܹܠ ܥܸܒ̣ܪܲܬ݀ ܥܲܡܹܗ : ܒܐܲܬܼܪܹܗ ܕܡܵܘܬܵܐ ܘܠܵܐ ܐܸܣܬܲܪܲܕܼ ܐܲܝܟ̣ ܚܲܠܵܫܵܐ ܀ ܠܗܵܘܬܼܵܐ ܪܲܒ݁ܬܼܵܐ ܥ̣ܒܲܪ ܥܲܠ ܐܝܼܕܼܵܐ ܕܒܹܝܬܼ ܡܝܼܟ̣ܵܐܹܝܠ : ܘܐܵܘܒܸ݁ܠ̣ܘ ܣܵܡ̣ܘܼܗܝ ܨܹܝܕܼ 73 : ܐܲܒ̣ܪܵܗܵܡ ܒܹܝܬܼ ܡܲܠܟ݁ܘܼܬܼܵܐ ܀ ܢܚܸܬܼ ܗ̄ܘ̣ܵܐ ܠܕܲܪܓ̣ܵܐ ܕܡܸܣܟܹܢܘܼܬܼܵܐ ܐܲܝܟ̣ ܟܲܫܝܼܪܵܐ : ܘܲܕܼܠܵܐ ܪܲܛܸܢ ܙܟ̣ܵܐ ܒܵܗ̇ ܘܲܣܠܸܩ̣ ܐܲܝܟ̣ ܢܲܨܝܼܚܵܐ ܀ ܩܵܡ̣ ܒܐܵܓ̣ܘܿܢܵܐ ܕܟܲܦܢܵܐ ܘܟܹܐܒܹ̈ܐ ܘܐܸܬܼܟܲܫܲܪ ܒܹܗ : ܘܲܬܼܗܲܪܘ ܥܝܼܪܹ̈ܐ ܕܲܟ̣ܡܵܐ ܥܲܙܝܼ ܕܠܵܐ ܪܘܼܥܵܡܵܐ ܀ ܘܥܲܠ ܕܲܙܟ̣ܵܐ ܗ̄ܘ̣ܵܐ ܢܦܲܩ̣ܘ ܡܲܠܲܐܟܹ̈ܐ ܒܲܟ̣ܠܝܼܠܲܝ̈ܗܘܿܢ : ܕܲܢܩܲܒ݁ܠܘܼܢܵܝܗܝ ܟܲܕܼ ܡܸܬܼܝܲܩܲܪ ܡ̣ܢ ܟܸܢܲܝ̈ܗܘܿܢ ܀ ܥܲܠ̣ ܗ̄ܘܟܵܐ ܠܟ̣ܘܼܪܵܐ ܕܡܸܣܟܹܢܘܼܬܼܵܐ ܕܲܗܒ̣ܵܐ ܓܲܒ̣ܝܵܐ : ܘܕܲܐܙܗܲܪ ܫܘܼܦܪܹܗ ܫܩܲܠ̣ܘ ܗ̄ܘ̣ܵܘ ܣܵܡ̣ܘܼܗܝ ܒܹܝܬܼ ܡܲܠܟ݁ܘܼܬܼܵܐ ܀ ܒܥܲܪܣܵܐ ܕܟܹܐܒܹ̈ܐ ܢܦܲܠ̣ ܐܲܝܟ̣ ܕܲܗܒ̣ܵܐ ܥܲܠ ܣܲܕܵܢܵܐ : ܘܚܲܫ̣ܠܘܼܗܝ ܚܲܫܹ̈ܐ ܥܕܲܡܵܐ ܕܢܸܗܘܸܐ ܠܬܼܵܓ̣ܵܐ ܪܲܒܵܐ ܀ ܓܢܸܐ ܡܸܣܟܹܢܵܐ ܒܥܘܼܒܹܗ ܕܐܲܒ̣ܪܵܡ ܒܹܝܬܼ ܡܲܠܟ݁ܘܼܬܼܵܐ : ܘܲܡܛ̣ܵܐ ܙܲܒ̣ܢܵܐ ܕܐܵܦ ܥܲܬ݁ܝܼܪܵܐ ܢܡܘܼܬܼ ܒܲܫܪܵܪܵܐ ܀ pb. 382 ܡܝܼܬܼ ܥܲܬ݁ܝܼܪܵܐ ܕܡܵܘܬܹ݁ܗ ܕܗܵܢܵܐ ܐܹܝܢ ܡܵܘܬܵܐ ܗ̄ܘ̣ܵܐ : ܀ ܡܝܼܬܼ ܠܲ ܘܐܸܬܼܩܒܲܪ ܩܒ̣ܘܼܪܬܹܗ ܣܵܗ̇ܕܵܐ ܕܡܵܘܬܹܗ ܡܵܘܬܵܐ ܗ̄ܘ̣ ܀ ܥܲܠ ܠܵܥܵܙܲܪ ܟܬܼܝܼܒ̣ ܕܡܝܼܬܼ ܘܐܵܘܒ݁ܠܘܼܗܝ ܨܹܝܕܼ ܐܲܒ̣ܪܵܗܵܡ : ܘܥܲܠ ܥܲܬ݁ܝܼܪܵܐ ܕܟܲܕܼ ܡܝܼܬܼ ܘܐܸܬܼܩܒܲܪ ܘܲܢܚܸܬܼ 74 : ܠܲܫܝܘܿܠ ܀ ܣܲܓܝܼ ܐܵܠ̇ܨܵܐ ܥܲܠ ܦܘܼܪܫܵܢܵܐ ܥܲܡ ܩܸܪܝܵܢܵܐ : ܐܸܢ ܕܹܝܢ ܡܸܦܪܲܫ ܠܵܐ ܦܵܪܹܫ ܐ̄ܢܵܫ ܐܵܦܠܵܐ ܢܸܩܪܸܐ ܀ ܕܢܸܩܪܸܐ ܡܸܩܪܵܐ ܟܠ ܐ̄ܢܵܫ ܝܵܕܲܥ̇ ܫܲܪܝܼܪܵܐܝܼܬܼ : ܦܘܼܪܫܵܢܵܐ ܕܹܝܢ ܨܹܝܕܼ ܕܲܙܥܘܿܪܝܼܢ ܡܸܫܟܲܚ ܐܲܢ̄ܬ݁ ܠܹܗ ܀ ܣܲܓܝܼ ܐܵܠ̇ܨܵܐ ܕܢܸܒ̣ܨܘܿܪ ܩܲܠܝܼܠ ܡ̣ܢ ܩܸܪܝܵܢܵܐ : ܘܨܹܝܕܼ ܦܘܼܪܫܵܢܵܐ ܬܟܲܬܲܪ ܢܲܦ̮ܫܵܐ ܢܲܗܝܼܪܵܐܝܼܬܼ ܀ ܩܵܠܵܗ̇ ܕܡܸܠܬܼܵܐ ܫܵܡ̈ܥܵܢ ܐܸܢܹܝܢ ܐܵܦ ܚܲܝ̈ܘܵܬܼܵܐ : ܦܘܼܪܫܵܢܵܗ̇ ܕܹܝܢ ܐ̄ܢܵܫܵܐ ܕܗܵܘܢܵܐ ܘܲܕܼܣܘܸܟܵܠܵܐ ܀ ܡܵܕܹܝܢ ܗܘܢܵܐ ܢܸܦ̮ܬܲܚ ܐܸܕܼܢܵܘ̈ܗܝ ܨܹܝܕܼ ܝܘܼܠܦܵܢܵܐ : ܕܗ݀ܘܝܘܼ ܡܸܫܟܲܚ ܢܸܚܙܸܐ ܫܘܼܦܪܵܐ ܕܲܒ̣ܩܸܪܝܵܢܵܐ 75 :܀ ܥܲܠ ܡܸܣܟܹܢܵܐ ܠܵܐ ܟܬܼܝܼܒ̣ ܕܐܸܬܼܩܒܲܪ ܘܲܠܡܵܢܵܐ ܟܲܝ : ܐܸܠܵܐ ܡܸܛܠ ܕܡܵܘܬܹܗ ܪܚܝܼܡܵܐ ܠܵܘ ܡܵܘܬܵܐ ܗ̄ܘ̣ܵܐ ܀ ܡ̣ܢ ܒܝܼ̈ܫܵܬܼܵܐ ܨܹܝܕܼ ܛܵܒ̣ܵܬܼܵܐ ܕܚ̣ܵܝܗܝ ܥܘܼܢܕܵܢܵܐ : ܘܐܲܝܟ̣ ܡܸܚܵܐ ܚ̣ܝܵܐ ܘܠܵܐ ܟܬܼܝܼܒ̣ ܕܐܸܬܼܩܒܲܪ ܕܲܚ̣ܝܵܐ ܗ̄ܘ̣ܵܐ ܠܹܗ ܀ ܥܲܬ݁ܝܼܪܵܐ ܕܹܝܢ 76 : ܕܲܟ̣ܬܼܝܼܒ̣ ܕܐܸܬܼܩܒܲܪ ܥܲܠ ܕܲܒ̣ܡܵܘܬܹܗ : ܩܲܕܝܼ ܘܵܝܵܐ ܘܐܲܬܼܪܵܐ ܐ̄ܠܝܼܨܵܐ ܘܦܲܚܬܵܐ ܪܲܒܵܐ ܀ ܟܲܕܼ ܡܝܼܬܼ ܗܵܢܵܐ ܡܸܩܒܲܪ ܩܲܒ̣ܪܘܼܗܝ ܒܲܕܼܡܝܼܬܼܵܐ ܗ̄ܘ̣ܵܐ : pb. 383 ܘܲܢܚܸܬܼ ܠܲܫܝܘܿܠ ܗܵܕܹܐ ܕܠܵܐ ܗܘ݀ܵܬܼ ܨܹܝܕܼ ܠܵܥܵܙܲܪ ܀ ܠܗܵܢܵܐ ܩܲܒ̣ܪܘܼܗܝ ܘܲܠܵܘ̇ ܐܵܘܒ݁ܠܘܼܗܝ ܐܲܝܟ̣ ܕܐܸܫܬܲܡܥܲܬ݀ : ܚܲܕܼ ܠܲܫܡܲܝܵܐ ܘܚܲܕܼ ܠܲܬܼܗܘܿܡܵܐ ܘܐܸܫܬܲܕܲܪܘ ܗ̄ܘ̣ܵܘ ܀ ܟܬܼܝܼܒ̣ ܥܲܠ ܗܵܢܵܐ ܕܟܲܕܼ ܡܸܫܬܲܢܲܩ ܬܲܡܵܢ ܒܲܫܝܘܿܠ : ܐܲܪܝܼܡ ܥܲܝܢܵܘ̈ܗܝ ܘܲܚ̣ܙܵܐ ܠܐܲܒ̣ܪܵܡ ܘܲܠܠܵܥܵܙܲܪ ܀ ܡ̣ܢ 77 : ܗܵܝ̇ ܕܲܟܼܬܼܝܼܒ̣ ܕܐܲܪܝܼܡ̣ ܥܲܝܢܵܘ̈ܗܝ ܐܸܬܼܝܲܕܼܥܲܬ݀ ܠܵܗ̇ : ܕܲܒ̣ܥܘܼܡܩܵܐ ܗ̄ܘܟܵܐ ܘܗܵܘ̇ ܡܸܣܟܹ݁ܢܵܐ ܒܪܵܘܡܵܐ ܕܲܠܥܸܠ ܀ ܡܝܼܬܼ ܟܹܝܬܼ ܘܐܸܬܼܩܒܲܪ ܗܵܢܵܐ ܕܵܘܝܵܐ ܐܲܝܟ̣ ܕܐܸܬܼܐܲܡܪܲܬ݀ : ܘܲܢܚܸܬܼ ܩܲܕܝܼ ܗܵܘܬܼܵܐ ܕܢܘܼܪܵܐ ܒܚܲܫܵܐ ܪܲܒܵܐ ܀ ܐܲܝܟ̣ ܛܸܠܵܠܵܐ ܕܦܵܢܝܵܐ ܪܗܝܼܒ̣ܵܐ ܥ̣ܒܲܪ ܛܵܒ̣ܵܬܹܗ : ܘܥܲܠ̣ ܐܸܬܼܟܲܪ̈ܟܵܝܗܝ ܟܠ ܒܝܼ̈ܫܵܬܼܵܐ ܕܠܵܐ ܫܘܼܠܵܡܵܐ ܀ ܐܲܝܟ̣ ܕܲܒ̣ܚܸܠܡܵܐ ܥ̣ܬܲܪ ܘܐܸܬܼܓܲܐܝܼ ܘܲܛܥ̣ܵܐ ܢܲܦ̮ܫܹܗ : ܘܐܸܬ݁ܬ݁ܥܝܼܪ ܘܲܚ̣ܙܵܐ ܕܲܫܚܝܼܩ ܘܐܲܠܝܼܨ ܘܲܡܠܸܐ ܚܲܫܹ̈ܐ ܀ ܐܲܝܟ̣ ܗܵܒܵܒ̣ܵܐ ܕܲܦܐܸܐ ܓܵܘܢܹܗ ܢܨܲܚ̣ ܒܲܠܒ̣ܘܸܫܹܗ 78 : ܘܡܸܚܕܼܵܐ ܕܲܡܛ̣ܵܝܗܝ ܪܸܬܼܚܵܐ ܕܢܘܼܪܵܐ ܢܬܲܪ ܘܐܸܬܼܚܲܒܲܠ ܀ ܫ̣ܡܸܢ ܒܲܛܥܘܼܡܹ̈ܐ ܘܲܒ̣ܚܲܡܪ̈ܵܢܹܐ ܘܲܒ̣ܦܘܼ̈ܢܵܩܹܐ : ܘܟܲܕܼ ܦܸܓ̣ܥܲܬ݀ ܒܹܗ ܢܘܼܪܵܐ ܕܕܼܝܼܢܵܐ ܟܕܲܪ ܘܐܸܫܬܲܦܲܠ 79 :܀ ܢܲܙܠܹܗ ܙܲܒ̣ܢܵܐ ܡ̣ܢ ܬܸܫܘܝܼܬܹܗ ܪܵܡܬܼܵܐ ܘܲܢܦܲܠ̣ : ܒܥܘܼܡܩܵܐ ܚܠܝܼܠܵܐ ܕܠܲܝܬ݁ ܠܹܗ ܓܸܫܵܐ ܘܲܡܠܸܐ ܢܘܼܪܵܐ ܀ ܐܸܬܼܗܲܦܟܲܬ݀ ܗ̄ܘ̣ܵܬܼ ܥܲܪܣܹܗ ܓܐܝܼܬܼܵܐ ܘܲܡܟܲܠܲܠܬܵܐ : ܘܲܢܚܸܬܼ ܡܸܢܵܗ̇ ܘܩܲܒ݁ܠ̣ܵܝ̈ܗܝ ܓܘܼܡܪܹ̈ܐ ܕܫܲܠܗܹܒ̣ܝܼܬܼܵܐ ܀ pb. 384 ܣܲܚܦܹܗ ܡܵܘܬܵܐ ܠܗܵܘ̇ ܦܵܬܼܘܿܪܹܗ ܕܲܡܠܸܐ ܛܘܼ̈ܒܹܐ : ܘܲܒ̣ܓܹܗܲܢܵܐ ܕܠܲܝܬ݁ ܒܵܗ̇ ܡܲܝ̈ܵܐ ܥ̣ܒܲܕܼ ܠܹܗ ܐܲܬܼܪܵܐ ܀ ܫܒܲܩ̣ ܚܲܠܵܫܵܐ ܫܸܩܝܵܐ ܡܨܲܠܠܵܐ ܒܥܘܼܡܪܵܐ ܓܲܐܝܵܐ : ܘܲܢܚܸܬܼ ܠܐܲܬܼܪܵܐ ܕܛܘܼܦܬܼܵܐ ܕܡܲܝ̈ܵܐ ܠܵܐ ܝܵܗ̇ܒ݁ܝܼܢ ܠܹܗ ܀ ܐܸܨܛܲܕܝܼ ܒܹܗ ܥܲܠܡܵܐ ܝܫܸܕܼܠܵܘ̈ܗܝ ܘܕܲܐܣܓܝܼ ܪܲܚܡܹܗ : ܪܚܸܡܬܹܗ ܢܘܼܪܵܐ ܘܲܗܘ݀ܵܐ ܠܲܚܡܵܐ ܠܫܲܠܗܹܒ̣ܝܼܬܼܵܐ ܀ ܢܚܸܬܼ ܠܲܬܼܗܘܿܡܹ̈ܐ ܘܝܼܪܸܬܼ ܚܸܫܟܵܐ ܒܥܘܼܡܪܵܐ ܕܲܫܝܘܿܠ : ܘܚܲܕܼܪܘܼܗܝ ܙܵܘ̈ܥܹܐ ܘܚܲܫܹ̈ܐ ܘܟܹܐܒܹ̈ܐ ܘܟ̣ܠ ܥܵܩ̈ܵܬܼܵܐ ܀ ܘܟܲܕܼ ܡܸܫܬܲܢܲܩ ܬܲܡܵܢ ܒܲܫܝܘܿܠ ܐܲܪܝܼܡ ܥܲܝܢܵܘ̈ܗܝ : ܘܲܚ̣ܙܵܝܗܝ ܠܐܲܒ̣ܪܵܗܵܡ ܘܲܠܠܵܥܵܙܲܪ ܒܹܝܬܼ ܡܲܠܟ݁ܘܼܬܼܵܐ ܀ ܚ̣ܙܵܝܗܝ ܠܲܣܢܝܼܩܵܐ ܗܵܘ̇ ܕܥܲܠ ܬܲܪܥܹܗ ܕܝܼܫ ܗ̄ܘ̣ܵܐ ܟܠܝܘܿܡ : ܟܲܕܼ ܡܸܬܼܓܲܐܸܐ ܒܐܲܬܼܪܵܐ ܪܵܡܵܐ ܥܲܬ݁ܝܼܪܵܐܝܼܬܼ ܀ ܚ̣ܙܵܝܗܝ ܠܲܡܫܲܦܠܵܐ ܕܣܝܼܡ ܠܹܗ ܟܠܝܼܠܵܐ ܥܲܡ ܢܲܨܝܼ̈ܚܹܐ : ܘܲܓ̣ܐܸܐ ܒܪܵܘܡܵܐ ܘܲܡܠܸܐ 80 : ܛܘܼ̈ܒܹܐ ܕܲܫ̈ܡܲܝܵܢܹܐ ܀ ܚ̣ܵܪ ܒܹܗ ܕܲܣܡܝܼܟ̣ ܥܲܠ ܦܵܬܼܘܿܪܵܐ ܕܒܹܝܬܼ ܐܲܒ̣ܪܵܗܵܡ : ܘܐܵܟܹ̇ܠ ܢܘܼܗܪܵܐ ܘܫܵܬܹ̇ܐ ܙܝܼܘܵܐ ܠܡܸܬܼܦܲܛܵܡܘܼ ܀ ܚ̣ܙܵܝܗܝ ܗ̄ܘ̣ܵܐ ܕܲܓ̣ܢܸܐ ܥܲܠ ܐܲܓܵܢܵܐ ܕܡܲܠܝܵܐ ܚܲܝܹ̈ܐ : ܘܠܵܗܹ̇ܩ ܡܸܢܵܗ̇ ܟܠ ܒܘܼ̈ܣܵܡܹܐ ܪܘܼܚܵܢܵܐܝܼܬܼ ܀ ܐܸܬܼܚܵܘܝܼ ܠܹܗ ܒܐܲܬܼܪܵܐ ܕܚܲܫܹ̈ܐ ܠܵܐ ܥܵܐ̇ܠܝܼܢ ܠܹܗ : ܘܟܹܐܒܹ̈ܐ ܠܲܓ̣ܡܵܪ ܠܵܐ ܡܸܬܼܩܲܪܒ̣ܝܼܢ ܨܹܝܕܼ ܕܲܝܵܪ̈ܵܘܗܝ ܀ ܚ̣ܙܵܝܗܝ ܒܲܓ̣ܢܘܿܢܵܐ ܕܲܩ̣ܛܲܪ ܐܲܒ̣ܵܐ ܠܪܵܚܡܹܗ ܐܲܒ̣ܪܵܡ : pb. 385 ܕܲܥܒ̣ܝܼܕܼ ܗ̄ܘ̣ܵܐ ܒܹܗ ܚܕܼܘܼܓ̣ܵܐ ܐܵܦ ܗܘ݀ ܥܲܡ ܩܲܕܼܝܼ̈ܫܹܐ ܀ ܐܸܬܼܒܲܝܲܢ ( ܗ̄ܘ̣ܵܐ ܕܗܘ݀ ܗܵܘ̇ 81 : ܣܢܝܼܩܵܐ ܕܲܡܫܲܠ ܗ̄ܘ̣ܵܐ : ܕܠܘܼܩܒܲܠ 82 : ܬܲܪܥܹܗ ܘܚܵܐܲܪ ܗ̄ܘܟܵܐ ܒܹܗ ܘܠܵܐ ܚܵܐܹ̇ܢ ܠܹܗ ܀ ܝܲܕܼܥܹܗ ܕܗܘ݀ܝܘܼ ܗܵܘ̇ ܟܹܐܒ̣ܬܼܵܢܵܐ ܕܲܟ̣ܪܝܼܟ̣ܝܼܢ ܗ̄ܘ̣ܵܘ : ܟܲܠܒܹ̈ܐ ܠܫܘܼܚܢܵܘ̈ܗܝ ܘܲܡܠܲܟ̣ܚܝܼܢ ܠܹܗ ܒܠܸܫܵܢܲܝ̈ܗܘܿܢ ܀ ܥܲܝܢܵܐ ܕܢܘܼܗܪܵܐ ܡܲܠܝܵܐ ܣܒܲܪܬܼܵܐ ܒܟ̣ܠܗܹܝܢ ܡܸܠܹܝ̈ܗ̇ : ܘܡ̣ܢ ܟܠ ܓܲܒ݁ܝܼ̈ܢ ܐܲܦܹ̈ܐ ܐܝܼܬܼ ܠܵܗ̇ ܢܲܗܝܼܪܵܐܝܼܬܼ ܀ ܗܝ݀ ܐܲܠܦܲܬ݀ ܠܲܢ ܥܲܠ ܓܸܠܝܵܢܹܗ ܕܥܵܠܡܵܐ ܚܲܕܼܬܼܵܐ : ܘܥܲܠ ܐܸܣܟܹܡܵܘ̈ܗܝ ܘܥܲܠ ܣܘܼܥܪ̈ܵܢܵܘܗܝ ܘܥܲܠ ܕܘܼܒܵܪ̈ܵܘܗܝ ܀ ܒܵܗ̇ 83 : ܐܸܫܟܲܚܢܲܢ ܕܢܸܕܲܥ ܗܵܪܟܵܐ ܢܲܗܝܼܪܵܐܝܼܬܼ : ܕܲܠܗܲܠ ܡܵܢ ܐܝܼܬܼ ܘܐܲܝܟܲܢ ܐܝܼܬܼܵܘܗܝ ܕܝܼܢܵܐ ܪܲܒܵܐ ܀ ܐܸܠܘܼ ܣܒܲܪܬܼܵܐ ܠܵܐ ܚܵܘܝܲܬ݀ ܠܲܢ ܡܲܢ ܝܵܕܲܥ̇ ܗ̄ܘ̣ܵܐ : ܕܚܵܙܹ̇ܝܢ ܐܸܢܘܿܢ ܓܲܒܹ̈ܐ ܚܕܼܵܕܹ̈ܐ ܒܥܵܠܡܵܐ ܚܲܕܼܬܼܵܐ ܀ ܡ̣ܢ ܗܵܝ̇ ܕܲܗܘ݀ܵܬܼ ܨܹܝܕܼ ܥܲܬ݁ܝܼܪܵܐ ܘܨܹܝܕܼ ܠܵܥܵܙܲܪ : ܡܸܣܬܲܟ݁ܠܝܼܢܲܢ ܟ̱ܠܵܗ̇ ܚܙܵܬܼܵܐ ܕܓܲܒܹ̈ܐ ܬܲܡܵܢ ܀ ܚܵܙܹ̇ܝܢ ܘܝܵܕܼܥ̇ܝܼܢ ܘܫܵܡ̇ܥܝܼܢ ܩܵܠܵܐ ܗܵܢܵܐ ܡ̣ܢ ܗܵܘ̇ : ܕܠܲܝܬ݁ ܗ̄ܘ̣ܵܐ ܡܲܡܠܠܵܐ ܐܵܦ ܫܸܐ̈ܠܵܬܼܵܐ ܠܗܵܘ̇ ܡ̣ܢ ܗܵܢܵܐ ܀ ܟܹܐܝܢ ܕܲܝܵܢܵܐ ܘܡܸܛܠ ܕܲܬܼܪܝܼܨ ܕܝܼܢܹܗ ܪܲܒܵܐ : ܦܪܝܼܣܵܐ ܗܵܕܹܐ ܓܕܢܸܚܙܘܿܢ ܓܲܒܹ̈ܐ ܚܕܼܵܕܹ̈ܐ ܬܲܡܵܢ ܀ ܕܲܗܘ݀ܵܐ ܚܵܐܲܪ ܝܲܬܼܡܵܐ ܥܠܝܼܒ̣ܵܐ ܡ̣ܢ ܡܲܠܟ݁ܘܼܬܼܵܐ : ܘܚܵܙܹ̇ܐ ܒܢܘܼܪܵܐ ܠܐܲܝܢܵܐ ܕܥܲܠܒܹܗ ܟܲܕܼ ܡܸܫܬܲܢܲܩ ܀ pb. 386 ܗܘ݀ܵܬܼ ܐܲܪܡܲܠܬܵܐ ܩܵܝ̇ܡܵܐ ܒܪܵܘܡܵܐ ܡ̣ܢ ܝܲܡܝܼܢܵܐ : ܘܲܒ̣ܒ̣ܵܙܘܿܙܵܗ̇ ܚܵܝ̇ܪܵܐ ܕܲܫܕܸܐ ܒܓ̣ܵܘ ܓܹܗܲܢܵܐ ܀ ܕܲܗܘ݀ܵܐ ܚܵܙܹ̇ܐ ܢܟ̣ܝܼܠܵܐ ܩܵܐܹ̇ܝܢ ܡ̣ܢ ܣܸܡܵܠܵܐ : ܠܗܵܒܹܝܠ ܕܲܩܛܲܠ̣ ܕܲܓ̣ܢܸܐ ܘܢܵܨܲܚ ܡ̣ܢ ܝܲܡܝܼܢܵܐ ܀ ܕܢܸܚܙܘܿܢ ܛܠܝܼ̈ܡܹܐ ܠܛܵܠܘܿܡܲܝ̈ܗܘܿܢ ܟܲܕܼ ܡܸܬܼܦܲܪܥܝܼܢ : ܘܲܠܕܲܝܵܢܵܐ ܢܸܬ݁ܠܘܿܢ ܙܸܕܼܩܵܐ ܕܟܹܐܝܢ ܗ̄ܘ̣ ܕܝܼܢܹܗ ܀ ܡܸܛܠ ܗܵܕܹܐ ܒܵܠܩ̇ܝܼܢ ܓܲܒܹ̈ܐ ܚܲܕܼ ܠܘܼܩܒܲܠ ܚܲܕܼ : ܕܠܵܐ ܢܸܬܼܚܲܦܸܐ ܕܝܼܢܹܗ ܕܡܵܪܝܵܐ ܡ̣ܢ ܒܸܪ̈ܝܵܬܹܗ ܀ ܘܐܲܝܢܵܐ ܕܲܚ̣ܙܵܐ ܗܵܪܟܵܐ ܕܲܥܠܝܼܒ̣ ܘܛܵܒ̣ ܟܸܪܝܲܬ݀ ܠܹܗ : ܢܸܚܕܸܐ ܬܲܡܵܢ ܡܵܐ ܕܥܵܠܘܿܒܹ̈ܐ ܒܢܘܼܪܵܐ ܚܵܙܹ̇ܐ ܀ ܘܐܲܝܢܵܐ ܕܣܵܒܲܪ ܕܗܵܪܟܵܐ ܫܸܓ̣ܡܵܐ ܗ̄ܘ̣ ܢܸܚܕܸܐ ܬܲܡܵܢ : ܕܐܵܦ ܥܲܠ ܡܸܠܬܼܵܐ ܙܥܘܿܪܬܵܐ ܕܦܘܼܡܵܐ ܐܝܼܬܼ ܥܘܼܩܵܒ̣ܵܐ ܀ ܘܢܸܕܥܘܼܢ ܥܲܡܡܹ̈ܐ ܕܙܲܕܝܼܩ ܡܵܪܝܵܐ ܒܟ̣ܠܗܘܿܢ ܕܝܼܢܵܘ̈ܗܝ : ܘܲܒ̣ܟܹܐܢܘܼܬܼܵܐ ܠܟ̣ܠ ܐ̄ܢܵܫ ܕܵܐܹ̇ܢ ܐܲܝܟ̣ ܣܘܼܥܪ̈ܵܢܵܘܗܝ ܀ ܡܸܛܠ ܗܵܢܵܐ ܣܲܩܒܸܠ̣ ܘܐܲܦܢܝܼ ܘܐܲܩܒܸ݁ܠ̣ ܘܲܬܼܪܲܨ : ܐܲܬܼܪܵܐ ܪܵܡܵܐ ܕܒܹܝܬܼ ܡܲܠܟ݁ܘܼܬܼܵܐ ܠܓ̣ܵܘ ܓܹܗܲܢܵܐ ܀ ܕܠܵܐ ܟܲܣܝܵܐܝܼܬܼ ܢܸܗܘܸܐ ܕܵܐܹ̇ܢ ܠܲܒ̣ܢܲܝ̈ܢܵܫܵܐ : ܓܠܵܝܗܝ ܐܲܝܟ̣ ܢܘܼܗܪܵܐ ܠܕܼܝܼܢܹܗ ܪܒܵܐ ܩܕܼܵܡ ܒܸܪ̈ܝܵܬܼܵܐ ܀ ܥ̣ܒܲܕܼ ܠܵܗ̇ ܐܲܦܹ̈ܐ ܠܲܬܼܪܝܼܨܘܼܬܹܗ ܕܲܢܚܘܼܪܘܼܢ ܒܵܗ̇ : ܥܲܡܡܹ̈ܐ ܘܥܵܠܡܵܐ ܕܠܵܐ ܡܸܨܛܲܠܝܵܐ ܠܡܲܣܲܒ̣ ܒܐܲܦܹ̈ܐ ܀ ܟܠ ܟܲܣ̈ܝܵܬܼܵܐ ܠܓܸܠܝܵܐ ܢܵܦ̈ܩܵܢ ܒܕܼܝܼܢܹܗ ܪܲܒܵܐ : ܘܡܸܛܠ ܗܵܢܵܐ ܣܕܼܝܼܪܝܼܢ ܓܲܒܹ̈ܐ ܚܲܕܼ ܩܒܲܠ ܚܲܕܼ ܀ pb. 387 ܕܡܵܐ ܕܐܸܬܼܦܲܪܣܝܼ ܕܝܼܢܵܐ ܘܲܢܦܲܩ̣ ܒܲܬܼܪܝܼܨܘܼܬܼܵܐ : ܬܪ̈ܲܝܗܘܿܢ ܓܲܒܹ̈ܐ ܢܸܩܥܘܿܢ ܙܲܕܝܼܩ ܚܲܕܼ ܕܵܐܹ̇ܢ ܟܠ ܀ ܟܡܵܐ ܟܹܐܢܵܐ ܗ̄ܘܟܵܬܼ ܕܢܸܚܙܹܝܘܗܝ ܗܵܢܵܐ ܓܲܒ̣ܪܵܐ ܓܲܐܝܵܐ : ܠܗܵܘ̇ ܡܸܣܟܹܢܵܐ ܒܗܵܝ̇ ܪܲܒ݁ܘܼܬܼܵܐ ܕܲܫܪܸܐ ܗ̄ܘ̣ܵܐ ܒܵܗ̇ ܀ ܘܐܲܝܟ̣ ܕܐܸܬܼܪܲܓ̣ܪܲܓ̣ ܢܸܡܠܸܐ ܟܲܪܣܹܗ ܡ̣ܢ ܦܲܪ̈ܬܘܼܬܼܵܘܗܝ : ܢܸܬܼܝܲܐܲܒ̣ ܗ̄ܘ̣ܵܐ ܠܛܘܼܦܬܼܵܐ ܙܥܘܿܪܬܵܐ ܡ̣ܢ ܓܹܐ̈ܘܵܬܹܗ ܀ ܟܹܐܢܘܼܬܼܵܐ ܓܹܝܪ ܬܸܩܠܲܬ݀ ܫܲܘܝܲܬ݀ ܣܘܼܥܪ̈ܵܢܲܝܗܘܿܢ : ܘܦܸܪܥܲܬ݀ ܚܘܼ̈ܒ̣ܠܹܐ ܒܟܲܝܠܵܐ ܬܪܝܼܨܵܐ ܕܲܥܒ̣ܵܕܲܝ̈ܗܘܿܢ ܀ ܥܲܡ ܦܲܪ̈ܬܘܼܬܹܐ ܛܘܼܦܬܼܵܐ ܕܡܲܝ̈ܵܐ ܒܦܸܚܡܵܐ ܣܵܡܲܬ݀ : ܕܬܸܦܪܘܿܥ ܫܲܘܝܲܬܼ ܐܲܝܟ̣ ܕܲܒ̣ܟܲܦܹ̈ܐ ܚܘܼ̈ܒ̣ܠܹܐ ܬܲܡܵܢ ܀ ܗܵܘ̇ ܠܦܲܪ̈ܬܘܼܬܹܐ ܘܗܵܢܵܐ ܠܛܘܼܦܬܪܵܐ ܡܸܬܼܝܲܐܲܒ̣ ܗ̄ܘ̣ܵܐ : ܘܲܕܼܠܵܐ ܫܩܲܠ̣ ܗܵܘ̇ ܠܵܐ ܫܩܲܠ̣ ܗܵܢܵܐ ܕܠܵܐ ܟܹܐܢܵܐ ܕܠܵܐ ܟܹܐܢܵܐ ܗ̄ܘ̣ܵܬܼ ܀ ܚ̣ܙܵܝܗܝ ܡ̣ܢ ܪܘܼܚܩܵܐ ܒܹܝܬܼ ܡܲܠܟ݁ܘܼܬܼܵܐ ܐܲܝܟ̣ ܕܲܚ̣ܙܵܝܗܝ ܗ̄ܘ̣ܵܐ : ܬܘܼܒ̣ ܡ̣ܢ ܪܘܼܚܩܵܐ ܒܹܗ ܡܸܬܼܩܲܦܲܚ ܡ̣ܢ ܟܹܐܢܘܼܬܼܵܐ ܀ ܗܵܘ̇ ܚܲܙܵܝܵܐ ܟܲܣܝܵܐ ܕܲܚ̣ܙܵܐ ܠܗܵܘ̇ ܡܸܣܟܹܢܵܐ : ܕܲܠܦܲܪ̈ܬܘܼܬܹܐ ܡܸܬܼܪܲܓ̣ܪܲܓ̣ ܗ̄ܘܟܵܐ ܘܠܵܐ ܝܵܗ̇ܒ݁ܝܼܢ ܠܹܗ ܀ ܗܘ݀ ܐܲܠܨܹܗ ܗ̄ܘ̣ܵܐ ܠܗܵܘ̇ ܥܲܬ݁ܝܼܪܵܐ ܕܢܸܬܼܪܲܓ̣ܪܲܓ̣ ܗ̄ܘ̣ܵܐ : ܠܛܘܼܦܬܼܵܐ ܕܡܲܝ̈ܵܐ ܘܠܵܐ ܝܵܗ̇ܒ݁ܝܼܢ ܠܹܗ ܕܒܹܝܬܼ ܠܵܥܵܙܲܪ ܀ ܗ݀ܘ ܫܲܘܝܼ ܠܹܗ ܥܲܪܣܵܐ ܕܢܘܼܪܵܐ ܒܓܟܵܘ ܓܹܗܲܢܵܐ : ܚܠܵܦ ܬܸܫܘܝܼܬܼܵܐ ܕܟܹܐܒܹ̈ܐ ܕܲܚ̣ܙܵܐ ܠܗܵܘ̇ ܡܸܣܟܹܢܵܐ ܀ ܚܠܵܦ ܐܲܪܓܘܵܢܹܗ ܘܲܚܠܵܦ ܒܘܼܨܹܗ ܕܲܓ̣ܐܸܐ ܗ̄ܘ̣ܵܐ ܒܹܗ : ܝܲܗ̄ܒ̣ ܠܲܣܢܝܼܩܵܐ ܙܝܼܘܵܐ ܘܗܸܕܼܪܵܐ ܕܢܸܬܼܥܲܛܲܦ ܗ̄ܘ̣ܵܐ ܀ pb. 388 ܘܲܚܠܵܦ ܗܵܠܹܝܢ ܚܲܝܹ̈ܐ ܓܐܲܝ̈ܵܐ ܕܲܚ̣ܝܵܐ ܗܵܢܵܐ : ܢܣܲܒ̣ ܠܵܥܵܙܲܪ ܗܵܝ̇ ܡܲܠܟ݁ܘܼܬܼܵܐ ܕܠܵܐ ܡܸܫܬܲܪܝܵܐ ܀ ܚܠܵܦ ܡܹܐܟ̣̈ܠܵܬܹܗ ܕܗܵܘ .̇ ܥܲܬ݁ܝܼܪܵܐ ܝܲܗ̄ܒ̣ ܠܲܣܢܝܼܩܵܐ : ܦܵܬܼܘܿܪ ܛܘܼ̈ܒܹܐ ܕܠܲܝܬ݁ ܐܲܦܘܼܣܝܵܐ ܠܲܣܝܒܵܪ̈ܵܬܹܗ ܀ ܦܲܚܸܡ ܗܵܫܵܐ ܫܲܠܗܹܒ̣ܝܼܬܼܵܐ ܠܘܼܩܒܲܠ ܫܘܼܚ̈ܢܹܐ : ܘܢܘܼܪܵܐ ܕܕܝܼܢܵܐ ܚܠܵܦ ܐܸܫܵܬܹܗܕܗܵܘ̇ ܡܸܣܟܹ݁ܢܵܐ ܀ ܘܨܲܗܝܵܐ ܪܲܒܵܐ ܕܚܲܕܼܪܹܗ ܒܢܘܼܪܵܐ ܠܗܵܘ̇ ܥܲܬ݁ܝܼܪܵܐ : ܠܘܼܩܒܲܠ ܟܲܦܢܹܗ ܪܲܒܵܐ ܘܩܲܫܝܵܐ ܕܗܵܘ̇ ܡܸܣܟܹ݁ܢܵܐ ܀ ܘܐܲܝܟ̣ ܕܲܫܐܸܠ̣ ܗ̄ܘ̣ܵܐ ܗܵܪܟܵܐ ܣܢܝܼܩܵܐ ܡ̣ܢ ܦܲܪ̈ܬܘܼܬܹܐ : ܫܐܸܠ̣ ܥܲܬ݁ܝܼܪܵܐ ܛܘܼܦܬܼܵܐ ܕܡܲܝ̈ܵܐ ܒܚܲܫܵܐ ܪܲܒܵܐ ܀ ܫܕܸܐ ܗ̄ܘ̣ܵܐ ܒܢܘܼܪܵܐ ܘܲܟ̣ܪܝܼܟ̣ܵܐ ܠܹܗ ܫܲܠܗܹܒ̣ܝܼܬܼܵܐ : ܘܡܲܝܠܸܠ ܕܵܘܝܵܐ ܘܠܵܐ ܚܵܢ̇ܝܼܢ ܠܹܗ ܕܒܹܝܬܼ ܠܵܥܵܙܲܪ ܀ ܣܲܦܝܼܦܵܐ ܒܹܗ ܢܘܼܪܵܐ ܘܓ̣ܵܥܹ̇ܐ ܡ̣ܢ ܐܘܼܠܨܵܢܵܐ : ܘܩܵܝ̇ܡܝܼܢ ܪ̈ܵܚܡܹ̇ܐ ܒܪܘܼܚܩܵܐ ܡܸܢܹܗ ܘܠܵܐ ܥܵܢܹ̇ܝܢ ܠܹܗ ܀ ܐܲܠܨܹܗ ܬܲܡܵܢ ܨܲܗܝܵܐ ܕܡܲܝ̈ܵܐ ܒܓܟܵܘ ܓܵܘܙܲܠܬܵܐ : ܘܫܲܪܝܼ ܩܵܥܹ̇ܐ ܐܵܒ̣ܝ ܐܲܒ̣ܪܵܗܵܡ ܪܲܚܸܡ ܥܠܲܝ ܀ ܚ̣ܙܵܝܗܝ ܠܲܣܡܵܟ̣ܵܐ ܕܟܹܐܢܹ̈ܐ ܕܲܫܪܸܐ ܒܪܵܘܡܵܐ ܕܲܠܥܸܠ : ܘܡ̣ܢ ܓܹܗܲܢܵܐ ܥ̣ܒܲܕܼ ܒܵܥܘܼܬܼܵܐ ܒܚܲܫܵܐ ܪܲܒܵܐ ܀ ܚ̣ܙܵܐ ܠܠܵܥܵܙܲܪ ܕܝܼܕܼܝܼܥ ܘܲܪܚܝܼܡ ܒܹܝܬܼ ܩܲܕܝܼ̈ܫܹܐ : ܘܫܲܐܠܹܗ ܕܢܹܐܬܸܐ ܠܢܘܼܪܵܐ ܠܘܵܬܹܗ ܕܲܢܦܝܼܓ̣ ܨܲܗܝܹܗ ܀ ܚ̣ܙܵܐ ܕܡܸܫܟܲܚ ܗ̄ܘ̣ ܗܵܘ̇ ܡܸܣܟܹ݁ܢܵܐ ܕܐܸܢ ܡܸܫܬܲܕܲܪ : ܡ̣ܢ ܗܵܝ̇ ܓܘܼܕܵܐ ܡܲܪܘܲܚ ܗܘ݀ ܠܹܗ ܡ̣ܢ ܐܘܼܠܨܵܢܹܗ ܀ pb. 389 ܚ̣ܙܵܝܗܝ ܕܐܸܢ ܐܵܬܹ̇ܐ ܟܵܐܹ̇ܐ ܒܢܘܼܪܵܐ ܘܡܸܫܬܲܡܥܵܐ ܠܹܗ : ܘܢܵܝ̇ܚܵܐ ܩܲܠܝܼܠ ܫܲܠܗܹܒ̣ܝܼܬܼܵܐ ܕܲܟ̣ܪܝܼܟ̣ܵܐ ܠܹܗ ܀ ܘܡܸܛܠ ܗܵܢܵܐ ܓܥ̣ܵܐ ܒܲܦܝܵܣܵܐ ܨܹܝܕܼ ܐܲܒ̣ܪܵܗܵܡ : ܕܠܹܗ ܢܫܲܕܲܪ ܗ̄ܘ̣ܵܐ ܕܲܡ ܥܵܒܹ̇ܕܼ ܠܹܗ ܢܦܹܐܫܵܐ ܩܲܠܝܼܠ ܀ ܐܵܒ̣ܝ ܐܲܒ̣ܪܵܗܵܡ ܪܲܚܸܡ ܥܠܲܝ ܡܸܬܼܟܲܫܲܦ ܗ̄ܘ̣ܵܐ : ܘܲܠܠܵܥܵܙܲܪ ܫܲܕܲܪ ܨܹܐܕܲܝ ܡܸܬܼܟܲܫܲܦ ܗ̄ܘ̣ܵܐ ܀ ܘܢܲܝܬܸܐ ܥܲܡܹܗ ܛܘܼܦܬܼܵܐ ܕܡܲܝ̈ܵܐ ܡ̣ܢ ܨܹܐܕܲܝܟ݁ܘܿܢ : ܘܲܠܪܹܫ ܢܲܪܛܸܒ̣ ܕܝܼܩܸܕܼ ܡ̣ܢ ܨܲܗܘܵܢܵܐ ܀ ܘܵܝ ܥܲܬ݁ܝܼܪܵܐ ܓܲܐܝܵܐ ܕܫܸܩܝܹܗ ܘܲܕܼܚܲܡܪ̈ܵܢܵܘܗܝ : ܕܠܲܐܝܢܵܐ ܫܸܦܠܵܐ ܢܚܸܬܼ ܗ̄ܘ̣ܵܐ ܕܢܸܫܐܲܠ ܛܘܼܦܬܼܵܐ ܒܲܠܚܘܿܕܼ ܀ ܘܵܝ ܘܵܝ ܓܲܐܝܵܐ ܕܲܛ̈ܥܵܡܵܬܹܗ ܘܲܕܼܦܘܼܢܵܩܵܘ̈ܗܝ : ܕܐܲܝܢܵܐ ܨܲܗܝܵܐ ܪܲܒܵܐ ܚܲܕܼܪܹܗ ܒܓ̣ܵܘ ܓܹܗܲܢܵܐ ܀ ܘܵܝ ܡ̣ܢ ܐܲܝܟܵܐ ܠܐܲܝܟܵܐ ܢܦܲܠ̣ ܗ̄ܘ̣ܵܐ ܡ̣ܢ ܦܘܼܪ̈ܦܵܥܹܐ : ܕܢܸܗܘܸܐ ܣܢܝܼܩܵܐ ܠܢܘܼܛܦܲܬܼ ܡܲܝ̈ܵܐ ܘܠܵܐ ܢܵܣܹ̇ܒ̣ ܗ̄ܘ̣ܵܐ ܀ ܘܵܝ ܠܹܗ ܠܕܼܵܘܝܵܐ ܟܡܵܐ ܐܸܬܼܓܲܐܝܼ ܒܚܲܝܹ̈ܐ ܕܲܬܼܢܵܢ : ܘܐܸܙܲܠ̣ ܐܸܫܟܲܚ̣ ܚܲܝܹ̈ܐ ܒܝܼ̈ܫܹܐ ܕܟ̣ܠ ܫܘܼܢܵܩ̈ܝܼܢ ܀ ܘܵܝ ܠܹܗ ܠܪܵܡܵܐ ܟܡܵܐ ܡܥܲܠܲܝ ܗ̄ܘ̣ܵܐ ܡ̣ܢ ܣܲܓܝܼ̈ܐܹܐ : ܘܣܲܚ̣ܦܹܗ ܙܲܒ̣ܢܵܐ ܒܢܲܚܠܵܐ ܕܲܡܠܸܐ ܫܲܠܗܹܒ̣ܝܼܬܼܵܐ ܀ ܘܵܝ ܕܲܓ̣ܐܸܐ ܗ̄ܘ̣ܵܐ ܘܲܡܦܲܢܲܩ ܗ̄ܘ̣ܵܐ ܘܲܡܦܲܛܲܡ ܗ̄ܘ̣ܵܐ : ܘܥܸܪܨܲܬ݀ ܥܠܵܘܗܝ ܘܗܵܐ ܡܸܬܼܓܲܪܓܲܪ ܥܲܠ ܓܵܘܙܲܠܬܵܐ ܀ ܘܵܝ ܕܲܪܓ̣ܝܼܓ̣ ܗ̄ܘ̣ܵܐ ܘܲܦܐܸܐ ܘܲܪܚܝܼܡ ܐܲܝܟ̣ ܗܲܒܵܒ̣ܵܐ : ܘܕܸܠܩܲܬ݀ ܢܘܼܪܵܐ ܕܕܼܝܼܢܵܐ ܘܲܕܼܥܸܟ̣ ܟ̱ܠܹܗ ܫܘܼܦܪܹܗ ܀ pb. 390 ܘܵܝ ܥܲܬ݁ܝܼܪܵܐ ܕܲܡܫܲܚܠܲܦ ܗ̄ܘ̣ܵܐ ܟܠ ܚܲܡܪ̈ܵܢܝܼܢ : ܛܘܼܦܬܼܵܐ ܙܥܘܿܪܬܵܐ ܫܐܸܠ̣ ܗ̄ܘ̣ܵܐ ܘܓܲܠܙܘܼܗܝ ܘܲܣܓ̣ܝܼ ܚܲܫܹܗ ܀ ܘܵܝ ܕܲܚܬܼܝܼܪ ܗ̄ܘܟܵܐ ܒܫܵܩܵܘ̈ܬܹܗ ܘܲܒ̣ܢܲܚܬܘܼܡܵܘ̈ܗܝ : ܘܲܨܗܝܼ ܡܲܝ̈ܵܐ ܒܢܘܼܪܵܐ ܘܲܩ̣ܪܵܐ ܘܐ̄ܢܵܫ ܠܵܐ ܫܲܡ̣ܥܹܗ ܀ ܘܵܝ ܕܲܡܥܵܕܼ ܗ̄ܘ̣ܵܐ ܒܟܸܢܫܵܐ ܕܥܲܒ̣̈ܕܹܐ ܘܲܕܼܫܲܡܵܫܹ̈ܐ : ܘܲܠܡܸܣܟܹ݁ܢܵܐ ܡܸܬܼܟܲܫܲܦ ܗ̄ܘܟܵܐ ܕܡܲܝ̈ܵܐ ܢܲܫܩܹܝܘܗܝ ܀ ܐܵܒ̣ܝ ܐܲܒ̣ܪܵܗܵܡ ܫܲܕܲܪ ܨܹܐܕܲܝ ܠܐܵܚܝ ܠܵܥܵܙܲܪ : ܡܸܕܲܥ ܝܲܕܼܥܹܗ ܕܗܵܘ̇ ܗ̄ܘ̣ ܕܐܝܼܬܼ ܗ̄ܘ̣ܵܐ ܠܘܼܩܒܲܠ ܬܲܪܥܹܗ ܀ ܐܲܝܟ̣ ܐ̄ܢܵܫ ܢܹܐܡܲܪ ܝܵܕܲܥ̇ ܗ̄ܘ̣ ܠܝܼ ܘܝܵܕܲܥ̇ ܐ̄ܢܵܐ ܠܹܗ : ܘܲܕܼܡܲܢ ܐܸܢܵܐ ܘܲܕܼܡܵܢܵܐ ܗܘܹ̇ܝܬܼ ܗܘ݀ ܚܵܟܹ̇ܡ ܗ̄ܘ̣ ܀ ܚ̣ܙܵܐ ܥܲܬ݁ܝܼܪܵܐ ܕܲܒ̣̈ܢܲܝ ܓܲܒܹ݁ܗ ܘܲܒ̣̈ܢܲܝ ܡܸܠܟܹܗ : ܘܲܒ̣̈ܢܲܝ ܬܸܓ̣ܡܹܗ ܠܲܝܬ݁ ܒܲܣܡܵܟ̣ܵܐ ܕܒܹܝܬܼ ܐܲܒ̣ܪܵܗܵܡ ܀ ܒܢܲܝ̈ ܦܵܬܼܘܿܪܹܗ ܠܵܐ ܚ̣ܙܵܐ ܬܲܡܵܢ ܘܠܵܐ ܚܲܒ݁ܝܼܒ̣ܵܐܝܼܬܼ : ܐܵܦܠܵܐ ܪ̈ܵܚܡܵܘܗܝ ܘܠܵܐ ܫܘܼܦܪ̈ܵܢܹܐ ܒܢܲܝ̈ ܥܸܢܝܵܢܹܗ ܀ ܡ̣ܢ ܝܵܕܼܘܿܥܵܘ̈ܗܝ ܗܵܠܹܝܢ ܕܲܬܼܢܵܢ ܠܵܐ ܚ̣ܙܵܐ ܬܲܡܵܢ : ܐܸܠܵܐ ܒܲܠܚܘܿܕܼ ܗܵܘ̇ ܡܸܣܟܹܢܵܐ ܕܲܩܕܼܵܡ ܬܲܪܥܹܗ ܀ ܐܸܠܘܼ ܪܵܚܡܹܗ ܐܵܘ ܩܲܪܝܼܒܹܗ ܚ̣ܙܵܐ ܒܡܲܠܟ݁ܘܼܬܼܵܐ : ܠܹܗ ܫܵܐܹ̇ܠ ܗ̄ܘ̣ܵܐ ܚܠܵܦ ܠܵܥܵܙܲܪ ܢܹܐܬܸܐ ܨܹܐܕܼܵܘܗܝ ܀ ܘܲܕܼܥܸܪܨܲܬ݀ ܗ̄ܘ̣ܵܬܼ 84 : ܘܠܲܝܬ݁ ܗ̄ܘ̣ܵܐ ܬܲܡܵܢ ܐ̄ܢܵܫ ܡ̣ܢ ܕܝܼܠܹܗ : ܫܲܐܠܹܗ ܕܢܹܐܬܸܐ ܠܗܵܘ̇ ܕܥܲܠ ܬܲܪܥܹܗ ܐ̄ܡܝܼܢ ܗ̄ܘܟܵܐ ܟܠܝܘܿܡ ܀ ܪ̈ܵܚܡܵܘܗܝ ܕܗܵܢܵܐ ܡܸܣܬܲܒ̣ܪܵܐ ܠܝܼ ܕܲܠܘܵܬܹܗ ܗ̄ܘ̣ܵܘ : pb. 391 ܒܲܕܼܓ̣ܘܿܢ ܠܵܐ ܚ̣ܙܵܐ ܐ̄ܢܵܫ ܡ̣ܢ ܓܘܼܕܹܗ ܨܹܝܕܼ ܐܲܒ̣ܪܵܗܵܡ ܀ ܡ̣ܢ ܗܵܘ̇ ܟ̱ܠܹܗ ܟܸܢܫܵܐ ܕܐܝܼܬܼ ܗ̄ܘܟܵܐ ܒܬܲܪܥܹܗ ܪܲܒܵܐ : ܣܚܝܼܦܵܐ ܕܟ̣ܠܗܘܿܢ ܚ̣ܙܵܐ ܗ̄ܘ̣ܵܐ ܬܲܡܵܢ ܒܹܝܬܼ ܡܲܠܟ݁ܘܼܬܼܵܐ ܀ ܘܐܲܝܟ̣ ܡܵܘܕܲܥܬܵܐ ܫܲܐܠܹܗ ܒܲܫܡܹܗ ܕܢܹܐܬܸܐ ܨܹܐܕܼܵܘܗܝ : ܕܐܵܦ ܗܝ݀ ܗܵܕܹܐ ܒܣܲܪܬܹܗ ܣܲܓܝܼ ܕܛܵܠܘܿܡܵܐ ܗ̄ܘܟܵܐ ܀ ܒܡܲܟ݁ܣܵܢܘܼܬܼܵܐ ܕܢܲܦ̮ܫܹܗ ܫܲܪܝܼ ܕܢܸܩܪܸܐ ܗ̄ܘ̣ܵܐ ܠܹܗ : ܕܲܒ̣ܗܝ̇ ܥܸܠܬܼܵܐ ܢܸܬܼܩܲܛܪܲܓ̣ ܗ̄ܘ̣ܵܐ ܡ̣ܢ ܟܹܐܢܘܼܬܼܵܐ ܀ ܕܟܲܕܼ ܥܲܠ ܬܲܪܥܹܗ ܣܚܝܼܦ ܗ̄ܘ̣ܵܐ ܘܲܫܕܸܐ ܠܡܵܢ ܠܵܐ ܝܲܕܼܥܹܗ : ܘܡ̣ܢ ܕܐܲܪܚܸܩ ܠܹܗ ܡܸܢܹܗ ܣܲܓܝܼ ܠܡܵܢ ܩܵܪܹܐ ܗ̄ܘ̣ܵܐ ܀ ܫܲܐܠܹܗ ܕܢܹܐܬܸܐ ܠܢܘܼܪܵܐ ܨܹܐܕܼܵܘܗܝ ܐܲܝܟ̣ ܚܲܒ݁ܝܼܒ̣ܵܐ 85 : ܘܲܕܼܠܵܘ ܪܵܚܡܵܐ ܗ̄ܘ̣ ܣܵܗܹ̇ܕܼ ܫܸܦܠܹܗ ܘܲܣܚܝܼܦܘܼܬܹܗ ܀ ܠܘܼܩܒܲܠ ܬܲܪܥܹܗ ܪܡܸܐ ܗ̄ܘ̣ܵܐ ܒܟܹܐܒܹ̈ܐ ܘܒܲܣܢܝܼܩܘܼܬܼܵܐ : ܘܲܕܼܠܵܐ ܝܲܕܼܥܹܗ ܗܵܝܕܹܝܢ ܗܵܫܵܐ ܠܡܵܢ ܩܵܪܹܐ ܠܹܗ ܀ ܕܵܫ̣ ܟܲܕܼ ܢܵܦܹ̇ܩ ܣܚܲܦ̣ ܟܲܕܼ ܥܵܐܹ̇ܠ ܛ̣ܥܵܝܗܝ ܟܲܕܼ ܒܵܣܹ̇ܡ : ܘܡ̣ܢ ܕܐܸܬܼܡܲܛܝܼ ܕܢܸܬ݁ܬ݁ܢܝܼܚ ܐܵܦ ܗܘ݀ ܗܵܐ ܡܲܠܐܸܐ ܠܹܗ ܀ ܠܡܲܚܣܸܢ ܐܲܓ̣ܗܝܼ ܠܫܘܼܚ̈ܢܹܐ ܘܟܹܐܒܹ̈ܐ ܘܠܲܣܢܝܼܩܘܼܬܼܵܐ : ܘܩܵܡ̣ ܩܵܪܹܐ ܠܹܗ ܕܢܹܐܬܸܐ ܢܛܲܒ݁ܥܹܗ ܒܓ̣ܵܘ ܓܹܗܲܢܵܐ ܀ ܟܲܕܼ ܦܵܬܼܘܿܪܹܗ ܡܠܸܐ ܟܠ ܛܘܼ̈ܒ̣ܝܼܢ ܠܵܐ ܝܲܕܼܥܹܗ ܗ̄ܘ̣ܵܐ : ܘܡ̣ܢ ܕܲܚܕܲܪܬܹܗ ܝܲܡܬܼܵܐ ܕܢܘܼܪܵܐ ܚܲܒ̣ܪܵܐ ܥܲܒ̣ܕܹܗ ܀ ܟܲܕܼ ܡܸܬܼܓܲܐܸܐ ܒܲܛ̈ܥܵܡܵܬܹܗ ܪܲܚܝܼܩܵܐ ܗ̄ܘ̣ܵܐ : ܘܡ̣ܢ ܕܐܸܫܬܲܦܲܠ ܒܲܝܢܵܬܼ ܓܘܼܡܪܹ̈ܐ ܗܘ݀ܵܐ ܩܲܪܝܼܒ̣ܵܐ ܀ pb. 392 ܐܵܒ̣ܝ ܐܲܒ̣ܪܵܗܵܡ ܪܲܚܸܡ ܥܠܲܝ ܡܸܬܼܟܲܫܲܦ ܗ̄ܘ̣ܵܐ : ܘܲܠܠܵܥܵܙܲܪ ܫܲܕܲܪ ܨܹܐܕܲܝ ܢܲܪܘܲܚ ܠܐܘܼܠܨܵܢܝ ܀ ܓܥ̣ܵܐ ܥܲܬ݁ܝܼܪܵܐ ܩܵܠܹ̈ܐ ܕܚܲܫܵܐ ܡ̣ܢ ܓܹܗܲܢܵܐ : ܘܲܥܢܵܝܗܝ ܐܲܒ̣ܪܵܡ ܡ̣ܢ ܡܲܠܟ݁ܘܼܬܼܵܐ ܟܲܕܼ ܐܵܡܲܪ ܠܹܗ ܀ ܐܸܬ݁ܕܲܟ̣ܪ ܐܘܿ ܒܹܪܝ ܕܲܠܛܵܒ̣ܵܬܼܵܟ̣ ܩܲܒܸ݁ܠ̣ܬ݁ ܐܸܢܹܝܢ : ܐܵܦ ܠܵܥܵܙܲܪ ܣܒܲܠ̣ ܒܝܼ̈ܫܵܬܹܗ ܣܲܓܝܼܵܐܝܼܬܼ ܀ ܘܗܵܫܵܐ ܗܵܪܟܵܐ ܗܵܐ ܡܸܬ݁ܬ݁ܢܝܼܚ ܗܘ݀ ܘܐܲܢ̄ܬ݁ ܡܸܫܬܲܢܲܩ : ܕܝܼܠܵܟ̣ ܬܲܡܵܢ ܘܕܼܝܼܠܹܗ ܗܵܪܟܵܐ ܘܡܵܢ ܒܵܥܹ̇ܐ ܐܲܢ̄ܬ݁ ܀ ܠܵܘ ܦܘܼܫܵܩܵܐ ܒܵܥ̇ܝܵܐ ܣܒܲܪܬܼܵܐ ܒܹܝܬܼ ܦܵܪ̈ܘܿܫܹܐ : ܕܟ̣ܠܵܗ̇ ܢܘܼܗܪܵܐ ܗ̄ܝܼ ܐܵܦ ܦܘܼܫܵܩܵܐ ܕ̣̣ܠܗܘܿܢ ܐ̄ܪ̈ܵܙܹܐ ܀ ܚܵܫܹ̇ܟ̣ ܫܸܡܫܵܐ ܘܢܘܼܗܪܵܐ ܕܝܼܠܹܗ ܠܵܐ ܡܸܫܬܲܚܠܲܦ : ܥܵܪܹܒ̣ ܣܲܗܪܵܐ ܘܕܸܢܚܹܗ ܡܲܙܠܸܓ̣ ܥܲܠ ܒܸܪ̈ܝܵܬܼܵܐ ܀ ܒܲܠܚܘܿܕܼ ܥܲܝ̈ܢܹܐ ܕܠܸܒܵܐ ܢܸܦ̮ܬܲܚ ܕܐܲܚܝܼ̈ܕܼܵܢ ܠܲܢ : ܘܗܵܐ ܐܸܬܼܚܲܙܝܲܬ݀ ܢܲܗܝܼܪܵܐܝܼܬܼ ܟܲܕܼ ܫܲܦܝܼܪܵܐ ܀ ܗܵܐ ܚܵܘܝܲܬ݀ ܠܲܢ ܐܸܢ ܚܵܙܹ̇ܝܢ ܚ̄ܢܲܢ ܦܵܪܘܿܫܵܐܝܼܬܼ : ܕܗܵܢܵܐ ܥܵܠܡܵܐ ܠܘܼܩܒܲܠ ܗܵܘ̇ ܗ̄ܘ̣ ܒܟ̣ܠ ܣܘܼܥܪ̈ܵܢܝܼܢ ܀ ܛܵܒ̣ܵܬܹܗ ܓܹܝܪ ܒܝܼ̈ܫܵܬܼܵܐ ܐ̄ܢܹܝܢ ܫܲܪܝܼܪܵܐܝܼܬܼ : ܐܵܦ ܒܝܼ̈ܫܵܬܹܗ ܬܘܼܒ̣ ܛܵܒ̣ܵܬܼܵܐ ܚܲܬ݁ܝܼܬܼܵܐܝܼܬܼ ܀ ܟܠ ܛܵܒ̣ܵܬܹܗ ܕܗܵܢܵܐ ܥܵܠܡܵܐ ܡܵܘܬܵܐ ܡܲܠ̈ܝܵܢ : ܘܡ̣̤ ܒܝܼ̈ܫܵܬܹܗ ܚܲܝܹ̈ܐ ܥܵܦܹ̇ܐ ܡܲܢ ܕܲܡܣܲܝܒܲܪ ܀ ܡܲܢ ܕܲܡܢܵܚ ܒܹܗ ܫܚܵܩܹ̈ܐ ܡܛܲܝܒ̣ܝܼܢ ܘܲܢܛܝܼܪܝܼܢ ܠܹܗ : ܘܡܲܢ ܕܲܫܚܝܼܩ ܒܹܗ ܕܢܸܬ݁ܬ݁ܢܝܼܚ ܐܝܼܬܼ ܠܹܗ ܒܥܵܠܡܵܐ ܚܲܕܼܬܼܵܐ ܀ pb. 393 ܣܒܲܪܬܹܗ ܕܡܵܪܲܢ ܗܵܟܲܢ ܡܲܠܦܵܐ ܠܲܒ̣ܢܲܝ̈ܢܵܫܵܐ : ܘܐܲܝܢܵܐ ܕܒ̣ܵܥܹ̇ܐ ܕܠܵܐ ܢܸܣܬܲܟܲܠ ܡ̣ܢ ܕܝܼܠܹܗ ܗ̄ܝܼ ܀ ܐ̄ܡܲܪ ܓܲܠܝܵܐܝܼܬܼ ܕܐܲܝܢܵܐ ܕܐܸܫܟܲܚ̣ ܢܲܦ̮ܫܹܗ ܢܵܘܒܕܼܝܼܗ̇ : ܘܐܲܝܢܵܐ ܕܐܵܘܒܸ݁ܕܼ 86 : ܢܲܦ̮ܫܹܗ ܒܥܵܠܡܵܐ ܬܘܼܒ̣ ܡܸܫܟܲܚ ܠܵܗ̇ ܀ ܕܡܵܘܒܸܕܼ ܢܲܦ̮ܫܹܗ ܗܵܘ̇ ܗ̄ܘ̣ ܕܲܠܐܸܐ ܘܲܪܕܝܼܦ ܘܲܫܚܝܼܩ : ܘܲܙܩܝܼܦ ܟܠܝܘܿܡ ܠܘܼܩܒܲܠ ܚܲܫܗܹܐ ܘܲܪ̈ܓ̣ܝܼܓܟܵܬܼܵܐ ܀ ܘܡܵܐܹ̇ܬܼ ܟܠܝܘܿܡ ܡܸܛܠ ܣܲܒ̣ܪܵܐ ܕܥܵܠܡܵܐ ܕܲܥܬܼܝܼܕܼ : ܘܡ̣ܢ ܝܲܬ݁ܝܼܪܘܼ ܚܲܝ ܒܹܗ ܒܥܵܠܡܵܐ ܕܠܵܐ ܪܵܚܹܡ ܠܹܗ ܀ ܘܲܕܼܡܵܘܒܸ݁ܕܼ ܠܵܗ̇ ܢܲܦ̮ܫܹܗ ܗܵܪܟܵܐ ܐܵܙܹ̇ܠ ܡܸܫܟܲܚ : ܐܲܬܼܪܵܐ ܪܓ̣ܝܼܓܟܵܐ ܘܚܲܝܹ̈ܐ ܕܢܘܼܗܪܵܐ ܕܠܵܐ ܫܘܼܠܵܡܵܐ ܀ ܘܡܸܫܟܲܚ ܢܲܦ̮ܫܹܗ ܕܡܲܠܝܵܐ ܛܘܼ̈ܒܹܐ ܒܥܵܠܡܵܐ ܪܲܒܵܐ : ܘܫܵܠܡܵܐ ܥܠܵܘܗܝ ܗܵܝ̇ ܕܡܸܫܟܲܚ ܢܲܦ̮ܫܹܗ ܐܸܢ ܡܵܘܒܸ݁ܕܼ ܠܵܗ̇ ܀ ܗܘ̇ ܓܹܝܪ ܐܲܝܢܵܐ ܕܲܓ̣ܐܸܐ ܘܲܡܢܵܚ ܘܚܵܛܹ̇ܐ ܘܲܚܬܼܝܼܪ : ܘܲܫܟ̣ܚܝܼܚܝܼܢ ܠܹܗ ܚܲܝܹ̈ܐ ܕܥܵܠܡܵܐ ܘܟ̣ܠ ܓܹܐ̈ܘܵܬܹܗ ܀ ܘܪܵܚܹ̇ܡ ܥܘܼܬܼܪܵܐ ܘܲܒ̣ܩܸܢ̈ܝܵܢܹܐ ܐ̄ܣܝܼܪܵܐ ܢܲܦ̮ܫܹܗ : ܘܣܵܢܹ̇ܐ ܫܚܵܩܹ̈ܐ ܘܡܲܣܓܸܐ ܥܵܪܹܩ ܡ̣ܢ ܛܘܼܪ̈ܵܦܹܐ ܀ ܘܡܸܫܟܲܚ ܢܲܦ̮ܫܹܗ ܒܚܲܝܹ̈ܐ ܓܐܲܝ̈ܵܐ ܕܠܵܐ ܥܵܩ̈ܵܬܼܵܐ : ܗܵܢܵܐ ܡܵܘܒܸ݁ܕܼ ܘܲܡܚܲܝܸܒ̣ ܠܵܗ̇ ܕܐܸܫܟܲܚ ܀ ܘܐܵܙܹ̇ܠ ܝܵܪܹܬܼ ܝܲܡܵܐ ܕܢܘܼܪܵܐ ܐܲܝܟ̣ ܥܲܬ݁ܝܼܪܵܐ : ܕܗܵܪܟܵܐ ܩܲܒܸܠ̣ ܟܠ ܛܵܒ̣ܵܬܹܗ ܐܲܝܟ̣ ܕܐܸܬܼܐܲܡܪܲܬ݀ ܀ ܐܘܿ ܠܲܢܝܵܚܹ̈ܐ ܕܥܵܠܡܵܐ ܗܵܢܵܐ ܟܡܵܐ ܡܲܪܝܼܪܝܼܢ : pb. 394 ܕܢܵܒ̣ܥ̇ܝܼܢ ܡܸܢܗܘܿܢ ܟܠ ܛܘܼܪ̈ܵܦܹܐ ܠܩܲܢܵܝܲܝ̈ܗܘܿܢ ܀ ܐܘܿ ܠܲܠܒ̣ܘܼ̈ܫܹܐ ܘܲܠܦܘܼܪ̈ܦܵܥܹܐ ܘܲܠܩܸܢ̈ܝܵܢܹܐ : ܕܝܵܠ̇ܕܝܼܢ ܚܲܫܹ̈ܐ ܘܟܹܐܒܹ̈ܐ ܘܡܵܘܬܵܐ ܘܟ̣ܠ ܫܘܼܢܵܩܹ̈ܐ ܀ ܐܘܿ ܠܡܹܐܟܼ̈ܠܵܬܼܵܐ ܘܠܲܛ̈ܥܵܡܵܬܼܵܐ ܘܲܠܚܲܡܪ̈ܵܢܹܐ : ܕܐܲܝܢܵܐ ܨܲܗܝܵܐ ܐܸܬ݁ܬܲܓܲܪ ܠܹܗ ܗܵܘ̇ 87 : ܥܲܬ݁ܝܼܪܵܐ ܀ ܐܘܿ ܠܦܵܬܼܘܿܪܵܐ ܪܲܒܵܐ ܘܡܲܠܝܵܐ ܕܟ̣ܠ ܓܹܐ̈ܘܵܬܼܵܐ : ܕܢܵܒܼ̈ܥܵܢ ܡܸܢܹܗ ܟܠ ܥܵܩ̈ܵܬܼܵܐ ܒܵܬܲܪ ܩܲܠܝܼܠ ܀ ܐܘܿ ܠܹܗ ܠܥܘܼܬܼܪܵܐ ܕܝܲܩܲܪ ܡܵܪܹܗ ܙܲܒ̣ܢܵܐ ܩܲܠܝܼܠ : ܘܐܵܘܒܸ݁ܠ̣ ܣܲܚ̣ܦܹܗ ܒܝܲܡܵܐ ܕܢܘܼܪܵܐ ܕܠܵܐ ܫܘܼܠܵܡܵܐ ܀ ܐܘܿ ܠܩܸܢܝܵܢܵܐ ܡܵܢܵܐ ܥ̣ܒܲܕܼ ܠܹܗ ܠܗܵܘ̇ ܚܲܠܵܫܵܐ : ܕܐܲܝܟ̣ ܕܲܒ̣ܚܸܠܡܵܐ ܩܢܵܝܗܝ ܘܲܠܥܵܠܲܡ ܗܵܐ ܡܸܫܬܲܢܲܩ ܀ ܐܘܿ ܠܹܗ ܠܕܲܗܒ̣ܵܐ ܕܲܟ̣ܡܵܐ ܡܲܛܥܸܐ ܘܠܵܐ ܡܸܬܼܩܲܕܸܐ : ܕܢܵܦܲܚ ܡܲܚܬܲܪ ܘܲܠܫܘܼܠܵܡܵܐ ܒܢܘܼܪܵܐ ܫܵܕܹܐ ܀ ܐܘܿ ܠܐܝܼܩܵܪܹ̈ܐ ܕܐܲܝܟ̣ ܛܸܠܵܠܵܐ ܥ̣ܒܲܪܘ ܘܐܸܬ݁ܛܲܠܲܩܘ : ܘܲܢܒܲܥ̣ ܡܸܢܗܘܿܢ ܚܸܣܕܵܐ ܘܨܲܥܪܵܐ ܘܟ̣ܠ ܒܝܼ̈ܫܵܬܼܵܐ ܀ ܐܘܿ ܠܫܵܪ̈ܘܵܬܹܗ ܘܠܲܚܫܵܡ̈ܝܵܬܹܗ ܕܓܲܒ̣ܪܵܐ ܓܲܐܝܵܐ : ܕܐܲܝܠܹܝܢ ܚܲܫܹ̈ܐ ܐܸܬ݁ܬܲܓܲܪܘ ܠܹܗ ܒܓܟܵܘ ܓܹܗܲܢܵܐ ܀ ܐܘܿ ܠܛܵܒ̣ܵܬܼܵܐ ܕܲܫܩܲܠ̣ ܐܸܢܹܝܢ ܚܹܐܦܵܐ ܪܲܒܵܐ : ܘܲܚܠܵܦܲܝܗܹܝܢ ܐܲܝܬܝܼ ܙܲܒ̣ܢܵܐ ܟܠ ܒܝܼ̈ܫܵܬܼܵܐ ܀ ܐܘܿ ܠܹܗ ܠܥܵܠܡܵܐ ܕܲܟ̣ܡܵܐ ܡܲܛܥܸܐ ܠܲܒ̣ܢܲܝ̈ܢܵܫܵܐ : ܘܒܲܪ̈ܓ̣ܝܼܓ̣ܵܬܹܗ ܫܵܕܹܠ ܚܵܢܹ̇ܩ ܘܡܵܘܒܸ݁ܕܼ ܠܗܘܿܢ ܀ pb. 395 ܟܦܝܼܪ ܒܵܟ̣ ܥܵܠܡܵܐ ܕܲܟ̣ܡܵܐ ܣܲܢ̈ܝܵܢ ܫܲܦܝܼܪ̈ܵܬܼܵܟ̣ : ܘܲܟ̣ܡܵܐ ܒܝܼ̈ܫܵܢ ܘܲܡܠ̈ܝܵܢ ܘܵܝܹ̈ܐ ܟܠ ܛܵܒ̣ܵܬܼܵܟ̣ ܀ ܕܸܚܠܬܼܵܐ ܗ̄ܝܼ ܡܸܢܵܟ̣ ܛܘܼܒ̣ܵܘܗܝ ܠܐܲܝܢܵܐ ܕܐܲܣܓܝܼ ܣܲܩ̣ܪܵܟ̣ : ܘܲܒ̣ܥܸܠܕܒ̣ܵܒܹܗ ܪܲܒܵܐ ܚܲܫܒܵܟ̣ ܐܲܝܟ̣ ܕܐܵܦ ܐܝܼܬܲܝܟ ܀ ܘܵܝ ܠܲܕܼܪܲܚܡܘܼܟ̣ ܘܵܝ ܬܘܼܒ̣ ܗܵܪܟܵܐ ܠܲܕܼܣܵܢܹ̇ܝܢ ܠܵܟ̣ : ܕܪܲܚܡܵܟ̣ ܝܑܼܩܸܕܼ ܘܲܫܚܝܼܩ ܘܲܠܐܸܐ ܐܲܝܢܵܐ ܕܲܣܢܵܟ̣ ܀ ܠܡܸܥܪܲܩ ܡܸܟܹܝܠ ܡ̣ܢ ܛܵܒ̣ܵܬܼܵܟ̣ ܥܵܠܡܵܐ ܒܝܼܫܵܐ : ܕܢܸܓ̣ܕܵܐ ܘܢܘܼܪܵܐ ܘܕܼܝܼܢܵܐ ܪܲܒܵܐ ܒܗܹܝܢ ܡܸܫܟܲܚ ܐ̄ܢܵܫ ܀ ܡ̣ܢ ܡܵܘܗܲܒ̣ܬܼܵܟ̣ ܢܸܕܼܚܲܠ ܟܠ ܐ̄ܢܵܫ ܐܸܢ ܦܵܪܘܿܫܵܐ ܗ̄ܘ̣ : ܕܲܒ̣ܓ̣ܵܘ ܕܸܒ̣ܫܵܐ ܡܪܵܪܹ̈ܐ ܣܵܝ̇ܡܲܬ݁ ܡܵܐ ܝܵܗܹ̇ܒ̣ ܐܲܢ̄ܬ݁ ܀ ܚܠܸܐ ܘܚܵܢܚܹܩ ܐܲܢ̄ܬ݁ ܕܐܵܦ ܚܲܠܝܘܼܬܼܵܟ̣ ܡܲܪܼܪܘܼܬܼܵܐ ܗ̄ܝܼ : ܛܵܒ̣ܵܬܼܵܟ̣ ܓܹܝܪ ܒܝܼ̈ܫܵܬܼܵܐ ܐ̄ܢܹܝܢ ܐܲܝܟ̣ ܡܵܐ ܕܲܟ̣ܬܼܝܼܒ̣ ܀ ܡܸܟܹܝܠ ܗܵܫܵܐ ܡ̣ܢ ܒܝܼ̈ܫܵܬܼܵܟ̣ ܠܵܐ ܢܸܕܼܚܲܠ ܐ̄ܢܵܫ : ܐܸܠܵܐ ܢܸܕܼܚܲܠ ܐܸܢ ܝܵܕܼܘܿܥܵܐ ܗ̄ܘ̣ ܡ̣ܢ ܛܵܒ̣ܵܬܼܵܟ̣ ܀ ܒܝܼ̈ܫܵܬܼܵܟ̣ ܓܹܝܪ ܗܵܠܹܝܢ ܕܲܣܒܲܠ̣ ܗܵܘ̇ ܡܸܣܟܹ݁ܢܵܐ : ܡܸܢܗܹܝܢ ܐܸܫܟܲܚ̣ ܗܵܝ̇ ܡܲܠܟ݁ܘܼܬܼܵܐ ܕܒܹܝܬܼ ܐܲܒ̣ܪܵܗܵܡ ܀ ܘܡܲܢ̣ܢܘܼ ܡܸܫܟܲܚ ܢܣܝܼܡ ܠܸܒܹܗ ܥܲܠ ܒܝܼ̈ܫܵܬܼܵܟ̣ : ܘܢܸܪܚܲܡ ܐܸܢܹܝܢ ܐܸܠܵܐ ܚܠܝܼܨܵܐ ܕܐܲܝܟ̣ ܠܵܥܵܙܲܪ ܀ ܐܸܢ ܕܹܝܢ ܪܵܚܹ̇ܡ ܐ̄ܢܵܫ ܒܝܼ̈ܫܵܬܼܵܐ ܕܥܵܠܡܵܐ ܗܵܢܵܐ : ܐܸܬܼܝܲܕܼܥܲܬ݀ ܠܵܗ̇ ܕܡܸܢܗܹܝܢ ܝܵܪܹܬܼ ܟܠ ܛܵܒ̣ܵܬܼܵܐ ܀ ܕܢܸܣܲܒ̣ ܓܹܝܪ ܐ̄ܢܵܫ ܗܵܪܟܵܐ ܘܲܠܗܲܠ ܠܵܐ ܝܵܗ̇ܒ݁ܝܼܢ ܠܹܗ : ܒܚܲܕܼ ܗ̄ܘ̣ ܥܵܠܡܵܐ ܡܸܬ݁ܬ݁ܢܝܼܚ ܒܲܠܚܘܿܕܼ ܒܐܲܝܢܵܐ ܕܪܵܚܹ̇ܡ ܀ pb. 396 ܐܲܝܢܵܐ ܕܢܸܦܩܲܬ݀ ܢܲܦ̮ܫܹܗ ܗܵܪܟܵܐ ܠܥܵܠܡܵܐ ܗܵܢܵܐ : ܘܐܲܣܓܝܼ ܪܲܚܡܹܗ ܒܗܵܘ̇ ܕܹܝܢ ܥܵܠܡܵܐ ܠܲܝܬ݁ ܠܹܗ ܐܲܬܼܪܵܐ ܀ ܡܲܢ ܓܹܝܪ ܕܲܠܗܲܠ ܣܝܼ̈ܡܵܢ ܐܲܦܵܘ̈ܗܝ ܦܵܪܘܿܫܵܐܝܼܬܼ : ܢܝܵܚܵܐ ܕܗܵܪܟܵܐ ܟܘܼܒܵܐ ܚܫܝܼܒ̣ ܠܹܗ ܕܡܵܚܹ̇ܐ ܘܲܡܫܝܼܡ ܀ ܘܗܸܢܹܝܢ ܗܵܠܹܝܢ 88 : ܐܝܼܬܼ ܠܵܟ̣ ܕܬܸܕܲܥ̇ ܢܲܗܝܼܪܵܐܝܼܬܼ : ܡ̣ܢ ܗܵܘ̇ ܡܲܡܠܠܵܐ ܕܡܲܠܸܠ̣ ܐܲܒ̣ܪܵܡ ܨܹܝܕܼ ܥܲܬ݁ܝܼܪܵܐ ܀ ܩܲܒܸ݁ܠ̣ܬ݁ ܠܲܡ ܐܲܢ̄ܬ݁ ܟܠ ܛܵܒ̣ܵܬܼܵܟ̣ ܘܗܘ݀ ܒܝܼ̈ܫܵܬܹܗ : ܘܲܚܠܵܦ ܗܵܠܹܝܢ ܗܵܐ ܡܸܬ݁ܬ݁ܢܝܼܚ ܗܘ݀ ܘܐܲܢ̄ܬ݁ ܡܸܫܬܲܢܲܩ ܀ ܣܲܓܝܼ ܩܲܫܝܵܐ ܡܸܠܬܼܵܐ ܠܫܸܡܥܵܗ̇ ܘܡܲܢ ܣܵܦܹ̇ܩ ܠܵܗ̇ : ܐܸܠܵܐ ܐܲܝܢܵܐ ܕܣܵܢܹ̇ܐ ܢܝܵܚܹ̈ܐ ܛܵܒܹ̈ܐ ܀ ܗܵܘ̇ ܥܲܬ݁ܝܼܪܵܐ ܡܸܛܠ ܕܐܸܬ݁ܬ݁ܢܝܼܚ ܗܵܐ ܡܸܫܬܲܢܲܩ : ܘܥܲܠ ܕܐܸܬܼܓܲܐܝܼ ܒܗܵܠܹܝܢ ܚܲܝܹ̈ܐ ܒܠܲܥܬܹܗ ܢܘܼܪܵܐ ܀ ܠܵܐ ܟܬܼܝܼܒ̣ ܕܲܚܛ̣ܵܐ ܐܸܠܵܐ ܕܐܸܬ݁ܬ݁ܢܝܼܚ ܐܵܦ ܐܸܬܼܓܲܐܝܼ : ܘܲܕܼܒ̣ܵܣܹ̇ܡ ܗ̄ܘ̣ܵܐ ܘܲܠܡܸܣܟܹܢܵܐ ܠܵܐ ܝܵܗܹ̇ܒ̣ ܗ̄ܘ̣ܵܐ ܀ ܕܒܲܙ ܐܵܘ ܕܲܚܛܲܦ̣ ܠܵܐ ܐܸܬܼܩܲܛܪܲܓ̣ ܡ̣ܢ ܟܹܐܢܘܼܬܼܵܐ : ܐܵܦܠܵܐ ܕܐܲܥܘܸܠ̣ ܐܵܦܠܵܐ ܕܐܲܥܘܝܼ ܠܲܟ̣̈ܢܵܘܵܬܹܗ ܀ ܠܵܐ ( ܩܒܲܠ̣ ܡܸܢܹܗ ܝܲܬܼܡܵܐ ܕܲܚܛܲܦ̣ ܘܐܲܥܕܝܼ 89 : ܢܸܟ̣ܣܵܘ̈ܗܝ : ܘܠܵܐ ܐܲܪܡܲܠܬܵܐ ܕܥܲܠ̣ ܩܸܢܝܵܢܵܗ̇ ܠܓ̣ܵܘ ܡ̣ܢ ܬܲܪܥܹܗ ܀ ܒܗܵܕܹܐ ܒܲܠܚܘܿܕܼ ܡܸܬܼܩܲܛܪܲܓ̣ ܗ̄ܘ̣ܵܐ ܩܕܼܵܡ ܕܲܝܵܢܵܐ : ܕܡܸܬܼܓܲܐܸܐ ܗ̄ܘ̣ܵܐ ܘܲܒ̣ܡܸܣܟܹ݁ܢܵܐ ܠܵܐ ܚܵܐܲܪ ܗ̄ܘ̣ܵܐ ܀ ܟܲܕܼ ܢܸܦܩܲܬ݀ ܠܵܗ̇ ܡܲܟ݁ܣܵܢܘܼܬܼܵܐ ܡ̣ܢ ܐܲܒ̣ܪܵܗܵܡ : pb. 397 ܟܠܗܘܿܢ ܚܲܫܵܘ̈ܗܝ ܘܲܥܒ̣ܝܼ̈ܕܼܵܬܹܗ ܬܢ̣ܵܐ ܠܹܗ ܬܢ̣ܵܐ ܠܹܗ ܟܹܐܢܵܐ ܀ ܐܸܠܘܼ ܐܝܼܬܼ ܗ̄ܘ̣ܵܐ ܐ̄ܚܪܹܢܵܐ ܡܸܕܸܡ ܕܲܚܫܝܼܫ ܗ̄ܘ̣ܵܐ ܒܹܗ : ܠܵܐ ܟܵܐܹ̇ܡ ܗ̄ܘ̣ܵܐ ܥܠܵܘܗܝ ܙܲܕܝܼܩܵܐ ܘܲܡܚܲܦܸܐ ܠܹܗ ܀ ܒܗܵܠܹܝܢ ܕܝܼܠܹܗ ܐܲܟ݁ܣܹܗ ܩܘܼܫܬܵܐ ܟܲܕܼ ܠܵܐ ܛܲܠܡܹܗ : ܕܲܫܩܲܠ̣ ܗ̄ܘ̣ܵܐ ܓܹܝܪ ܟܠ ܛܵܒ̣ܵܬܹܗ ܐ̄ܡܲܪ ܠܹܗ ܒܲܠܚܘܿܕܼ ܀ ܠܵܘ ܒܲܚܛܘܼܦܝܵܐ ܐܵܦܠܵܐ ܒܒܸܙܬܼܵܐ ܡܚܲܣܸܕܼ ܗ̄ܘ̣ܵܐ ܠܹܗ : ܕܐܸܠܘܼ ܐܝܼܬܼ ܗ̄ܘ̣ܵܐ ܠܘܵܬܹܗ ܗܵܠܹܝܢ ܡܦܲܪܣܸܐ ܗ̄ܘ̣ܵܐ ܠܹܗ ܀ ( ܡܲܕܼܟܵܪܘܼ ܓܹܝܪ ܡܲܕܼܟܲܪ 90 : ܗ̄ܘ̣ܵܐ ܠܹܗ ܗܵܠܹܝܢ ܕܲܗ݀ܘܲܝ̈ : ܘܐܸܠܵܐ ܕܩܲܒܸ݁ܠ̣ ܟܠ ܛܵܒ̣ܵܬܹܗ ܠܵܐ ܐܸܡܲܪ ܠܹܗ ܀ ܠܗܵܘ̇ ܟܲܝ ܐܲܝܢܵܐ ܕܐܲܥܘܸܠ̣ ܘܐܲܥ̣ܘܝܼ ܡܵܢ ܓܵܕܹܫ ܠܹܗ : ܘܠܵܘ ܕܐܸܬܼܓܲܐܝܼ ܐܸܠܵܐ ܕܐܲܓ̣ܥܝܼ ܠܲܟ̣̈ܢܵܘܵܬܹܗ ܀ ܗܵܢܵܐ ܝܑܼܩܸܕܼ ܡܸܛܠ ܕܐܲܗܡ̣ܝܼ ܡ̣ܢ ܡܸܣܟܹܢܵܐ : ܡܲܢ ܕܹܝܢ ܕܐܵܦ ܠܹܗ ܠܡܸܣܟܹܢܵܐ ܒܲܙ̣ ܡܵܢ 91 : ܗܵܘܹ̇ܐ ܠܹܗ ܀ ܗܵܘ̇ ܐܸܫܬܲܢܲܩ ܡܸܛܠ ܕܲܒ̣ܣܸܡ ܡ̣ܢ ܩܸܢܝܵܢܹܗ : ܡܲܢ ܟܲܝ ܕܲܫܩܲܠ̣ ܠܲܚܡܹܗ ܕܟܲܦܢܵܐ ܟܡܵܐ ܗ̄ܘ̣ ܝܲܩܕܵܢܹܗ ܀ ܥܲܠ ܕܲܠܒ̣ܘܼܫܹܗ ܓܐܸܐ 92 : ܗ̄ܘ̣ܵܐ ܣܲܓܝܼ ܠܒܸܫ̣ ܓܵܘܙܲܠܬܵܐ : ܕܗܵܘ̇ ܟܲܝ ܕܐܲܫܠܲܚ ܐܵܦ ܠܐܲܪܡܲܠܬܵܐ ܕܝܼܢܹܗ ܡܵܢܵܘ ܀ ܠܡܵܢ 93 : ܐܸܬܼܡܲܠܲܠ ܫܲܪܒܹܗ ܕܗܵܢܵܐ ܒܐܲܪ̈ܝܼܟ̣ܵܬܼܵܐ : ܘܲܕܼܒ̣ܵܙܘܿܙܵܐ ܘܲܕܼܚܵܛܘܿܦܵܐ ܠܲܝܬܵܘܗܝ ܫܲܪܒܹܗ ܀ ܠܗܵܢܵܐ ܓܲܐܝܵܐ ܒܢܘܼܪܵܐ ܣܲܚ̣ܝܦܘܼܗܝ ܥܲܠ ܕܲܓ̣ܐܸܐ ܗ̄ܘ̣ܵܐ : ܠܒ̣ܵܙܘܿܙܵܐ ܟܲܝ ܐܲܝܕܵܐ ܕܘܼܟ݁ܬܼܵܐ ܡܛܵܬܹܗ ܬܲܡܵܢ ܀ pb. 398 ܗܵܢ ܥܲܠ ܕܐܸܬ݁ܬ݁ܢܝܼܚ ܗܘ݀ܵܐ ܝܑܼܕܼܝܼܥܵܐ ܒܓ̣ܵܘ ܓܹܗܲܢܵܐ : ܠܐܲܝܢܵܐ ܕܲܫܚܲܩ̣ ܠܲܟ̣̈ܢܵܘܵܬܹܗ ܐܲܝܟܵܐ ܢܸܒ̣ܥܹܝܘܗܝ ܀ ܡܸܣܬܲܒ̣ܪܵܐ ܠܝܼ ܕܠܸܐܫܬܵܐ ܕܗܵܘܬܼܵܐ ܢܚܸܬܼ ܒܵܙܘܿܙܵܐ : ܟܵܡܲܬ݀ ܥܠܵܘܗܝ ܫܲܠܗܹܒ̣ܝܼܬܼܵܐ ܠܬܲܚܬ݁ ܒܲܬܼܗܘܿܡܵܐ : ܘܠܵܐ ܝܼܗܒܲܬ݀ ܠܹܗ ܕܢܸܚܙܸܐ ܠܐܲܒ̣ܪܵܡ ܘܲܠܠܵܥܵܙܲܪ ܀ ܗܵܢܵܐ ܕܠܵܐ ܒܲܙ̣ ܚ̣ܙܵܝܗܝ ܠܐܲܒ̣ܪܵܗܵܡ ܘܲܠܠܵܥܵܙܲܪ : ܚܵܛܘܿܦܵܐ ܕܹܝܢ ܒܐܸܫܬܵܗ̇ ܕܗܵܘܬܼܵܐ ܫܕܸܐ ܘܲܡܫܲܦܲܠ ܀ ܓܪܲܦܬܹܗ ܢܘܼܪܵܐ ܘܐܲܚܬܲܬ݀ ܣܵܡܬܹܗ ܠܬܲܚܬ݁ ܒܲܬܼܗܘܿܡܹ̈ܐ : ܘܠܲܝܬܵܘܗܝ ܫܲܪܒܹܗ ܕܐܸܬܼܚܲܦܝܼ ܠܹܗ ܒܫܲܠܗܹܒ̣ܝܼܬܼܵܐ ܀ ܛܡܝܼܪ ܗ̄ܘ̣ܵܐ ܒܓ̣ܘܼܡܪܹ̈ܐ ܘܲܫܠܸܐ ܫܲܪܒܹܗ ܘܠܵܐ ܡܸܬܼܡܲܠܲܠ : ܒܠܲܥܬܹܗ ܗܵܘܬܼܵܐ ܘܲܒ̣ܛܸܠ̣ ܡܹܐܡܪܵܐ ܘܡܲܡܠܠܵܐ ܕܲܥܠܵܘܗܝ ܀ ܕܗܵܢܵܐ ܓܲܐܝܵܐ ܝܑܼܕܼܝܼܥ ܘܲܓ̣ܠܸܐ ܕܝܼܢܹܗ ܪܲܒܵܐ : ܘܫܲܪܒܹܗ ܘܡܲܡܠܠܹܗ ܘܲܗ̈ܦܵܟ̣ܵܬܹܗ ܟܬܼܝܼܒ̣ ܒܲܣܒܲܪܬܼܵܐ ܀ ܡܹܐܡܪܵܐ ܕܗܵܢܵܐ ܢܲܪܡܸܐ ܙܵܘܥܵܐ ܥܲܠ ܥܲܬ݁ܝܼܪܹ̈ܐ : ܘܡ̣ܢ ܬܲܫܥܝܼܬܹܗ 94 : ܪܗܵܒ̣ܬܵܐ ܬܸܦܸܠ ܒܐܲܝܢܵܐ ܕܲܓ̣ܐܸܐ ܀ ܚܲܫܵܐ ܪܲܒܵܐ ܢܙܝܼܥܵܗ̇ ܠܡܸܠܲܬܼܝ ܬܸܬܼܢܸܐ ܫܲܪܒܹܗ : ܘܲܒ̣ܬܸܢ̈ܚܵܬܼܵܐ ܢܡܲܠܠܝܼܘܗܝ ܦܘܼܡܵܐ ܕܪܲܒ݁ ܗ̄ܘ̣ ܟܹܐܒܹܗ ܀ ܓܵܥܹ̇ܐ ܒܢܘܼܪܵܐ ܘܲܡܪܝܼܡ ܩܵܠܵܘ̈ܗܝ ܡ̣ܢ ܓܹܗܲܢܵܐ : ܡܲܣܓܸܐ ܢܵܩܹ̇ܫ ܘܐܲܚܝܼܕܼ ܬܲܪܥܵܐ ܘܠܵܐ ܥܵܢܹ̇ܝܢ ܠܹܗ ܀ ܐܲܝܟܵܐ ܕܠܵܐ ܐܝܼܬܼ ܬܲܪܥܵܐ ܠܪ̈ܲܚܡܹܐ ܫܐܸܠ̣ ܗ̄ܘ̣ܵܐ ܪ̈ܲܚܡܹܐ : ܘܒ̣ܵܬܲܪ ܕܐܸܬ݁ܬ݁ܚܸܕܼ ܬܲܪܥܵܐ ܒܪܘܼܓ̣ܙܵܐ ܢܩܲܫ̣ ܢܸܥܘܿܠ ܗ̄ܘ̣ܵܐ ܀ pb. 399 ܐܘܿܗ ܡ̣ܢ ܥܵܠܡܵܐ ܡܵܢܵܐ ܥ̣ܒܲܕܼ ܠܹܗ ܠܗܵܘ̇ ܚܲܠܵܫܵܐ : ܐܲܣ̣ܪܹܗ ܒܚܘܼܒܹܗ ܘܥܲܠ ܕܲܚܕܼܝܼ ܒܹܗ ܣܒܲܠ̣ ܥܵܩ̈ܵܬܼܵܐ ܀ ܡܸܛܠ ܕܐܸܬ݁ܬ݁ܢܝܼܚ ܘܥܲܠ ܕܲܡܠ̣ܵܐ ܒܹܗ ܟܲܪܣܹܗ ܠܲܚܡܵܐ : ܗܵܐ ܫܚܝܼܩ ܘܲܟ̣ܡܝܼܪ ܘܲܨܗܸܐ ܘܡܲܝܠܸܠ ܡ̣ܢ ܝܲܩܕܵܢܵܐ ܀ ܛܘܼܦܬܼܵܐ ܕܡܲܝ̈ܵܐ ܫܐܸܠ̣ ܒܲܦܝܵܣܵܐ ܡ̣ܢ ܒܹܝܬܼ ܡܲܠܟܵܐ : ܘܝܸܩܪܲܬ݀ ܠܗܘܿܢ ܥܲܠ ܕܲܒ̣ܙܲܒ̣ܢܵܗ̇ ܠܵܐ ܫܲܐܠ̣ܵܗ̇ ܗ̄ܘ̣ܵܐ ܀ ܐܸܬ݁ܬ݁ܚܸܕܼ ܗ̄ܘ̣ܵܐ ܠܹܗ ܬܲܪܥܵܐ ܪܲܒܵܐ ܕܒܹܝܬܼ ܡܲܠܟ݁ܘܼܬܼܵܐ : ܘܠܵܘ ܙܲܒ̣ܢܵܐ ܗ̄ܘ̣ܵܐ ܕܲܠܫܘܼ̈ܐܵܠܹܐ ܐܸܕܼܢܵܐ ܢܸܨܠܘܿܢ ܀ ܓܢܘܿܢܹܗ ܕܚܲܬܼܢܵܐ ܐܸܬܼܝܲܩܲܪ ܗ̄ܘ̣ܵܐ ܘܥܲܠ̣ ܠܲܚܠܘܿܠܹܗ : ܘܠܵܐ ܡܩܲܒܸ݁ܠ ܗ̄ܘ̣ܵܐ ( ܚܕܼܘܿܓ̣ܵܐ ܐ̄ܚܪܹܢܵܐ 95 : ܒܗܵܘ̇ ܥܸܕܵܢܵܐ ܀ ܠܓ̣ܵܘ ܩܲܝܛܘܿܢܵܗ̇ ܥܸܠܲܬ݀ ܟܲܠܬܼܵܐ ܠܡܸܬܼܚܲܬܵܢܘܼ : ܘܲܕܼܢܵܩܹ̇ܫ ܗ̄ܘܟܵܐ ܕܲܠܩܘܼܒ̣ܠܵܐ ܗ̄ܘ̣ܵܐ ܘܠܵܐ ܥܵܢܹ̇ܝܢ ܠܹܗ ܀ ܕܒܹܝܬܼ ܢܘܿܚ ܥܲܠ̣ܘ ܗ̄ܘ̣ܵܘ ܘܐܸܬ݁ܬ݁ܚܸܕܼ ܬܲܪܥܵܐ ܕܗܵܝ̇ ܟܹܐܘܸܠܵܐ 96 : ܘܕܲܠܒܲܪ ܦܵܫ̣ܘ ܗ̄ܘ̣ܵܘ ܘܢܸܥܠܘܼܢ ܡܸܟܹܝܠ ܠܵܐ ܦܫܝܼܩܵܐ ܗ̄ܘ̣ܵܬܼ ܀ ܠܐܲܝܢܵܐ ܕܠܵܐ ܥܲܠ̣ ܓܲܪܦܹܗ ܝܲܡܵܐ ( ܘܡܵܡܘܿܠ ܡܲܝ̈ܵܐ 97 : ܘܲܠܩܹܒ̣ܘܿܬܼܵܐ ܕܚܲܝܹ̈ܐ ܢܸܥܘܿܠ ܠܵܐ ܡܸܫܟܲܚ ܗ̄ܘ̣ܵܐ ܀ ܡ̣ܢ ܡܵܡܘܿܠܵܐ ܪܲܒܵܐ ܕܢܘܼܪܵܐ ܐ̄ܚܝܼܕܼ ܗ̄ܘ̣ܵܐ ܬܲܪܥܵܐ : ܘܠܵܐ ܦܵܬܼܚ̇ܝܼܢ ܗ̄ܘ̣ܵܘ ܗܵܠܹܝܢ ܕܲܠܓ̣ܵܘ ܕܐܸܫܬܵܘܙܲܒ̣ܘ ܗ̄ܘ̣ܵܘ ܀ ܠܵܘ ܡ̣ܢ ܪ̈ܲܚܡܹܐ ܓܠܝܼܙ ܐܲܠܵܗܵܐ ܒܕܼܝܼܢܹܗ ܪܲܒܵܐ : ܗܘ݀ ܥܸܕܵܢܹܗ ܕܗܵܘ̇ ܥܲܬ݁ܝܼܪܵܐ ܕܠܵܐ ܪ̈ܲܚܡܹܐ ܗ̄ܘ̣ܵܐ ܀ ܓܸܪܡܲܬ݀ ܗ̄ܘ̣ܵܐ ܠܵܗ̇ ܒܝܼܫܬܵܐ ܘܢܸܦܩܲܬ݀ ܥܲܠ ܪ̈ܲܫܝܼܥܹܐ : pb. 400 ܘܥܲܠ̣ܘ 98 : ܐܸܬܼܝܲܩܲܪܘ ܪ̈ܵܚܡܹܐ ܬܲܡܵܢ ܒܹܝܬܼ ܡܲܠܟ݁ܘܼܬܼܵܐ ܀ ܡܵܐ ܕܕܲܝܵܢܵܐ ܫ̣ܪܵܐ ܓܙܵܪ ܕܝܼܢܵܐ ܠܵܐ ܡܫܲܐܸ̇ܠ ܬܘܼܒ̣ : ܕܚܵܒ̣ ܓܹܝܪ ܚܵܒ̣ ܠܹܗ ܘܕܲܙܟܟܵܐ ܙܟ̣ܵܐ ܠܹܗ ܘܠܲܝܬ݁ ܫܘܼ̈ܐܵܠܹܐ 99 :܀ ܗܵܘ̇ ܥܲܬ݁ܝܼܪܵܐ ܒܵܬܲܪ ܕܲܫܠܸܡ̣ ܕܝܼܢܵܐ ܪܲܒܵܐ : ܡܥܝܼܪ ܗ̄ܘ̣ܵܐ ܦܝܵܣܵܐ ܘܡܸܛܠ ܗܵܢܵܐ ܐܵܦܠܵܐ ܫܲܡ̣ܥܘܼܗܝ ܀ ܢܸܦܠܲܬ݀ ܗ̄ܘ̣ܵܬܼ ܠܵܗ̇ ܥܪܲܩܬܼܵܐ ܒܦܘܼܡܹܗ ܕܫܲܠܗܹܒ̣ܝܼܬܼܵܐ : ܘܕܲܝܵܢܵܐ ܬܘܼܒ̣ ܠܵܐ ܨܵܒܹ̇ܐ ܗ̄ܘ̣ܵܐ ܕܡܸܠܬܹܗ ܢܸܫܡܲܥ ܀ ܗܘ݀ܵܘ ܫܘܼ̈ܐܵܠܹܐ 100 : ܘܲܢܦܲܩ̣ ܕܝܼܢܵܐ ܒܲܬܼܪܝܼܨܘܼܬܼܵܐ : ܘܠܲܝܬ݁ ܗ̄ܘ̣ܵܐ ܐܲܬܼܪܵܐ ܠܵܐ ܠܒ̣ܵܥܘܼܬܼܵܐ ܘܠܵܐ ܠܲܦܝܵܣܵܐ ܀ ܡܸܛܠ ܗܵܢܵܐ ܠܵܐ ܫܲܕܲܪ ܗ̄ܘ̣ܵܐ ܗܵܘ̇ ܙܲܕܝܼܩܵܐ : ܛܘܼܦܬܼܵܐ ܕܡܲܝ̈ܵܐ ܠܗܵܘ̇ ܕܐܵܘܚܲܪ ܗ̄ܘ̣ܵܐ ܘܟܸܢ ܫܲܐܠܵܗ̇ ܗ̄ܘ̣ܵܐ ܀ ܛܒ̣ܵܬܼܵܟ̣ ܠܲܡ ܩܲܒ݁ܠ̣ܬ݁ ܐܸܢܹܝܢ ܐܵܡܲܪ ܗ̄ܘ̣ܵܐ ܠܹܗ : ܘܲܠܠܵܥܵܙܲܪ ܠܵܐ ܝܑܼܕܲܥܬܵܝܗܝ ܟܲܕܼ ܥܲܡܵܟ̣ ܗ̄ܘ̣ܵܐ ܀ ܐܸܠܘܼ ܡܥܵܕܼ ܗ̄ܘ̣ܵܐ ܕܢܸܬܸܒ̣ ܥܲܡܵܟ̣ ܥܲܠ ܦܵܬܼܘܿܪܵܟ̣ : ܐܵܦܠܵܐ ܗܵܫܵܐ ܡܲܪܚܸܩ ܗ̄ܘ̣ܵܐ ܬܘܼܒ̣ ܡ̣ܢ ܥܸܢܝܵܢܵܟ̣ ܀ ܐܸܠܘܼ ܕܲܗܸܢ̣ܬ݁ ܢܲܦ̮ܫܹܗ ܥܲܡܵܟ̣ ܒܲܚܫܵܡܝܼܬܼܵܟ̣ : ܫܩܝܼܠ ܗ̄ܘ̣ܵܐ ܥܝܵܕܼܵܟ̣ ܢܹܐܬܸܐ ܠܘܵܬܼܵܟ̣ ܐܲܝܟ̣ ܚܲܒ݁ܝܼܒ̣ܵܐ ܀ ܐܸܠܘܼ ܐܸܫܬܝܼ ܡ̣ܢ ܐܲܓܵܢܵܟ̣ ܕܲܡܛܲܪܲܦ ܗ̄ܘ̣ܵܐ : ܟܒܲܪ ܗܵܐ 101 : ܗܵܫܵܐ ܢܲܗܪܵܐ ܬܪܲܥ̣ ܠܵܗ̇ ܠܫܲܠܗܹܒ̣ܝܼܬܼܵܐ ܀ ܠܵܐܐܲܦܸܢܸܩ̣ܬܵܝܗܝ ܥܲܡܵܟ̣ ܬܲܡܵܢ ܒܲܛ̈ܥܵܡܵܬܼܵܐ 102 : ܘܠܲܝܬ݁ ܧܠܹܗ ܐܘܼܪܚܵܐ ܕܢܹܐܬܸܐ ܠܘܵܬܼܵܟ̣ ܡܵܢ ܩܵܪܹܐ ܐܲܢ̄ܬ݁ ܀ pb. 401 ܘܥܲܡ ܗܵܠܹܝܢ ܬܘܼܒ̣ ܗܵܘܬܼܵܐ ܣܝܼܡܵܐ ܡܸܨܥܲܬ݀ ܓܲܒܹ̈ܐ : ܘܠܵܐ ܐܝܼܬܼ ܥܸܒ̣ܪܵܐ 103 : ܕܢܹܐܙܲܠ ܘܢܹܐܬܸܐ ܐ̄ܢܵܫ ܨܹܝܕܼ ܚܲܒ̣ܪܹܗ ܀ ܠܵܐ ܡ̣ܢ ܗܵܪܟܵܐ ܕܢܹܐܬܸܐ ܠܘܵܬܼܟ̣ܘܿܢ ܐܝܼܬܼ ܡܲܥܒܲܪܬܵܐ : ܘܠܵܐ ܡ̣ܢ ܬܲܡܵܢ ܬܹܐܬܼܘܿܢ ܨܹܐܕܲܝܢ ܐܝܼܬܼ ܠܵܗ̇ 104 : ܦܘܼܣܵܐ ܀ ܦܣܝܼܩ ܗ̄ܘ̣ ܓܲܫܪܵܐ ܘܥܲܡܝܼܩ ܦܲܚܬܵܐ ܘܲܡܠܸܐ ܢܘܼܪܵܐ : ܘܲܕܼܚܝܼܠ ܢܹܐܪܒܵܐ ܘܠܵܐ ܐ̄ܢܵܫ ܡܸܫܟܲܚ ܕܲܢܗܲܠܸܟ̣ ܠܹܗ ܀ ܦܲܣܩ̣ܵܗ̇ ܪܘܼܓ̣ܙܵܐ ܠܐܘܼܪܚܵܐ ܕܓܲܒܹ̈ܐ ܕܠܵܐ ܬܗܲܠܸܟ̣ ܬܘܼܒ̣ : ܐܸܠܵܐ ܕܢܸܫܠܸܐ ܟܠܢܵܫ ܒܐܲܬܼܪܹܗ ܐܲܝܟܵܐ ܕܐܝܼܬܼܵܘܗܝ ܀ ܠܵܐ ܡܩܲܒܸ݁ܠ ܬܘܼܒ̣ ܐܲܬܼܪܵܐ ܠܐܲܬܼܪܵܐ ܕܢܸܫܬܲܡܲܫ 105 : ܒܹܗ : ܘܠܵܐ ( ܣܘܼܥܪܵܢܵܐ ܠܓܲܒܵܐ ܢܸܥܒܲܪ 106 : ܡ̣ܢ ܨܹܝܕܼ ܚܲܒ̣ܪܹܗ ܀ ܒܹܪܝ ܥܲܠ ܡܵܢܵܐ ܗܵܟܲܢ ܐܵܘܚܲܪܬ݁ ܕܬܸܒ̣ܥܸܐ ܪ̈ܲܚܡܹܐ : ܘܲܛܥܲܝܬ݁ ܘܐܲܗܡܝܼܬ݁ ܡ̣ܢ ܒܵܥܘܼܬܼܵܐ ܘܟܸܢ ܩܲܪܸܒ̣ܬܵܗ̇ ܀ ܥܕܲܡܵܐ ܠܗܵܫܵܐ ܐܲܝܟܵܐ ܫܠܸܐ ܗ̄ܘܲܝܬ݁ ܡ̣ܢ ܬܲܟ̣ܫܲܦ̮ܬܵܐ 107 : ܕܡܸܟܹܝܠ ܩܵܠܵܟ̣ ܠܵܐ ܐ̄ܢܵܫ ܫܵܡܲܥ̇ ܡܵܢ ܡܲܝܠܸܠ ܐܲܢ̄ܬ݁ ܀ ܣܪܝܼܚ ܗ̄ܘ̣ ܙܲܒ̣ܢܵܗ̇ 108 : ܕܲܬܼܝܵܒ̣ܘܼܬܼܵܐ ܒܙܲܒ̣ܢܵܐ ܕܲܥ̣ܒܲܪ : ܘܐܸܣܬܲܠܝܲܬ݀ ܠܵܗ̇ ܘܠܵܐ ܡܸܬܼܩܲܒ݁ܠܵܐ ܡܸܟܵܐ ܘܲܠܗܲܠ ܀ ܥܕܲܡܵܐ ܠܗܵܪܟܵܐ ܛܲܝܒ݁ܘܼܬܼܵܐ ܗ̄ܘ̣ܵܬܼ ܕܫܵܡ̇ܥܵܐ ܩܵܠܹ̈ܐ : ܘܡܸܟܵܐ ܘܲܠܗܲܠ ܗܵܐ ܟܹܐܢܘܼܬܼܵܐ ܛܥܝܼܢܵܐ 109 : ܢܸܓ̣ܕܹ̈ܐ ܀ ܡܸܛܠ ܡܵܢܵܐ ܗܵܢܵܐ ܟ̱ܠܹܗ ܢܘܼܓ̣ܪܵܐ ܐܲܒ̣ܣܝܼܬ݁ : ܘܲܥ̣ܒܲܪ ܙܲܒ̣ܢܵܗ̇ ܕܲܬܼܝܵܒ̣ܘܼܬܼܵܐ ܘܟܸܢ ܩܲܪܸܒ̣ܬܵܗ̇ ܀ pb. 402 ܦܣܝܼܩܝܼܢ ܐܸܢܘܿܢ ܐܲܬܼܪ̈ܵܘܵܬܼܵܐ ܚܲܕܼ ܡ̣ܢ ܚܲܒ̣ܪܹܗ : ܘܦܲܚܬܵܐ ܕܠܵܐ ܓܫܝܼܪ ܐܝܼܬܼ ܒܲܡܨܲܥܬܼܵܐ ܘܡܵܢ ܥܵܒܹ̇ܕܼ ܐܲܢ̄ܬ݁ ܀ ܩܲܕܵܐ ܢܘܼܪ̣ܵ ܕܵܘܝܵܐ ܘܲܫܠܝܼ ܡ̣ܢ ܝܲܠ̈ܠܵܬܼܵܐ : ܕܠܵܐ ܐ̄ܢܵܫ ܥܵܒܲܪ ܡܸܟܵܐ ܠܬܲܡܵܢ ܐܲܝܟ̣ ܕܐܵܡܲܪ ܐܲܢ̄ܬ݁ ܀ ܚܲܫܵܐ ܪܲܒܵܐ ܠܐܲܝܢܵܐ ܕܫܵܡܲܥ̇ ܦܵܪܘܿܫܵܐܝܼܬܼ : ܡܹܐܡܪܵܐ ܕܚܝܼܠܵܐ ܕܢܘܼܪܵܐ ܕܕܼܝܼܢܵܐ ܕܲܟ̣ܡܵܐ ܩܲܫܝܵܐ ܀ ܡܲܢ ܕܹܝܢ ܝ ] ܗ̄ܒ̣ ܠܝܼ ܐܸܒ̣ܟܸ݁ܐ ܘܐܲܒ̣ܟܸ݁ܐ ܠܲܕܼܫܵܡܲܥ ܠܝܼ : ܕܲܕܼܠܵܐ ܕܸܡ̈ܥܹܐ ܫܲܪܒܹܗ ܕܕܼܵܘܝܵܐ ܠܵܐ ܡܸܬܼܡܲܠܲܠ 110 :܀ ܓܘܼܢܚܵܐ ܗ̄ܘ̣ ܫܲܪܒܹܗ ܐܸܓ̣ܥܸܐ ܒܚܲܫܵܐ 111 : ܘܟܸܢ ܐܵܡܲܪ ܐ̄ܢܵܐ : ܀ ܟܡܵܐ ܕܚܝܼܠܵܐ ܗ̄ܘ̣ܵܬܼ ܫܵܥܬܼܵܐ ܕܡܲܠܸܠ̣ ܥܲܡ ܐܲܒ̣ܪܵܗܵܡ ܀ ܟܲܕܼ ܒܵܥܘܼܬܹܗ ܠܐܲܦܵܘ̈ܗܝ ܛܲܪܦܘܼܗ̇ ܒܬܲܪܥܵܐ ܪܲܒܵܐ : ܘܦܵܫ̣ ܗ̄ܘ̣ܵܐ ܦܝܵܣܵܐ ܡܲܣܠܲܝ ܘܲܣܢܸܐ ܘܠܵܐ ܡܸܬܼܩܲܒܲܠ ܀ ܘܐܸܬܼܦܲܢܝܼ ܠܹܗ ܗܵܘ̇ ܦܸܬܼܓ̣ܵܡܵܐ ܕܲܡܠܸܐ ܪܘܼܓ̣ܙܵܐ : ܘܝܼܕܲܥ̣ ܕܵܘܝܵܐ ܕܲܠܫܘܼܐܵܠܵܐ ܠܵܐ ܐܝܼܬܼ ܐܲܬܼܪܵܐ ܀ ܘܲܚ̣ܙܵܐ ܕܙܲܒ̣ܢܵܐ ܠܵܐ ܝܵܗܹ̇ܒ̣ ܠܹܗ ܐܝܼܕܼܵܐ ܕܲܢܬܼܘܼܒ̣ : ܘܐܸܫܬܲܪܲܪ ܗ̄ܘ̣ܵܐ ܕܠܵܐ ܐܝܼܬܼ ܪ̈ܲܚܡܹܐ ܕܲܢܦܲܨܘܿܢܵܝܗܝ ܀ ܘܲܫܪܸܟ̣ ܟ̱ܠܹܗ ܠܲܦܣܵܩ ܣܲܒ̣ܪܵܐ ܒܓ̣ܵܘ ܓܹܗܲܢܵܐ : ܘܲܒ̣ܛܸܠ̣ܘ ܩܵܠܵܘ̈ܗܝ ܡ̣ܢ ܒܵܥܘܼܬܼܵܐ ܕܨܹܝܕܼ ܐܲܒ̣ܪܵܗܵܡ ܀ ܘܙܸܥܪܲܬ݀ ܢܲܦ̮ܫܹܗ ܒܥܲܝܢܵܘ̈ܗܝ ܘܐܲܗܡ̣ܝܼ ܡ̣ܢ ܬܲܟ̣ܫܲܦ̮ܬܵܐ 112 : ܘܲܪܢܵܐ ܒܠܸܒܹܗ ܕܠܵܐ ܚܵܢ̇ܝܼܢ ܠܹܗ ܕܒܹܝܬܼ ܐܲܒ̣ܪܵܗܵܡ ܀ ܘܥܸܦܲܬ݀ ܥܠܵܘܗܝ ܥܢܵܢܵܐ ܕܢܘܼܪܵܐ ܡ̣ܢ ܟܠ ܓܲܒ݁ܝܼ̈ܢ : pb. 403 ܘܚܲܒ̣ܛ̣ܘܼܗܝ ܓܘܼܡܪܹ̈ܐ ܕܫܲܠܗܹܒ̣ܝܼܬܼܵܐ ܒܐܲܬܼܪܵܐ ܥܲܣܩܵܐ ܀ ܘܝܼܠܸܦ̣ ܘܲܚ̣ܙܵܐ ܕܠܵܐ ܐܝܼܬܼ ܐܲܬܼܪܵܐ ܠܡܸܬܼܦܲܠܵܛܘܼ : ܘܐܸܣܬܲܟܲܠ ܗ̄ܘ̣ܵܐ ܕܲܠܛܘܼܪܵܦܹܗ ܠܲܝܬ݁ ܫܘܼܠܵܡܵܐ ܀ ܘܲܩ̣ܪܵܐ ܐܲܣܓܝܼ ܘܦܸܣܩܲܬ݀ ܗ̄ܘ̣ܵܬܼ ܠܵܗ̇ ܕܠܵܐ ܥܵܢܹ̇ܝܢ ܠܹܗ : ܘܫܐܸܠ̣ ܛܘܼܦܬܼܵܐ ܘܐܸܬܼܦܲܢܝܼ ܠܹܗ ܕܠܵܐ ܝܵܗ̇ܒܝܼܢ ܠܹܗ ܀ ܘܝܲܠܦܹܗ ܠܐܲܬܼܪܵܐ ܕܲܒ̣ܫܸ̈ܐܠܵܬܼܵܐ ܠܵܐ ܡܥܵܕܼܝܼܢ ܒܹܗ : ܘܲܚ̣ܙܵܐ ܕܓܲܒܹ̈ܐ ܦܲܪܝܼܩܝܼܢ ܐ̄ܢܘܿܢ ܚܲܕܼ ܡ̣ܢ ܚܒ̣ܪܹܗ ܀ ܘܐ̄ܢܵܫ ܡ̣ܢ ܬܲܡܵܢ ܕܢܸܥܒܲܪ ܨܹܐܕܼܵܘܗܝ ܠܵܐ ܡܸܫܬܲܥܒܲܕܼ : ܘܕܼܢܹܐܙܲܠ ܗܘ݀ ܣܟ̣ܝܼܪܵܐ ܗ̄ܝܼ ܐܘܼܪܚܵܐ 113 : ܕܠܵܐ ܢܗܲܠܸܟ̣ ܒܵܗ̇ ܀ ܘܓܲܫܪܵܐ ܦܣܝܼܩ ܗ̄ܘ̣ ܘܠܵܐ ܐ̄ܢܵܫ ܥܵܒܲܪ ܐܲܝܟ̣ ܕܲܣܒܲܪ ܠܹܗ 114 : ܘܬܲܪܥܵܐ ܐ̄ܚܝܼܕܼ ܗ̄ܘ̣ ܘܠܵܐ ܦܵܬܼܚ̇ܝܼܢ ܠܹܗ ܠܲܕܼܢܵܩܹ̇ܫ ܒܹܗ ܀ ܘܲܡܣܲܝܲܟ̣ ܗ̄ܘ̣ ܐܲܬܼܪܵܐ ܒܐܲܬܼܪܹܗ ܘܠܵܐ ܡܩܲܒܸ݁ܠ ܬܘܼܒ̣ : ܠܵܐ ܥܵܠܘܿܠܹ̈ܐ ܘܠܵܐ ܢܸܦܘܿܩܹ̈ܐ ܒܚܲܕܼ ܡ̣ܢ ܐܸܣܟܹܝܡ ܀ ܘܠܵܐ ܐܝܼܬܼ ܐܵܣܝܵܐ ܕܢܹܐܬܸܐ ܢܸܓܘܿܫ ܟܹܐܒܹܗ ܪܲܒܵܐ : ܘܠܵܐ ܣܵܥܘܿܪܵܐ ܕܢܸܥܒܸ݁ܕܼ ܡܸܕܸܡ ܠܲܚܒ̣ܵܪ̈ܵܬܹܗ ܀ ܘܝܲܠܦܹܗ ܠܫܘܼܚܢܵܐ ܕܲܠܥܵܠܲܡ ܗ̄ܘ̣ ܕܠܵܐ ܚܘܼܠܡܵܢܵܐ : ܘܐܲܗܡ̣ܝܼ ܒܠܸܒܹܗ ܡ̣ܢ ܒܵܥܘܼܬܼܵܐ ܕܠܵܐ ܢܩܲܪܸܒ̣ ܬܘܼܒ̣ ܀ ܒܗܵܘ̇ ܥܸܕܵܢܵܐ ܣ̣ܢܵܝܗܝ ܗ̄ܘ̣ܵܐ ܠܥܘܼܬܼܪܹܗ ܘܲܠܛܲܒ̣ܵܬܹܗ : ܘܫܵܛ̣ ܗ̄ܘ̣ܵܐ ܘܲܒ̣ܣܲܪ ܐܵܦ ܠܲܢܝܵܚܵܘ̈ܗܝ ܘܲܠܓܹܐ̈ܘܵܬܹܗ ܀ ܝܲܗ̄ܒ̣ ܗ̄ܘ̣ܵܐ ܥܵܝܵܐ ܠܟ̣ܠܹܗ ܕܲܗܒܹܗ ܘܲܠܩܸܢܝܵܢܹܗ : ܘܐܲܗܸܠ̣ ܣܓܝܼ ܒܲܠܒ̣ܘܼ̈ܫܹܐ ܘܲܒ̣ܦܘܼܪ̈ܦܵܥܹܐ ܀ pb. 404 ܬܲܡܵܢ ܝܑܼܠܸܦ̣ ܕܗܵܪܟܵܐ ܕܢܹܐܠܲܦ ܠܵܐ ܨܵܒܹ̇ܐ ܗ̄ܘ̣ܵܐ : ܕܲܪ̈ܓ̣ܝܼܓ̣ܵܬܼܵܐ ܢܘܼܪܵܐ ܡܥܝܼܪ̈ܵܢ ܥܲܠ ܡܵܪ̈ܲܝܗܹܝܢ ܀ ܗܘ݀ܵܬܼ ܣܵܦܲܪܬܹܗ ܫܲܠܗܹܒ̣ܝܼܬܼܵܐ ܘܗܝ݀ ܚܲܟܸܡܬܹܗ : ܕܙܵܕܹܩ ܗ̄ܘ̣ܵܐ ܠܹܗ ܕܲܠܡܸܣܟܹܢܵܐ ܡܬܼܘܿܡ ܠܵܐ ܢܫܘܼܛ ܀ ܒܥܲܪ̈ܩܹܐ ܕܢܘܼܪܵܐ ܒܠܲܥ̣ ܗ̄ܘ̣ܵܐ ܘܝܼܠܸܦ̣ ܡ̣ܢ ܕܲܝܵܢܵܐ : ܕܲܣܢܸܐ 115 : ܠܹܗ ܠܐ̄ܢܵܫ ܢܲܪܟܸ݁ܢ ܥܲܝܢܵܘ̈ܗܝ ܡ̣ܢ ܡܸܣܟܹ݁ܢܹ̈ܐ 116 :܀ ܐܲܝܟ̣ ܒܹܝܬܼ ܣܸܦܪܵܐ 117 : ܗܘ݀ܵܬܼ ܓܹܗܲܢܵܐ ܘܒ̣ܵܗ̇ ܐܸܬܼܚܲܟܲܡ : ܐܲܝܟܲܢ ܕܙܵܕܹܩ ܕܢܸܬ݁ܕܲܒܲܪ ܒܹܗ ܒܥܘܼܬܼܪܵܐ ܡܵܪܹܗ ܀ ܘܲܟ̣ܒܲܪ ܗܵܠܹܝܢ ܩܵܠܹ̈ܐ ܝܲܗ̄ܒ̣ ܗ̄ܘ̣ܵܐ ܒܓ̣ܵܘ ܓܹܗܢܵܐ : ܕܛܘܼܒ̣ܵܘܗܝ ܠܐܲܝܢܵܐ ܚ̣ܙܵܐ ܥܘܼܬܼܪܵܐ ܕܐܲܝܟ̣ ܡܵܐ ܕܲܚܙܹ̇ܝܬܼ ܀ ܛܘܼܒ̣ܵܘܗܝ ܠܐܲܝܢܵܐ ܕܲܠܒܸܫ̣ ܪ̈ܘܼܩܥܹܐ ܒܥܵܠܡܵܐ ܘܲܚܕܲܪ : ܕܒ̣ܘܼܨܵܐ ܕܠܸܒ̣ܫܹ̇ܬܼ ܐܲܥܝܼܪ ܥܠܲܝ ܫܲܠܗܹܒ̣ܝܼܬܼܵܐ ܀ ܛܘܼܒ̣ܵܘܗܝ ܠܐܲܝܢܵܐ ܕܲܗܘ݀ܵܐ ܣܢܝܼܩܵܐ ܐܲܝܟ̣ ܠܵܥܵܙܲܪ : ܘܲܡܛ̣ܵܐ ܠܐܲܬܼܪܹܗ ܘܝܼܪܸܬܼ ܛܘܼܒ̣ܵܐ ܕܒܹܝܬܼ ܐܲܒ̣ܪܵܗܵܡ ܀ ܛܘܼܒ̣ܵܘܗܝ ܠܐܲܝܢܵܐ ܕܲܗܘ݀ܵܐ ܟܲܦܢܵܐ ܘܲܨܗܵܐ 118 : ܬܲܡܵܢ : ܕܝܵܗ̇ܒ݁ܝܼܢ ܗ̄ܘ̣ܵܘ ܠܹܗ ܗܵܪܟܵܐ ܡܲܝ̈ܵܐ ܐܸܢ ܒܵܥܹ̇ܐ ܗ̄ܘ̣ܵܐ ܀ ܛܘܼܒ̣ܵܘܗܝ ܠܐܲܝܢܵܐ ܕܠܵܐ ܣܒܲܥ̣ ܠܲܚܡܵܐ ܒܥܵܠܡܵܐ ܒܝܼܫܵܐ : ܕܐܸܢܵܐ ܕܣܸܒ̣ܥܹ̇ܬܼ ܗܵܐ ܝܵܩܹ̇ܕܼ ܐ̄ܢܵܐ ܡܲܪܝܼܪܵܐܝܼܬܼ ܀ ܛܘܼܒ̣ܵܘܗܝ ܠܐܲܝܢܵܐ ܕܠܵܐ ܐܸܬܼܓܲܐܝܼ ܒܚܲܝܹ̈ܐ ܬܲܡܵܢ : ܘܐܸܬ݀ܵܐ ܠܗܵܪܟܵܐ ܘܲܚ̣ܝܵܐ ܫܲܦܝܼܪ ܐܲܝ̣ ܠܵܥܵܙܲܪ ܀ ܛܘܼܒ̣ܵܘܗܝ ܠܐܲܝܢܵܐ ܕܲܟ̣ܪܝܼܗ ܘܲܟ̣ܦܸܢ ܐܲܝܟ̣ ܡܸܣܟܹܢܵܐ : pb. 405 ܘܣܵܡ̣ܘܼܗܝ ܨܹܐܕܼܵܘܗܝ ܢܸܚܸܐ ܥܲܡܹܗ ܕܠܵܐ ܛܘܼܪܵܦܵܐ ܀ ܛܘܼܒ̣ܵܘܗܝ ܠܐܲܝܢܵܐ ܕܪܲܕܼܦܘܼܗܝ ܫܘܼܚ̈ܢܹܐ ܒܥܵܠܡܵܐ ܕܲܠܗܲܠ : ܘܠܵܐ ܚ̣ܙܵܐ ܗܵܪܟܵܐ ܓܘܼܡܪ̈ܲܝ ܢܘܼܪܵܐ ܕܲܟ̣ܪ̈ܝܼܟ̣ܵܢ ܠܝܼ 119 :܀ ܛܘܼܒ̣ܵܘܗܝ ܠܐܲܝܢܵܐ ܕܢܵܘܠܘܼܗܝ ܟܹܐܒܹ̈ܐ ܘܲܣܢܝܼܩܘܼܬܼܵܐ : ܘܒܲܝܢܵܬܼ ܓܲܠܠܹ̈ܐ ܕܢܘܼܪܵܐ ܐܲܟ̣ܘܵܬܼܝ ܠܵܐ ܐܸܬ݁ܛܪܦ ܀ ܛܘܼܒ̣ܵܘܗܝ ܠܐܲܝܢܵܐ ܕܠܲܚܡܵܐ ܕܝܵܘܡܵܐ ܠܵܐ ܐܸܫܬܲܪܬܲܚ : ܘܲܦܠܲܛ̣ ܗܵܪܟܵܐ ܡ̣ܢ ܓܵܘܙܲܠܬܵܐ ܕܲܠܚܝܼܡܵܐ ܠܝܼ ܀ ܛܘܼܒ̣ܵܘܗܝ ܠܐܲܝܢܵܐ ܕܲܗܘ݀ܵܐ ܥܲܒ̣ܕܵܐ ܠܡܸܣܟܹܢܘܼܬܼܵܐ : ܘܠܵܐ ܐܸܫܬܲܡܲܗ ܡܵܪܵܐ ܠܥܘܼܬܼܪܵܐ ܘܝܼܩܸܕܼ ܐܲܟ̣ܘܵܬܼܝ ܀ ܟܦܝܼܪ ܒܲܠܒ̣ܘܼ̈ܫܹܐ ܘܲܒ̣ܩܸܢ̈ܝܵܢܹܐ ܘܲܒ̣ܦܘܼܪ̈ܦܵܥܹܐ : ܘܲܒ̣ܓܹܐ̈ܘܵܬܹܗ ܘܲܒ̣̈ܛܵܒ̣ܵܬܹܗ ܕܥܵܠܡܵܐ ܕܲܠܗܲܠ ܀ ܡܲܢ ܕܹܝܢ ܥܲܒ̣ܕܲܢܝ ܬܲܡܵܢ ܩܸܢܵܐ ܠܟܹܐܒܹ̈ܐ ܟܠܝܘܿܡ : ܘܝܲܗ̄ܒ̣ ܠܝܼ ܗܵܪܟܵܐ ܐܸܩܪܘܿܒ̣ ܠܐܲܬܼܪܵܐ ܕܒܹܝܬܼ ܠܵܥܵܙܲܪ ܀ ܡܲܢ ܕܹܝܢ ܚܲܕܼܪܘܼܢܝ ܟܲܠܒܹ̈ܐ ܒܥܵܠܡܵܐ ܘܲܠܟܲܚ̣ܘ ܫܘܼܚ̈ܢܲܝ : ܘܦܲܨܝܲܢܝ ܗܵܪܟܵܐ ܡ̣ܢ ܢܘܼ̈ܟ̣ܬܵܬܼܵܐ ܕܫܲܠܗܹܒ̣ܝܼܬܼܵܐ ܀ ܡܲܢ ܕܹܝܢ ܐܝܼܬܼ ܗ̄ܘ̣ܵܐ ܐܘܼܪܚܵܐ ܠܡܵܪܝܵܐ ܠܡܵܘܬܵܐ ܒܓ̣ܵܘ ܓܹܗܲܢܵܐ : ܘܥܸܢ̇ܕܹܬܼ ܡܸܢܵܗ̇ ܐܲܝܟ̣ ܡܵܐ ܕܥܸܢ̇ܕܹܬܼ ܡ̣ܢ ܓܹܐ̈ܘܵܬܼܵܐ ܀ ܥ̣ܒܲܪ ܐܲܝܟ̣ ܚܸܠܡܵܐ ܘܐܲܝܟ̣ ܛܸܠܵܠܵܐ ܟܠܗܹܝܢ ܛܵܒ̣ܵܬܼܝ : ܘܗܵܪܟܵܐ ܠܒ̣ܝܼ̈ܫܵܬܼܝ ܠܲܝܬ݁ ܫܘܼܠܵܡܵܐ ܘܡܵܢܵܐ ܐܸܥܒܸ݁ܕܼ ܀ ܡܲܢ ܕܹܝܢ ܝܲܗ̄ܒ̣ ܠܝܼ ܐ̄ܢܵܫ ܡ̣ܢ ܡܝܼ̈ܬܹܐ ܕܢܹܐܙܲܠ ܢܹܐܡܲܪ : ܒܥܵܠܡܵܐ ܕܲܠܗܲܠ ܒܐܲܝܠܹܝܢ ܚܲܫܹ̈ܐ ܣܚܝܼܦ ܐ̄ܢܵܐ ܗܵܪܟܵܐ ܀ pb. 406 ܒܗܵܠܹܝܢ ܙܵܘ̈ܥܹܐ ܡܸܫܬܲܢܲܩ ܗ̄ܘ̣ܵܐ ܕܵܘܝܵܐ ܒܲܫܝܘܿܠ : ܘܲܒ̣ܬ݀ܢ̈ܚܵܬܼܵܐ ܡܪܝܼܡ ܗ̄ܘ̣ܵܐ ܩܵܠܹܗ ܘܠܵܐ ܥܵܢܹ̇ܝܢ ܠܹܗ ܀ ܛܘܼܦܬܼܵܐ ܙܥܘܿܪܬܵܐ ܫܐܸܠ̣ ܒܲܦܝܵܣܵܐ ܘܠܵܐ ܝܲܗ̄ܒ̣ܘ ܗ̄ܘ̣ܵܘ ܠܹܗ : ܘܐܸܠܘܼ ܫܲܩ̣ܠܵܗ̇ ܠܛܘܼܦܬܼܵܐ ܡܵܢ ܟܲܝ ܡܸܬܼܥܲܕܲܪ ܗ̄ܘ̣ܵܐ ܀ ܐܘܿ ܥܲܬ݁ܝܼܪܵܐ ܪܲܒܵܐ ܘܓܲܐܝܵܐ ܘܒܲܪ ܓܹܐ̈ܘܵܬܼܵܐ : ܠܡܵܢܵܐ ܙܥܘܿܪܝܵܐ ܫܐܸܠܬܼܵܟ̣ ܗܵܟܲܢ ܟܲܕܼ ܫܵܐܹ̇ܠ ܐܲܢ̄ܬ݁ ܀ ܛܘܼܦܬܼܵܐ ܕܡܲܝ̈ܵܐ ܠܝܲܡܵܐ ܕܢܘܼܪܵܐ ܡܵܢ ܬܸܥܒܸ݁ܕܼ ܗ̄ܘ̣ܵܬܼ : ܘܲܒ̣ܗܵܘ̇ ܡܲܕܼܒ݁ܪܵܐ ܕܫܲܠܗܹܒ̣ܝܼܬܼܵܐ ܟܡܵܐ ܬܸܣܦܲܩ ܗ̄ܘ̣ܵܬܼ ܀ ܛܘܼܦܬܼܵܐ ܙܥܘܿܪܬܵܐ ܠܗܵܝ̇ ܓܵܘܙܲܠܬܵܐ ܕܠܲܝܬ݁ ܠܵܗ̇ ܓܸܫܵܐ : ܐܸܠܘܼ ܐ̄ܬܲܬ݀ ܠܵܟ̣ ܕܲܫܐܸܠܬܵܗ̇ 120 : ܡܵܢ ܥܵܒܼ̇ܕܵܐ ܗ̄ܘ̣ܵܬܼ ܀ ܙܥܘܿܪܝܵܐ ܗ̄ܝܼ ܫܐܸܠܬܼܵܟ̣ ܟܲܕܼ ܒܵܥܘܼܬܼܵܟ̣ ܣܲܓܝܼ ܪܲܒܵܐ : ܘܲܠܡܵܢ ܗܵܟܲܢ ܬܲܙܥܲܪ ܬܸܫܐܲܠ ܡ̣ܢ ܒܹܝܬܼ ܡܲܠܟܵܐ ܀ ܐܵܡܲܪ ܕܵܘܝܵܐ ܘܐܸܢ ܟܲܕܼ ܗܵܟܲܢ ܗܵܐ ܠܵܐ ܢܸܣ̇ܒܹܝܬܼ : ܐܸܠܘܼ ܫܸܐ̇ܠܹܬܼ ܡܸܕܸܡ ܪܲܒܵܐ ܡܵܢ ܗܵܘܹ̇ܐ ܗ̄ܘ̣ܵܐ ܀ ܐܸܢ ܟܲܕܼ ܛܘܼܦܬܼܵܐ ܗ̄ܝܼܒܥܹ̇ܝܬܼ ܡ̣ܢ ܬܲܡܵܢ ܒܸܗܬܲܬ݀ ܒܵܥܘܼܬܼܝ : ܐܸܠܘܼ ܐܲܣ̇ܓܝܼܬܼ ܡܵܢ ܐܵܡ̇ܪܝܼܢ ܗ̄ܘ̣ܵܘ ܢܸܗܘܸܐ ܗ̄ܘ̣ܵܐ ܠܝܼ ܀ ܒܡܸܕܸܡ ܕܲܙܥܘܿܪ ܥܝܵܕܼܵܘ̈ܗܝ ܕܐܲܬܼܪܵܐ ܢܲܣ̇ܝܼܬܼ ܕܐܹܠܲܦ : ܘܗܵܐ ܝܑܼܠܦ̇ܬܹܗ ܕܲܒ̣ܫܸܐ̈ܠܵܬܼܵܐ ܠܵܐ ܡܥܵܕܼܝܼܢ ܒܹܗ ܀ ܚܘܼ̈ܒ̣ܠܹܐ ܦܵܪܥܝܼܢ ܘܐܲܝܢܵܐ ܕܐܲܪܡ̣ܝܼ ܚܘܼ̈ܒ̣ܠܹܐ ܛܵܒܹ̈ܐ : ܒܟܲܝܠܵܐ ܕܐܲܟ̇ܝܼܠ ܫܵܩܹ̇ܠ ܐܵܦ ܗܘ݀ ܡ̣ܢ ܟܹܐܢܘܼܬܼܵܐ ܀ ܚܘܼ̈ܒ̣ܠܲܝ ܒܝܼܫܝܼܢ ܕܲܠܡܸܣܟܹ݁ܢܵܐ ܡܬܼܘܿܡ ܠܵܐ ܚܵܢܹ̇ܬܼ : pb. 407 ܘܡܸܛܠ ܗܵܢܵܐ ܠܵܐ ܚܵܢ̇ܝܼܢ ܠܝܼ ܕܟܹܐܢܹ̈ܐ ܐܸܢܘܿܢ ܀ ܐܵܡܲܪ ܕܵܘܝܵܐ ܡܸܟܹܝܠ ܕܐܸܢܵܐ ܫܪܸܐ ܠܹܗ ܣܘܼܥܪܵܢܝ : ܘܠܵܐ ܐܝܼܬܼ ܐܲܬܼܪܵܐ ܠܪ̈ܲܚܡܹܐ 121 : ܕܢܹܐܬܼܘܿܢ ܘܲܢܦܲܨܘܿܢܵܢܝ ܀ ܐܵܒ̣ܝ ܐܲܒ̣ܪܵܗܵܡ ܫܲܕܲܪ ܢܹܐܙܲܠ ܐ̄ܢܵܫ ܡ̣ܢ ܡܝܼ̈ܬܹܐ : ܢܹܐܡܲܪ ܠܐܲܚܲܝ̈ ܥܲܠ ܐܘܼܠܨܵܢܵܐ ܕܲܪܡܸܐ ܐ̄ܢܵܐ ܒܹܗ ܀ ܐܸܫܠܘܿܚ ܠܒܹܝܬܼ ܐܵܒ̣ܝ ܘܲܠܚܲܒ݁ܝܼ̈ܒܲܝ ܐܵܦ ܠܲܟܼ̈ܢܵܘܵܬܼܝ : ܕܐܲܝܟܲܢ ܐܸܢܵܐ ܘܒܲܐܝܠܹܝܢ ܚܲܫܹ̈ܐ ܡܸܬܼܩܲܦܲܚ ܐ̄ܢܵܐ ܀ ܐ̄ܢܵܫ ܡ̣ܢ ܡܝܼ̈ܬܹܐ ܢܹܐܘܙܲܠ ܢܲܟ̣ܪܸܙ ܒܲܝܢܵܬܼ ܫܘܼ̈ܩܹܐ : ܕܥܵܠܡܵܐ ܟ̱ܠܹܗ ܕܢܸܕܼܚܲܠ ܟܠ ܐ̄ܢܵܫ ܦܘܼܢܵܩܹ̈ܐ ܀ ܚܕܼܵܐ ܐܸܓܲܪܬܵܐ ܕܡܲܠܝܵܐ ܙܵܘ̈ܥܹܐ ܘ̣̣ܠ ܥܵܩ̈ܵܬܼܵܐ : ܢܸܣܲܒ̣ ܡܸܟܵܐ ܘܲܠܥܲܬ݁ܝܼܪܹ̈ܐ ܕܥܵܠܡܵܐ ܢܵܘܒܸ݁ܠ ܀ ܐܹܨܘܿܪ ܨܲܠܡܵܐ ܠܐܘܼܠܨܵܢܝ ܪܲܒܵܐ ܒܡܸ̈ܠܲܝ ܚܲܫܵܐ : ܘܢܹܐܙܲܠ ܘܢܸܬ݁ܬ݁ܣܝܼܡ ܒܹܝܬܼ ܥܲܬ݁ܝܼܪܹ̈ܐ ܕܲܢܚܘܼܪܘܼܢ ܒܹܗ ܀ ܐܸܫܠܘܿܚ ܠܗܘܿܢ ܕܠܝܼ ܠܵܐ ܢܕܲܡܘܿܢ ܒܲܥܒ̣ܵܕܲܝ̈ܗܘܿܢ : ( ܘܥܲܠ ܩܸܢ̈ܝܵܢܹܐ ܕܥܵܠܡܵܐ 122 : ܐܲܟ̣ܘܵܬܼܝ ܠܵܐ ܢܸܬ݁ܬܲܟ̣ܠܘܼܢ ܀ ܢܸܣܢܘܿܢ ܥܘܼܬܼܪܵܐ ܕܥܲܠ ܕܲܪܚܸܡ̇ܬܹܗ ܗܵܐ ܝܵܩܹ̇ܕܼ ܐ̄ܢܵܐ : ܘܠܵܐ ܢܸܬ݁ܬܲܚܕܘܼܢ ܠܵܐ ܒܲܢܝܵܚܹ̈ܐ ܘܠܵܐ ܒܲܠܒ̣ܘܼ̈ܫܹܐ ܀ ܐܵܘܕܲܥ ܐܸܢܘܿܢ ܥܲܠ ܓܹܗܲܢܵܐ ܕܲܟ̣ܡܵܐ ܩܲܫܝܵܐ : ܘܕܲܟ̣ܡܵܐ ܠܚܝܼܡܵܐ ܢܘܼܪܵܐ ܕܕܼܝܼܢܵܐ ܥܲܠ ܥܬ݁ܝܼܪܹ̈ܐ ܀ ܐܸܡܠܘܿܟ̣ ܐܸܢܘܿܢ ܕܐܸܢ ܡܸܣܟܹܢܵܐ ܒܫܘܼܩܵܐ ܢܸܚܙܘܿܢ : ܗܘ݀ܵܘ ܣܵܓ̣ܕܝܼܢ ܠܹܗ ܘܲܡܥܲܦܩܝܼܢ ܠܹܗ ܒܕܼܪ̈ܵܥܲܝܗܘܿܢ ܀ pb. 408 ܐܲܠܸܦ ܐܸܢܘܿܢ ܕܣܲܓܝܼ ܪܲܒܵܐ ܦܵܪܹܗ̄ܣܝܼܵܐ : ܕܲܠܡܸܣ̈݁ܟܹ݁ܢܹܐ ܝ̄ܗܝܼܒ̣ܵܐ ܗܵܪܟܵܐ ܒܥܵܠܡܵܐ ܪܲܒܵܐ ܀ ܐܹܚܵܘܸܐ ܠܗܘܿܢ ܕܐܲܝܢܵܐ ܕܡܲܗܡܸܐ ܡ̣ܢ ܡܸܣܟܹܢܵܐ : ܗܵܘܹ̇ܐ ܒܵܥܹ̇ܐ ܛܘܼܦܬܼܵܐ ܕܡܲܝ̈ܵܐ ܘܠܵܐ ܝܵܗ̇ܒ݁ܝܼܢ ܒܹܗ ܀ ܒܝܼ ܢܸܬܼܚܲܟ݁ܡܘܼܢ ܕܠܵܐ ܢܸܨܛܲܕܸܐ ܘܢܲܛܥܸܐ ܐܸܢܘܿܢ : ܥܵܠܡܵܐ ܒܫܸܕܼܠܵܘ̈ܗܝ ܐܲܝܟ̣ ܕܐܲܛ̣ܥܝܼ ܒܝܼ ܘܗܵܪܟܵܐ ܣܲܚ̣ܦܲܢܝ ܀ ܐܲܝܟ̣ ܡܲܚܙܝܼܬܼܵܐ ܢܸܗܘܸܐ ܣܘܼܥܪܵܢܝ ܒܹܝܬܼ ܥܲܬ݁ܝܼܪܹ̈ܐ : ܕܲܢܚܘܼܪܘܼܢ ܒܝܼ 123 : ܘܠܵܐ ܢܕܲܡܘܿܢ ܠܝܼ 124 : ܘܢܹܐܩܕܘܼܢ ܐܲܟ̣ܘܵܬܼܝ ܀ ܐܸܫܬܲܥܸܐ ܠܗܘܿܢ ܥܲܠ ܓܵܘܙܲܠܬܵܐ ܘܥܲܠ ܝܲܩܕܵܢܵܐ : ܘܥܲܠ ܬܲܫܢܝܼ̈ܩܹܐ ܕܡܵܪ̈ܲܝ ܕܲܗܒ̣ܵܐ ܟܡܵܐ ܡܲܪܝܼܪܝܼܢ ܀ ܐܸܗܘܸܐ ܥܸܠܬܼܵܐ ܘܡܹܐܡܪܵܐ ܘܡܲܬܼܠܵܐ ܕܲܡܠܸܐ ܚܲܫܹ̈ܐ : ܒܹܝܬܼ ܥܲܬ݁ܝܼܪܹ̈ܐ ܘܲܢܡܲܠܠܘܼܢܵܝܗܝ ܟܲܕܼ ܪܲܬ݁ܝܼܬܼܝܼܢ ܀ ܠܝܼ ܢܸܬ݁ܕܲܟ̣ܪܘܼܢ ܘܢܲܪܦܘܿܢ ܐܝܼܕܼܵܐ ܒܩܸܢܝܵܢܲܝ̈ܗܘܿܢ : ܕܡܸܢܗܘܿܢ ܩܵܕܼܚܵܐ ܫܲܠܗܹܒ̣ܝܼܬܼܵܐ ܕܬܼܵܘܩܸܕܼ ܐܸܢܘܿܢ ܀ ܐܸܗܘܸܐ ܐܸܢܵܐ ܐܲܝܟ̣ ܫܘܿܥܝܼܬܼܵܐ ܕܡܲܠܝܵܐ ܙܵܘ̈ܥܹܐ : ܘܲܢܬܲܢܘܿܢܵܝ ܗܵܢܵܐ ܠܗܵܢܵܐ ܒܚܸܣܕܵܐ ܪܲܒܵܐ ܀ ܐܸܗܘܸܐ ܥܕܼܝܼܠܵܐ ܘܲܠܗܘܿܢ ܐܲܪܚܸܩ ܡ̣ܢ ܥܸܕܼܠܵܝܵܐ : ܘܲܒ̣ܥܸܠܲܬܼܝ ܕܝܼܠܝ ܢܲܡܕܘܼܢ ܗܸܢܘܿܢ ܡ̣ܢ ܡܲܪܕܘܼܬܼܵܐ ܀ ܢܹܐܙܲܠ ܗܵܫܵܐ ܐ̄ܢܵܫ ܡ̣ܢ ܡܝܼ̈ܬܹܐ ܐܲܝܟ̣ ܕܐܲܦܝܼܣܹ̇ܬܼ : ܘܢܹܐܡܲܪ ܬܲܡܵܢ ܡܵܢ ܐܝܼܬܼ ܗܵܪܟܵܐ ܕܢܵܘܬܲܪ ܐܸܢܘܿܢ ܀ ܚܘܼܪܘ ܦܵܪ̈ܘܿܫܹܐ ܟܡܵܐ ܐܸܬܼܚܲܟܲܡ ܗܵܘ̇ ܥܲܬ݁ܝܼܪܵܐ : pb. 409 ܡ̣ܢ ܡܲܪܕܘܼܬܼܵܐ ܥܕܲܡܵܐ ܕܢܲܠܸܦ ܐܸܠܘܼ ܫܲܒ̣ܩ̣ܘܼܗܝ ܀ ܢܘܼܪܵܐ ܕܕܼܝܼܢܵܐ ܡܚܲܟ݁ܡܵܐ ܠܚܲܪܬܼܵܐ ܠܟ̣ܠ ܡܵܪ̈ܘܿܕܸܐ : ܘܗܝ݀ ܡܲܠܦܵܐ ܠܗܘܿܢ ܐܘܼܪܚܵܐ ܕܩܘܼܫܬܵܐ ܕܠܵܐ ܝܑܼܠܸܦ̣ܘ ܗ̄ܘ̣ܵܘ ܀ ܡܲܢ ܕܲܒ̣ܡܸܠܹ̈ܐ ܘܲܒ̣ܘܼ̈ܠܦܵܢܹܐ ܠܵܐ ܐܸܬܼܚܲܟܲܡ : ܒܫܲܒ̣ܛܹ̈ܐ ܕܢܘܼܪܵܐ ܒܵܠܲܥ̇ ܘܝܵܠܹ̇ܦ ܐܲܝܟ̣ ܥܲܬ݁ܝܼܪܵܐ ܀ ܐܲܝܢܵܐ ܕܲܡ̣ܪܲܕܼ ܡ̣ܢ ܦܘܼܩܕܵܢܵܐ ܘܡ̣ܢ ܢܵܘܿܣܵܐ : ܒܫܲܠܗܹܒ̣ܝܼܬܼܵܐ ܕܕܼܝܼܢܵܐ ܝܵܠܹ̇ܦ ܡܵܢ ܙܵܕܹܩ ܗ̄ܘ̣ܵܐ ܀ ܐܲܝ̣ ܥܲܬ݁ܝܼܪܵܐ ܕܐܲܗܡ̣ܝܼ ܗܵܪܟܵܐ ܡ̣ܢ ܝܘܼܠܦܵܢܵܐ : ܘܡ̣ܢ ܕܲܡܛܵܬܹܗ ܢܘܼܪܵܐ ܕܢܲܠܸܦ ܡܸܬܼܚܲܦܲܛ ܗ̄ܘ̣ܵܐ ܀ ܟܲܕܼ ܗܘ݀ ܒܥܘܼܬܼܪܹܗ ܕܲܩܕܼܵܡ ܥܲܝܢܵܘ̈ܗܝ ܠܵܐ ܒܵܚܲܪ ܗ̄ܘ̣ܵܐ : ܘܡ̣ܢ ܕܐܸܫܬܲܢܲܩ ܚܵܪ ܗ̄ܘ̣ܵܐ ܠܛܵܘܪܵܐ ܕܡܵܢ 125 : ܘܵܠܹ̇ܐ ܗ̄ܘ̣ܵܐ ܀ ܗܵܝܕܹܝܢ ܝܑܼܠܸܦ̣ ܟܲܕܼ ܝܘܼܠܦܵܢܵܐ ܠܵܐ ܡܥܲܕܲܪ ܗ̄ܘ̣ܵܐ : ܥܲܠ ܢܘܼܪܵܐ ܓܹܝܪ ܐܸܢ ܙܵܪܲܥ̇ ܐ̄ܢܵܫ ܡܵܢܵܐ ܢܸܚܨܘܿܕܼ ܀ ܒܓ̣ܵܘ ܓܹܗܲܢܵܐ ܪܸܥܡܲܬ݀ ܢܲܦ̮ܫܹܗ ܥܲܠ ܚܲܒ݁ܝܼܒ̣ܵܘ̈ܗܝ : ܘܡܲܠܦܵܢܘܼܬܼܵܐ ܢܫܲܕܲܪ ܠܗܘܿܢ ܡܸܬܼܦܲܪܲܣ ܗ̄ܘ̣ܵܐ ܀ ܟܲܕܼ ܐܝܼܬܼ ܒܐܝܼܕܼܵܘ̈ܗܝ ܠܵܐ ܐܲܪܘܲܚ̣ ܗ̄ܘ̣ܵܐ ܠܐܲܝܢܵܐ ܕܲܣܢܝܼܩ : ܘܟܲܕܼ ܟܠ ܕܐܝܼܬܼ ܠܹܗ ܓܡܲܪ ܗ̄ܘ̣ܵܐ ܡܲܠܸܦ ܟܲܕܼ ܠܵܐ ܬܲܒ̣ܥܘܼܗܝ ܀ ܚܲܕܼ ܐܝܼܙܓܲܕܵܐ ܡ̣ܢ ܒܹܝܬܼ ܡܝܼ̈ܬܹܐ ܒܥ̣ܵܐ ܕܲܢܫܲܕܲܪ : ܕܡܲܠܦܵܢܘܼܬܼܵܐ ܠܥܵܠܡܵܐ ܢܲܝܬܸܐ ܡ̣ܢ ܓܹܗܲܢܵܐ ܀ ܘܲܥ̣ܢܵܝܗܝ ܐܲܒ̣ܪܵܡ ܐܲܝܟ̣ ܡܲܠܦܵܢܵܐ ܕܫܲܪܝܼܪ̈ܵܬܼܵܐ : ܕܐܝܼܬܼ ܗ̄ܘ̣ ܒܥܵܠܡܵܐ ܢܒ̣ܝܹ̈ܐ ܘܡܘܼܫܹܐ ܕܢܲܠܸܦ 126 : ܐܸܢܘܿܢ ܀ pb. 410 ܡ̣ܢ ܗܵܕܹܐ ܬܘܼܒ̣ ܐܝܼܬܼ ܝܘܼܬܼܪܵܢܵܐ ܠܲܒ̣ܢܲܝ̈ܢܵܫܵܐ : ܕܠܵܐ ܢܸܬܼܦܲܫܚܘܼܢ ܥܲܠ ܗܵܘ̇ ܥܵܠܡܵܐ ܕܐܲܝܟܲܢ ܐܝܼܬܼܵܘܗܝ ܀ ܕܠܵܐ ܐ̄ܢܵܫ ܢܹܐܡܲܪ ܕܡܲܢ ܕܹܝܢ ܝܲܗ̄ܒ̣ ܠܝܼ ܐ̄ܢܵܫ ܡ̣ܢ ܡܝܼ̈ܬܹܐ : ܕܢܸܫܬܲܥܸܐ ܠܝܼ ܕܡܵܢ ܐܝܼܬܼ ܬܲܡܵܢ ܘܐܲܝܟܲܢ ܐܸܢܘܿܢ ܀ ܘܲܢܡܲܠܸܠ ܠܝܼ ܥܲܠ ܓܹܗܲܢܵܐ ܘܥܲܠ ܡܲܠܟ݁ܘܼܬܼܵܐ : ܘܲܢܦܲܫܸܩ ܠܝܼ ܥܲܠ ܗܵܘ̇ ܕܝܼܢܵܐ ܒܐܲܪ̈ܝܼܟ̣ܵܬܼܵܐ ܀ ܗܵܕܹܐ ܒܥ̣ܵܐ ܗ̄ܘܟܵܐ ܗܵܘ̇ ܥܲܬ݁ܝܼܪܵܐ ܕܲܢܫܲܕܲܪ ܗ̄ܘ̣ܵܐ : ܡܝܼܬܼܵܐ ܠܥܵܠܡܵܐ ܐܸܠܘܼ ܫܲܡ̣ܥܘܼܗܝ ܐܲܝܟ̣ ܕܲܒ̣ܥ̣ܵܐ ܗܘ̣ܵܐ ܀ ܘܲܕܼܠܵܐ ܢܸܒ̣ܥܸܐ ܐ̄ܢܵܫ ܗܵܝ̇ ܕܲܒ̣ܥ̣ܵܐ ܐܸܫܬܲܡܥܲܬ݀ ܠܵܗ̇ : ܕܝܲܬ݁ܝܼܪܬܵܐ ܗ̄ܘ̣ܵܬܼ ܕܢܲܠܸܦ ܡܝܼܬܼܵܐ ܠܲܒ̣ܢܲܝ̈ܢܵܫܵܐ ܀ ܗܵܐ ܐܝܼܬܼ ܡܘܼܫܹܐ ܘܥܲܡܹܗ ܢܒ̣ܝܹ̈ܐ ܐܵܦ ܟܵܪ̈ܘܿܙܹܐ : ܡܼܢܗܘܿܢ ܢܹܐܠܲܦ ܥܵܠܡܵܐ ܟ̱ܠܹܗ ܕܡܵܢ ܚܵܫܲܚ̣ ܠܹܗ ܀ ܐܲܝܢܵܐ ܕܒ̣ܵܥܹ̇ܐ ܕܢܹܐܬܸܐ ܡܝܼܬܼܵܐ ܘܢܸܫܬܲܥܸܐ ܠܹܗ : ܥܲܠ ܗܵܘ̇ ܥܵܠܵܐ ܕܵܡܹ̇ܐ ܗ̄ܘ̣ ܠܸܒܹܗ ܠܲܕܼܥܲܬ݁ܝܼܪܵܐ ܀ ܘܲܕܼܝܲܬ݁ܪܬܵܐ ܗ̄ܝܼ ܐܸܬܼܐܲܡܪܲܬ݀ ܠܹܗ ܡ̣ܢ ܐܲܒ̣ܪܵܗܵܡ : ܘܲܕܼܡܸܫܟܲܚ ܗ̄ܝܼ ܐ̄ܢܵܫ ܒܲܢܒ̣ܝܹ̈ܐ ܟܠ ܦܘܼܫܵܩܹ̈ܐ ܀ ܟܬܼܵܒܹ̈ܐ ܒܥܵܠܡܵܐ ܐܵܣܵܘ̈ܵܬܼܵܐ ܕܢܲܦ̮ܫܵܐ ܐܸܢܘܿܢ : ܕܲܠܟ̣ܠ ܟܹܐܒ̣̈ܝܼܢ ܟܠ ܚܘܼ̈ܠܡܵܢܝܼܢ ܒܗܘܿܢ ܡܸܫܟܲܚ ܐܲܢ̄ܬ݁ ܀ ܗܸܢܘܿܢ ܡܲܠܦܝܼܢ ܐܘܼܪܚܵܐ ܕܚܲܝܹ̈ܐ ܠܲܒ̣ܢܲܝ̈ܢܵܫܵܐ : ܘܦܵܬܼܚ̇ܝܼܢ ܬܲܪܥܵܐ ܠܓ̣ܵܘ ܡܲܠܟ݁ܘܼܬܼܵܐ ܒܓܸܠܝܵܢܲܝ̈ܗܘܿܢ ܀ ܐܲܝܟ̣ ܠܲܡܦܹܝ̈ܕܹܐ ܕܢܘܼܗܪܵܐ ܪܲܒܵܐ ܒܥܵܠܡܵܐ ܣܝܼܡܝܼܢ : ܘܪܵܕܼܦ̇ܝܼܢ ܛܘܼܥܝܲܝ ܐܲܝܟ̣ ܚܸܫܘܿܟ̣ܵܐ ܡ̣ܢ ܢܲܦ̮ܫܵܬܼܵܐ ܀ pb. 411 ܒܗܘܿܢ ܡܸܫܟܲܚ ܐ̄ܢܵܫ ܪܵܘܡܵܐ ܘܥܘܼܡܩܵܐ ܦܬܼܵܝܵܐ ܘܐܘܼܪܟܵܐ : ܘܥܘܼܬܼܪܵܐ ܟ̱ܠܹܗ ܘܟ̣ܠܗܘܿܢ ܓܲܙܹ̈ܐ ܕܒܹܝܬܼ ܐܲܠܵܗܵܐ ܀ ܒܗܘܿܢ ܡܸܫܟܲܚ ܐ̄ܢܵܫ ܐܵܦ ܪܸܥܝܵܢܵܗ̇ ܕܐܲܠܵܗܘܼܬܼܵܐ : ܘܡܵܛܹ̇ܐ ܕܢܲܕܼܪܸܟ̣ ܡܲܕܥܵܐ ܪܵܡܵܐ ܗܵܘ̇ ܕܐܝܼܬܼܘܼܬܼܵܐ ܀ ܗܵܐ ܒܲܟ̣ܬܼܵܒܹ̈ܐ ܟܠܗܘܿܢ ܚܲܝܹ̈ܐ ܕܲܒ̣ܢܲܝ̈ܢܵܫܵܐ : ܘܗܸܢܘܿܢ ܡܲܠܦܝܼܢ ܕܐܲܝܟܲܢ ܬܸܩܪܘܿܒ̣ ܨܹܝܕܼ ܐܲܠܵܗܵܐ ܀ ܐܸܠܘܼ ܐܝܼܬܼ ܗ̄ܘ̣ܵܐ ܚܲܫܚܘܼ ܒܡܝܼܬܼܵܐ ܕܢܸܫܬܲܕܲܪ ܗ̄ܘ̣ܵܐ : ܡܸܫܬܲܕܲܪ ܗ̄ܘ̣ܵܐ ܐܲܝܟ̣ ܕܐܲܦܝܼܣ ܗ̄ܘ̣ܵܐ ܗܵܘ̇ ܥܲܬ݁ܝܼܪܵܐ ܀ ܐܲܠܵܗܵܐ ܓܹܝܪ ܒܟ̣ܠܗܘܿܢ ܦܘܼܪ̈ܣܹܐ ܨܒ̣ܵܐ ܕܲܢܥܲܕܲܪ : ܠܲܒ̣ܢܲܝ̈ܢܵܫܵܐ ܘܢܲܝܬܸܐ ܐܸܢܘܿܢ ܠܲܬܼܝܵܒ̣ܘܼܬܼܵܐ ܀ ܘܐܸܠܘܼ ܒܥܵܬܹܗ ܕܗܵܘ̇ ܥܲܬ݁ܝܼܪܵܐ ܕܝܘܼܬܼܪܵܢܵܐ ܗ̄ܘ̣ܵܬܼ : ܡܸܬܼܩܲܒ݁ܠܵܐ ܗ̄ܘ̣ܵܬܼ ܥܲܠ ܐܲܠܵܗܵܐ ܘܲܡܫܲܕܲܪ ܗ̄ܘ̣ܵܐ ܀ ܗܵܘ̇ ܕܝܼܚܝܼܕܹܗ ܫܲܕܲܪ ܘܐܸܬ݀ܵܐ ܠܒܹܝܬܼ ܡܵܝ̈ܘܿܬܹܐ : ܕܢܹܐܬܸܐ ܡܝܼܬܼܵܐ ܐܸܠܘܼ ܡܵܘܬܲܪ ܠܵܐ ܟܵܠܹ̇ܐ ܗ̄ܘ̣ܵܐ ܀ ܡܵܢ ܐܝܼܬܼ ܗ̄ܘ̣ܵܐ ܠܹܗ ܠܡܝܼܬܼܵܐ ܕܢܹܐܡܲܪ ܠܲܒ̣ܢܲܝ̈ܢܵܫܵܐ : ܐܸܠܘܼ ܫܲܕܪܘܼܗܝ ܘܐܸܬ݀ܵܐ ܠܐܲܬܼܪܲܢ ܡ̣ܢ ܨܹܐܕܲܝܗܘܿܢ ܀ ܟܬܼܵܒܹ̈ܐ ܡܸܕܸܡ ܠܵܐ ܒܲܨܲܪܘ ܠܲܢ ܡ̣ܢ ܝܘܼܠܦܵܢܵܐ : ܘܟ̣ܠ ܡܵܢ ܕܐܵܠ̇ܨܵܐ ܥܠܵܘܗܝ ܢܸܬܼܡܲܠܲܠ ܗܸܢܘܿܢ ܐܲܡ̣ܪܘܼܗܝ ܀ ܟܬܼܝܼܒ̣ ܗ̄ܘ̣ܵܐ ܒܡܘܼܫܹܐ ܕܠܵܐ ܐ̄ܢܵܫ ܢܲܗܡܸܐ ܡ̣ܢ ܒܲܪ ܒܸܣܪܹܗ : ܘܢܸܬܸܠ ܙܸܕܼܩܵܐ ܘܲܠܡܸܣܟܹ݁ܢܵܐ ܘܲܠܥܵܡܘܿܪܵܐ ܀ ܘܲܕܼܠܵܐ ܢܓܲܡܲܪ ܣܦܵܪܵܐ ܕܚܲܩܠܹܗ ܡܵܐ ܕܚܵܨܹ̇ܕܼ ܐ̄ܢܵܫ : ܘܲܕܼܠܵܐ ܢܒܲܥܲܪ ܟܲܪܡܹܗ ܡܸܛܠ ܐܲܝܢܵܐ ܕܲܣܢܝܼܩ ܀ pb. 412 ܕܬܸܩܨܸܐ ܠܲܚܡܵܟ̣ ܠܟܲܦܢܵܐ ܟܬܼܝܼܒ̣ ܗ̄ܘ̣ ܬܘܼܒ̣ ܒܲܢܒ̣ܝܹ̈ܐ : ܕܠܐܲܟ̣ܣܢܵܝܵܐ ܬܲܥܸܠ ܠܒܲܝܬܵܟ̣ ܡܵܐ ܕܲܡܛܲܪܲܦ ܀ ܝܲܗ̄ܒ̣ ܬܘܼܒ̣ ܛܘܼ̈ܒܹܐ ܠܐܲܝܢܵܐ ܕܚܵܐܲܪ ܨܹܝܕܼ ܡܸܣܟܹ݁ܢܵܐ : ܘܐܸܫܬܵܘܕܝܼ ܠܹܗ ܕܲܡܦܲܠܸܛ ܠܹܗ ܒܝܵܘܡܵܐ ܒܝܼܫܵܐ ܀ ܐܸܠܘܼ ܫܡܲܥ̣ ܗ̄ܘ̣ܵܐ ܗܵܠܹܝܢ ܟܠܗܹܝܢ ܗܵܘ̇ ܥܲܬ݁ܝܼܪܵܐ : ܣܵܦ̈ܩܵܢ ܗ̄ܘܲܝ̈ ܠܹܗ ܕܲܒ̣ܗܹܝܢ ܢܸܚܸܐ ܫܲܦܝܼܪܵܐܝܼܬܼ ܀ ܐܲܠܸܦ̣ ܡܘܼܫܹܐ ܕܲܠܩܲܪܝܼܒܹܗ ܐ̄ܢܵܫ ܐܲܝܟ̣ ܢܲܦ̮ܫܹܗ : ܢܸܗܘܸܐ ܡܲܚܸܒ̣ ܘܲܠܡܵܢ ܠܵܐ ܫܡܲܥ̣ ܗܵܘ̇ ܥܲܬ݁ܝܼܪܵܐ ܀ ܩܲܪܝܼܒ̣ ܗ̄ܘ̣ܵܐ ܠܹܗ ܗܵܘ̇ ܡܸܣܟܹܢܵܐ ܕܲܠܘܵܬܹܗ ܗ̄ܘ̣ܵܐ : ܘܲܦܫܝܼܩ ܗ̄ܘ̣ܵܐ ܠܹܗ ܕܢܲܝܬܹܝܘܗܝ ܘܢܸܬܸܒ̣ ܥܲܠ ܦܵܬܼܘܿܪܹܗ ܀ ܘܡܸܛܠ ܕܐܲܗܡ̣ܝܼ ܡ̣ܢ ܒܲܪ ܒܸܣܪܹܗ ܕܥܲܠ ܬܲܪܥܹܗ ܗ̄ܘ̣ܵܐ : ܐܲܗܡ̣ܝܼ ܟܹܐܢܵܐ ܘܠܵܐ ܝܲܗ̄ܒ̣ ܗ̄ܘ̣ܵܐ ܠܹܗ ܛܘܼܦܬܼܵܐ ܕܲܫܐܸܠ̣ 127 :܀ ܫܡܝܼܥܵܐ ܗ̄ܘ̣ܵܬܼ ܠܹܗ ܕܛܘܼܒ̣ܵܘܗܝ ܠܐܲܝܢܵܐ ܕܚ̣ܵܪ ܒܡܸܣܟܹ݁ܢܵܐ : ܘܐܸܠܘܼ ܚ̣ܵܪ ܒܹܗ ܚܵܢ̇ܝܼܢ ܗ̄ܘ̣ܵܘ ܠܹܗ ܘܠܵܐ ܝܵܩܹ̇ܕܼ ܗ̄ܘ̣ܵܐ ܀ ܒܝܵܘܡܵܐ ܕܒ̣ܝܼܫܬܵܐ ܢܦܲܠܛܘܼܗܝ ܡܵܪܝܵܐ ܐܲܝܟ̣ ܕܐܸܫܬܵܘܕܝܼ : ܘܲܕܼܠܵܐ ܚ̣ܵܪ ܗ̄ܘ̣ܵܐ ܠܵܐ ܐܸܬܼܦܲܠܲܛ ܡ̣ܢ ܐܘܼܠܨܵܢܵܐ ܀ ܝܵܘܡܵܐ ܕܒ̣ܝܼܫܬܵܐ ܗܵܘ̇ ܗ̄ܘ̣ ܝܵܘܡܵܐ ܕܕܼܝܼܢܵܐ ܪܲܒܵܐ : ܘܐܲܝܢܵܐ ܕܚܵܐܲܪ ܒܹܗ ܒܡܸܣܟܹܢܵܐ ܡܸܬܼܦܲܠܲܛ ܗܘ݀ 128 :܀ ܡܸܛܠ ܗܵܢܵܐ ܠܵܐ ܐܸܬܼܦܲܠܲܛ ܗܵܘ̇ ܡ̣ܢ ܢܘܼܪܵܐ : ܡܸܛܠܗܵܕܹܐ 129 ܆ ܕܲܒ̣ܡܸܣܟܹܢܵܐ ܠܵܐ ܚܵܐܲܪ ܗ̄ܘ̣ܵܐ ܀ ܗܵܠܹܝܢ ܟܠܗܹܝܢ ܒܡܘܼܫܹܐ ܟܬܼܝܼ̈ܒ̣ܵܢ ܐܵܦ ܒܲܢܒ̣ܝ̈ܵܐ : pb. 431 ܘܠܵܘ ܝܘܼܠܦܵܢܵܐ ܚ̣ܣܲܪ ܒܹܗ ܒܥܵܠܡܵܐ ܕܢܸܚܸܐ ܡܸܢܹܗ ܀ ܘܝܲܬܝܼܪܬܵܐ ܗ̄ܘ̣ܵܬܼ ܕܢܹܐܬܸܐ ܡܝܼܬܼܵܐ ܐܲܝܟ̣ ܕܒ̣ܵܥܹ̇ܐ 130 : ܗ̄ܘ̣ܵܐ : ܕܠܵܐ ܡܥܲܕܲܪ ܗ̄ܘ̣ܵܐ ܐܲܝܟܵܐ ܕܡܘܼܫܹܐ ܒܥܵܠܡܵܐ ܡܲܠܸܦ ܀ ܘܲܒ̣ܟܹܐܢܘܼܬܼܵܐ ܥ̣ܢܵܝܗܝ ܐܲܒ̣ܪܵܗܵܡ ܟܲܕܼ ܐܵܡܲܪ ܠܹܗ : ܕܗܵܐ ܐܝܼܬܼ ܗ̄ܘ̣ ܢܒ̣ܝܹ̈ܐ ܠܗܘܿܢ ܢܸܫܬܲܡܥܘܼܢ ܀ ܐܵܡܲܪ ܕܵܘܝܵܐ ܠܵܐ ܒܵܥܹ̇ܐ ܐ̄ܢܵܐ ܐܵܒ̣ܝ ܐܲܒ̣ܪܵܗܵܡ : ܐܸܠܵܐ ܡܝܼܬܼܵܐ ܠܥܵܠܡܵܐ ܢܹܐܙܲܠ ܢܲܠܸܦ ܐܸܢܘܿܢ ܀ ܐܵܡܲܪ ܟܹܐܢܵܐ ܐܸܢ ܠܲܟ̣ܬܼܵܒܹ̈ܐ ܠܵܐ ܡܸܫܬܲܡܥܝܼܢ : ܘܠܵܐ ܐܸܢ ܐܵܙܹ̇ܠ ܡܝܼܬܼܵܐ ܫܵܡ̇ܥܝܼܢ ܡܲܠܦܵܢܘܼܬܹܗ 131 :܀ ܐܸܢ ܠܲܢܒ̣ܝܹ̈ܐ ܒܢܲܝ̈ ܪܸܥܝܵܢܵܗ̇ ܕܐܲܠܵܗܘܼܬܼܵܐ : ܫܵܝ̇ܛܝܼܢ ܬܲܡܵܢ ܡܲܢ̣ܘܼ ܡܸܫܟܲܚ ܢܲܠܸܦ ܐܸܢܘܿܢ ܀ ܐܸܢ ܟܸܢܵܪܹܗ ܡܠܝܼܠܵܐ ܕܡܘܼܫܹܐ ܠܵܐ ܡܸܬܼܩܲܒܲܠ : ܡܲܢ̣ܘܼ ܣܵܦܹ̇ܩ ܕܲܒ̣ܝܘܼܠܦܵܢܵܐ ܢܲܫܡܲܥ 132 : ܐܸܢܘܿܢ ܀ ܐܸܢ ܗܵܘ̇ ܪܲܒܵܐ ܡܠܸܐ ܓܸܠܝܵܢܹ̈ܐ ܫܝܼܛ ܟܲܕܼ ܡܲܠܸܦ : ܫܚܝܼܡܵܐ ܕܢܹܐܙܲܠ ( ܡܵܢܵܐ ܥܵܒ̣̇ܕܝܼܢ 133 : ܡܵܐ ܕܲܡܡܲܠܸܠ ܀ ܠܡܘܼܫܹ̈ܐ ܛܵܠܡ̇ܝܼܢ ܠܡܲܢ ܟܲܝ ܫܵܡ̇ܥܝܼܢ ( ܡܵܐ ܕܲܡܡܲܠܸܠ 134 : ܒܹܪܝ ܝܲܬ݁ܝܼܪܬܵܐ ܗ̄ܝܼ ܢܹܐܙܲܠ ܡܝܼܬܼܵܐ ܕܠܵܐ ܥܵܢܹ̇ܝܢ ܠܹܗ ܀ ܫܲܦܝܼܪ ܡܲܠܸܠ̣ ܗܵܘ̇ ܙܲܕܝܼܩܵܐ ܨܹܝܕܼ ܥܲܬ݁ܝܼܪܵܐ : ܘܲܒ̣ܟܹܐܢܘܼܬܼܵܐ ܛܠܲܡ̣ ܠܲܒ̣ܥܵܬܹܗ ܘܠܵܐ ܐܸܬܼܩܲܒܲܠ ܀ ܒܗܵܘ̇ ܥܸܕܵܢܵܐ ܥܲܦ̣ܘ ܐܘܼ̈ܠܨܵܢܹܐ ܥܠܵܘܗܝ ܕܲܫܚܝܼܩܵܐ : pb. 414 ܘܲܒ̣ܨܲܪ ܘܲܙܥܲܪ ܘܲܬܼܚܸܒ̣ ܘܐܵܘܦܝܼ ܒܚܲܫܵܐ ܪܲܒܵܐ ܀ ܒܗܵܘ̇ ܥܸܕܵܢܵܐ ܐܸܬ݁ܛܲܠܲܩ ܗ̄ܘܲܝ̈ ܟܠܗܹܝܢ ܡܸܠܵܘ̈ܗܝ : ܘܠܲܝܬ݁ ܗ̄ܘܟܵܐ ܐܲܬܼܪܵܐ 135 : ܕܲܢܡܲܠܸܠ ܬܘܼܒ̣ ܥܲܡ ܐܲܒ̣ܪܵܗܵܡ ܀ ܒܗܵܘ̇ ܥܸܕܵܢܵܐ ܓܡܲܪ ܫܸܐ̈ܠܵܬܹܗ ܘܲܦ̈ܝܵܣܵܬܹܗ : ܘܲܚܪܸܫ̣ ܩܵܠܹܗ ܘܲܕܼܥܸܟ̣ ܫܲܪܒܹ݁ܗ ܘܩܲܕܝܼ ܢܘܼܪܹܗ ܀ ܒܗܵܘ̇ ܥܸܕܵܢܵܐ ܕܲܦܣܲܩ̣ ܡܲܡܠܠܹܗ ܡ̣ܢ ܐܲܒ̣ܪܵܗܵܡ : ܟܒܲܪ ܝܲܬ݁ܝܼܪܵܐ ܣܸܒ̣ܟܲܬ݀ ܗ̄ܘ̣ܵܬܼ ܒܹܗ ܫܲܠܗܹܒ̣ܝܼܬܼܵܐ ܀ ܒܗܵܘ̇ ܥܸܕܵܢܵܐ ܕܬܲܪܬܹܝܢ ܒܵܥ̈ܘܵܢ ( ܐܸܬܼܩܲܪܲܒ̣ ܗ̄ܘܲܝ̈ : ܘܐܲܣܠܝܼܘ ܐܸܢܹܝܢ ܥܲܦ̣ ܥܵܩ̈ܵܬܹܗ 136 : ܒܟܹܐܒ̣ܵܐ ܪܲܒܵܐ ܀ ܒܗܵܘ̇ ܥܸܕܵܢܵܐ ܢܗܲܡ̣ ܒܹܗ ܝܲܡܵܐ ܕܫܲܠܗܹܒ̣ܝܼܬܼܵܐ : ܘܲܒ̣ܟ̣ܝܼܡܘܿܢܵܐ 137 : ܪܲܒܵܐ ܕܢܘܼܪܵܐ ܡܸܫܬܲܢܲܩ 138 : ܗ̄ܘ̣ܵܐ ܀ ܒܗܵܘ̇ ܥܸܕܵܢܵܐ ܕܓܲܠܠܵܐ ܠܓܕܲܠܠܵܐ ܡܛܲܪܸܦ ܗ̄ܘ̣ܵܐ ܠܹܗ : ܘܓ̣ܘܼܡܪܹ̈ܐ ܠܓ̣ܘܼܡܪܹ̈ܐ ܝܵܗ̈ܒܵܢ ܗ̄ܘܲܝ̈ ܠܹܗ ܕܢܸܣܓܸܐ ܚܲܫܹܗ ܀ ܒܗܵܘ̇ ܥܸܕܵܢܵܐ ܕܟ̣ܠ ܥܸܠ̈ܠܵܬܹܗ ܐܸܣܬܲܝܲܟ̣ ܗ̄ܘܲܝ̈ : ܘܠܲܝܬ݁ ܥܸܢܝܵܢܵܐ ܕܒܹܝܬܼ ܐܲܒ̣ܪܵܗܵܡ ܢܸܬܼܒܲܝܲܐ ܒܹܗ ܀ ܒܗܵܘ̇ ܥܸܕܵܢܵܐ ܕܲܫܬܸܩ̣ ܟܹܐܢܵܐ ܘܠܵܐ ܡܡܲܠܸܠ ܠܹܗ : ܘܩܵܠܵܐ ܕܢܘܼܪܵܐ ܠܚܘܿܕܼ ܫܵܡܲܥ̇ ܗ̄ܘ̣ܵܐ ܕܢܵܗ̇ܡܵܐ ܪܲܒܲܬܼ ܀ ܒܗܵܘ̇ ܥܸܕܵܢܵܐ ܕܐܲܗܦܸܟ̣ ܪܘܼܓ̣ܙܵܐ ܒܬܲܪܥܵܐ ܡܸܠܵܘ̈ܗܝ : ܘܠܲܝܬ݁ ܠܹܗ ܥܸܠܬܼܵܐ ܐܸܠܵܐ ܕܢܹܐܡܲܪ ܘܵܝ ܠܝܼ ܒܲܠܚܘܿܕܼ ܀ ܒܗܵܘ̇ ܥܸܕܵܢܵܐ ܕܗܘ݀ ܥܲܡ ܢܲܦ̮ܫܹܗ ܡܸܬܼܡܲܪܝܼܪ ܗ̄ܘ̣ܵܐ : pb. 415 ܘܓܟܵܥܹ̇ܐ ܒܚܲܫܵܐ 139 : ܘܲܚܠܝܼܛ ܩܵܠܹܗ ( ܥܲܡ ܓܵܘܙܲܠܬܵܐ 140 :܀ ܒܗܵܘ̇ ܥܸܕܵܢܵܐ ܕܐܲܪܟܸܢ ܥܲܝܢܵܘ̈ܗܝ ܡ̣ܢ ܐܲܒ̣ܪܵܗܵܡ : ܘܠܵܐ ܚܵܐܲܪ ܒܹܗ ܘܠܵܐ ܚܵܙܹ̇ܐ ܠܹܗ ܘܠܵܐ ܫܵܡܲܥ̇ ܠܹܗ ܀ ܒܗܵܘ̇ ܥܸܕܵܢܵܐ ܕܲܠܝܲܡܝܼܢܵܐ ܘܲܠܣܸܡܵܠܵܐ : ܚ̣ܵܪ ܟܲܕܼ ܓܵܥܹ̇ܐ ܘܠܲܝܬ݁ ܚܲܒ݁ܝܼ̈ܒܹܐ ܕܲܢܦܲܨܘܿܢܵܝܗܝ ܀ ܒܗܵܘ̇ ܥܸܕܵܢܵܐ ܟܒܲܪ ܐܘܿܠܝܼܬܼܵܐ ܕܡܲܠܝܵܐ ܙܵܘ̈ܥܹܐ : ܒܩܵܠܲܝ̈ ܚܲܫܵܐ ܐܲܪܡ̣ܝܼ ܗܘ݀ 141 : ܠܹܗ ܟܲܕܼ ܐܵܡܲܪ ܗ̄ܘ̣ܵܐ ܀ ܐܲܝܟܵܐ ܐܸܢܘܿܢ ܪ̈ܵܚܡܹ̇ܐ ܘܚܲܒ̣ܪܹ̈ܐ ܐܵܦ ܚܲܒ݁ܝܼ̈ܒܹܐ : ܕܠܵܐ ܡܦܲܨܹܝܢ ܠܝܼ ܡ̣ܢ ܝܲܩܕܵܢܵܐ ܕܫܲܠܗܹܒ̣ܝܼܬܼܵܐ ܀ ܐܲܝܟܵܐ ܐܸܢܘܿܢ ܡܵܠܟܲܝ̈ ܡܸܠܟܲܝ̈ ܘܲܒ̣ܢܲܝ̈ ܥܸܢܝܵܢܝ : ܕܢܵܦ̇ܚܝܼܢ ܗ̄ܘ̣ܵܘ ܠܝܼ ܒܐܲܫܝܼ̈ܠܵܬܼܵܐ 142 : ܕܐܸܛܥܸܐ ܚܲܝܲܝ̈ ܀ ܐܲܝܟܵܘ ܥܘܼܬܼܪܵܐ ܕܐܸܨܛܲܕܝܼ ܒܝܼ ܘܠܵܐ ܩ̣ܵܘܝܼ ܠܝܼ : ܘܐܲܣܓܝܼ ܫ̣ܓܲܪ ܠܝܼ ܢܘܼܪܵܐ ܘܫܲܢܝܼ ܘܗܵܫܵܐ ܠܲܝܬܵܘܗܝ ܀ ܐܲܝܟܵܘ ܦܵܬܼܘܿܪܝ ܗܵܘ̇ ܕܲܡܠܸܐ ܗ̄ܘ̣ܵܐ ܟܠܗܘܿܢ ܛܘܼ̈ܒܹܐ : ܕܗܵܐ ܒܵܥܹ̇ܐ ܐ̄ܢܵܐ ܛܘܼܦܬܼܵܐ ܕܡܲܝ̈ܵܐ ܘܠܵܐ ܝܵܗ̇ܒ݁ܝܼܢ ܠܝܼ ܀ ܐܲܝܟܵܘ ܕܲܗܒ̣ܵܐ ܕܪܸܗ̇ܛܹܬܼ ܒܵܬܼܪܹܗ ܠܲܡܟܲܢܵܫܘܼ : ܕܐܸܢ ܡܸܬܼܚܲܠܲܦ ܒܲܚܕܼܵܐ ܛܘܼܦܬܼܵܐ ܟ̱ܠܹܗ ܢܹܐܙܲܠ ܀ ܐܲܝܟܵܐ ܐܸܢܘܿܢ ܢܲܚ̈ܬܹܐ ܕܒ̣ܘܼܨܵܐ ܘܲܕܼܫܹܐܪ̈ܵܝܹܐ : ܕܗܵܪܟܵܐ ܙܩܘܿܪܵܐ ܕܓ̣ܘܼܡܪ̈ܲܝ ܢܘܼܪܵܐ ܠܒ̣ܝܼܫ ܐ̄ܢܵܐ ܒܲܠܚܘܿܕܼ ܀ ܐܲܝܟܵܘ ܫܘܼܠܛܵܢܝ ܐܲܝܟܵܘ ܩܸܢܝܵܢܝ ܐܲܝܟܵܘ ܬܘܼܟ̣ܠܵܢܝ : ܐܲܝܟܵܘ ܥܵܠܡܵܐ ܕܥܲܒ̣ܕܲܢܝ ܚܸܣܕܵܐ ܘܲܫܡܵܐ ܣܲܪܝܵܐ ܀ pb. 416 ܐܘܿ ܠܹܟ̣ܝ ܢܘܼܪܵܐ ܫܓ̣ܝܼܪܲܬܼ ܥܵܠܲܡ ܡܵܢ ܐܸܥܒܸ݁ܕܼ ܠܹܟ̣ܝ : ܕܠܵܐ ܐܝܼܬܼ ܐܲܬܼܪܵܐ ( ܒܚܲܕܼ ܡ̣ܢ ܓܲܒ݁ܝܼ̈ܢ ܠܡܸܥܪܲܩ 143 : ܡܸܢܹܟ̣ܝ ܀ ܐܘܿ ܓܹܗܲܢܵܐ ܪܲܒ݁ܬܼܵܐ ܕܕܼܝܼܢܵܐ ܟܡܵܐ ܡܲܪܝܼܪܲܬ݁ : ܘܠܵܐ ܢܵܫ̇ܒܵܐ ܒܹܟ̣ܝ ܪܘܼܚܵܐ ܕܪ̈ܲܚܡܹܐ ܠܐ̄ܢܵܫܵܐ ܕܐܲܟ̣ܘܵܬܼܝ ܀ ܐܘܿ ܓܵܘܙܲܠܬܵܐ ܕܝܲܗ̄ܒ̣ ܠܝܼ ܥܘܼܬܼܪܵܐ ܟܲܕܘܼ ܠܹܟ̣ܝ ܡܹܢܝ : ܢܘܼܚܝ 144 : ܐܸܢ ܡܲܨܝܵܐ ܐܵܦܸܢ ܩܲܠܝܼܠ ܕܐܸܓ̣ܗܸܐ ܡܸܢܹܟ̣ܝ ܀ ܐܘܿ ܐܘܼ̈ܠܨܵܢܹܐ ܕܲܩ̇ܢܹܝܬܼ ܐܸܢܘܿܢ ܡ̣ܢ ܦܘܼܪ̈ܦܵܥܹܐ : ܒܐܲܝܢܵܐ ܐܲܬܼܪܵܐ ܐܸܫܛܸܐ ܡܸܢܟ̣ܘܿܢ ܠܵܐ ܝܵܕܲܥ̇ ܐ̄ܢܵܐ ܀ ܠܵܘ ܕܲܝܵܢܵܐ ܨܠ̣ܵܐ ܥܠܲܝ ܕܝܼܢܵܐ ܐܸܢܵܐ ܣܸܪܚܹܬܼ : ܕܐܸܚ̇ܕܹܬܼ ܪ̈ܲܚܡܲܝ ܡ̣ܢ ܡܸܣܟܹܢܵܐ ܘܠܵܐ ܥܲܕܲܪܬܹܗ ܀ ܒܗܵܢܵܐ ܫܲܪܒܵܐ ܐܲܝܢܵܐ ܕܒ̣ܵܥܹ̇ܐ ܢܸܦ̮ܬܲܚ ܐܸܕܼܢܵܘ̈ܗܝ : ܣܲܓܝܼ ܝܵܬܲܪ ܡܸܛܠ ܕܲܡܠܸܐ ܚܲܫܵܐ 145 : ܟ̱ܠܹܗ ܀ ܒܹܗ ܝܵܠܹ̇ܦ ܐ̄ܢܵܫ ܥܲܠ ܡܲܠܟ݁ܘܼܬܼܵܐ ܘܥܲܠ ܓܹܗܲܢܵܐ : ܕܲܪܓ̣ܝܼܓ̣ܵܐ ܗܵܝ̇ ܘܲܕܼܚܝܼܠܵܐ ܗܵܝ̇ ܠܲܕܼܦܵܪܘܿܫܝܼܢ ܀ ܡܲܢ ܟܲܝ ܫܵܡܲܥ̇ ܥܲܠ ܛܘܼܪܵܦܹܗ ܕܗܵܘ̇ ܥܲܬܝܼܪܵܐ : ܘܠܵܐ ܡܸܣܬܲܪܲܕܼ ܡ̣ܢ ܝܲܩܕܵܢܹܗ ܢܸܣܢܸܐ ܚܲܝܵܘ̈ܗܝ ܀ ܐܵܘ ( ܡܲܢ ܝܵܠܹ̇ܦ 146 : ܥܲܠ ܠܵܥܵܙܲܪ ܕܲܟ̣ܡܵܐ ܝܑܼܪܸܒ̣ : ܘܠܵܐ ܪܵܚܹ̇ܡ ܠܵܗ̇ ܠܡܸܣܟܹ݁ܢܘܼܬܼܵܐ ܐܸܢ ܝܵܕܼܘܿܥܵܐ ܗ̄ܘ̣ ܀ ܠܗܲܠ ܗ̄ܘ̣ ܥܘܼܬܼܪܵܐ ܘܲܬܼܢܵܢ 147 : ܐܝܼܬܹܝܗ̇ ܡܸܣܟܹ݁ܢܘܼܬܼܵܐ : ܘܠܲܝܬ݁ ܫܘܼܚܠܵܦܵܐ ܐܸܠܵܐ ܫܪܵܪܵܐ ܨܹܝܕܼ ܨܸܒܼ̈ܘܵܬܼܵܐ ܀ pb. 417 ܗܵܪܟܵܐ ܙܲܒܼ̈ܢܹܐ ܓܝܼ̈ܓ̣ܠܹܐ ܪܟ̣ܝܼܒ̣ܝܼܢ ܠܲܡܫܲܢܵܝܘܼ : ܘܡܸܬܼܝܲܒ݁ܠܝܼܢ ܒܹܗ ܟܠܝܘܿܡ ܥܘܼܬܼܪܵܐ ܘܡܸܣܟܹ݁ܢܘܼܬܼܵܐ ܀ ܕܥܲܬܝܼܪ ܝܵܘܡܵܢ ܐܲܟ̣ܒܲܪ ܠܲܡܚܵܪ ܡܸܬܼܡܲܣܟ̣݁ܢ ܠܹܗ : ܕܡܸܣܟܹܝܢ ܗܵܫܵܐ ܒܵܬܲܪ ܩܲܠܝܼܠ ܟܒܲܪ ܥܵܬܲܪ ܠܹܗ ܀ ܕܲܟ̣ܪܝܼܗ ܡܸܬܼܠܸܡ ܘܗܵܘܹ̇ܐ ܟܪܝܼܗܵܐ ܐܲܝܢܵܐ ܕܲܚܠܝܼܡ : ܕܥܲܠ ܫܘܼ̈ܚܠܵܦܹܐ ܣܪܝܼܓ̣ ܗܵܢ ܥܵܠܡܵܐ ܘܲܥܒ̣ܝܼ̈ܕܼܵܬܹܗ ܀ ܛܲܠܝܵܐ ܪܵܒܹ݁ܐ ܘܓܲܒ̣ܪܵܐ ܣܵܐܹ̇ܒ̣ ܘܣܵܒ̣ܵܐ ܡܵܐܹ̇ܬܼ : ܕܠܲܝܬ݁ ܒܹܗ ܒܥܵܠܡܵܐ ܩܵܘܡܬܼܵܐ ܓܡܝܼܪܬܵܐ ܕܠܵܐ ܫܘܼܚܠܵܦܵܐ ܀ ܥܵܒܲܪ ܨܲܦܪܵܐ ܘܐܵܬܹ̇ܐ ܛܲܗܪܵܐ ܘܪܵܟܹܝܢ ܦܵܢܝܵܐ : ܘܐܵܬܹ̇ܐ ܪܲܡܫܵܐ ܘܕܼܘܼܟ݁ܬܼܵܐ ܕܟ̣ܠܗܘܿܢ ܗܘ݀ ܫܵܩܹ̇ܠ ܠܵܗ̇ ܀ ܪܓ̣ܝܼܓ̣ ܐܝܼܡܵܡܵܐ ܘܚܲܒ݁ܝܼܒ̣ ܢܘܼܗܪܹܗ ܘܲܦܐܸܐ ܫܘܼܦܪܹܗ : ܘܪܵܚܹ̇ܫ ܥܵܐܹ̇ܠ ܠܸܠܝܵܐ ܚܠܵܦܵܘܗܝ ܘܲܡܚܲܒܸ݁ܠ ܠܹܗ ܀ ܠܗܲܠ ܠܵܘ ܗܵܟܲܢ ܟܕܼܝܼܢܝܼܢ ܙܲܒܼ̈ܢܹܐ ܒܓ̣ܝܼ̈ܓ̣ܠܹܐ ܬܲܡܵܢ : ܘܠܵܐ ܥܸܕܵܢܹ̈ܐ ܬܚܹܝܬܼ ܫܘܼܚ̈ܠܵܦܹܐ ܠܲܡܫܲܢܵܝܘܼ ܀ ܠܲܝܬ݁ ܡܲܥܒܲܪܬܵܐ ܠܪܲܡܫܵܐ ܕܢܸܥܒܲܪ ܒܵܬܲܪ ܨܲܦܪܵܐ : ܐܵܦܠܵܐ ܠܸܠܝܵܐ ܕܢܲܥܕܸܐ ܕܘܼܟ݁ܬܼܵܐ ܡ̣ܢ ܐܝܼܡܵܡܵܐ ܀ ܡ̣ܢ ܝܲܡܝܼܢܵܐ ܐܝܼܬܼ ܐܝܼܡܵܡܵܐ ܧܕܠܲܝܬ݁ ܠܹܗ ܪܲܡܫܵܐ : ܘܲܫܪܸܐ ܠܸܠܝܵܐ ܕܠܲܝܬ݁ ܠܹܗ ܨܲܦܪܵܐ ܡ̣ܢ ܣܸܡܵܠܵܐ ܀ ܠܵܘ ܕܡܸܬܼܟܲܪܟܝܼܢ ܐܸܠܵܐ ܕܩܵܝܡ̇ܝܼܢ ܕܠܵܐ ܫܘܼܚܠܵܦܵܐ : ܕܐܝܼܬܼ ܒܲܡܨܲܥܬܼܵܐ ܦܲܚܬܵܐ ܪܲܒܵܐ ܕܠܲܝܬ݁ ܠܹܗ 148 : ܓܲܫܪܵܐ ܀ ܦܣܝܼܩܵܐ ܗ̄ܝܼ ܐܘܼܪܚܵܐ ܩܕܼܵܡ ܥܸܕܵܢܹ̈ܐ ܕܠܵܐ ܢܸܬܼܟܲܪܟܘܼܢ : pb. 418 ܘܲܬܼܒ̣ܝܼܪ ܣܲܪܢܵܗ̇ ܕܓ̣ܝܼܓ̣ܠܵܐ 149 : ܘܫܲܪܝܵܐ ܡ̣ܢ ܫܘܼܚ̈ܠܵܦܹܐ ܀ ܠܲܝܬ݁ ܠܹܗ ܓܲܫܪܵܐ ܠܢܘܼܗܪܵܐ ܕܢܸܥܒܲܪ ܨܹܝܕܼ ܚܸܫܘܿܟ̣ܵܐ : ܘܠܵܐ ܠܸܫܘܿܟ̣ܵܐ ܕܢܲܪܡܸܐ ܐܘܼܪܚܹܗ ܨܹܝܕܼ ܢܲܗܝܼܪܵܐ ܀ ( ܟܠ ܡܲܢ ܕܐܝܼܬܼ ܠܹܗ ܥܒ̣ܵܕܹ̈ܐ ܬܲܡܵܢ ܘܙܲܕܝܼܩܘܼܬܼܵܐ : ܟ̱ܠܹܗ ܥܘܼܬܼܪܹܗ 150 : ܕܝܼܠܹܗ ܐܝܼܬܼܵܘܗܝ ܘܲܡܩܲܕܸܐ ܠܹܗ ܀ ܘܐܲܝܢܵܐ ܕܡܸܣܟܹ݁ܝܢ ܗܵܘ̇ ܡܸܣܟܹ݁ܢܵܐ ܗ̄ܘ̣ ܫܲܪܝܼܪܵܐܝܼܬܼ : ܕܠܵܐ ܡܸܬܼܚܲܠܲܦ 151 : ܙܲܒ̣ܢܵܐ ܬܲܡܵܢ ܘܲܡܫܲܚܸܠܦ ܠܹܗ ܀ ܠܗܵܘ̇ ܥܲܬ݁ܝܼܪܵܐ ܢܸܩܪܹܝܘܗܝ ܡܵܕܹܝܢ ܚܲܕܼ ܡܸܣܟܹܢܵܐ : ܘܲܠܵܥܵܙܲܪ ܚܲܕܼ ܥܲܬ݁ܝܼܪܵܐ ܕܲܫ̈ܡܵܗܵܬܼܵܐ ܀ ܡܵܗܹ̈ܐ ܕܗܵܪܟܵܐ ܒܥܵܠܡܵܐ ܕܗܵܪܟܵܐ ܡܲܪܦܸܐ ܟܠ ܐ̄ܢܵܫ : ܘܲܫܡܵܐ ܕܫܲܪܝܼܪ ܩܵܢܹ̇ܐ ܬܲܡܵܢ ܡ̣ܢ ܣܘܼܥܪܵܢܹܗ ܀ ܕܢܲܚ̣ ܠܹܗ ܢܘܼܗܪܵܐ ܡ̣ܢ ܝܘܼܠܦܵܢܵܐ ܥܲܠ ܒܸܪ̈ܝܵܬܼܵܐ : ܘܲܪܕܲܦ̣ ܡܸܢܲܢ ܚܸܫܟܹܗ ܕܥܵܠܡܵܐ ( ܕܲܡܟܲܡܲܗ ܠܲܢ 152 :܀ ܥܵܠܡܵܐ ܗ̄ܘ̣ ܚܲܕܼܬܼܵܐ ܕܠܵܐ ܚܙܸܐ ܗ̄ܘ̣ܵܐ ܠܲܢ ܥܲܠ ܕܲܟ̣ܣܸܐ ܗ̄ܘ̣ܵܐ : ܘܐܸܬ݀ܵܐ ܡܫܝܼܚܵܐ ܓܠ̣ܵܐ ܘܚܵܘܝܹܗ ܠܲܢ ܢܲܗܝܼܪܵܐܝܼܬܼ ܀ ܘܵܝܹ̈ܐ 153 : ܘܛܘܼ̈ܒܹܐ ܕܐܝܼܬܼ ܒܹܗ ܒܐܲܬܼܪܵܐ ܓܠ̣ܵܐ ܐܸܢܘܿܢ ܠܲܢ : ܘܡܲܡܲܠܠܵܐ ܕܓܲܒܹ̈ܐ ܘܟ̣ܠ ܕܐܸܫܬܲܡܲܫ ܐܸܫܬܲܥܝܼ ܠܲܢ ܀ ܗܵܘ̇ ܥܲܬ݁ܝܼܪܵܐ ܕܢܹܐܬܸܐ ܡܝܼܬܼܵܐ ܡܦܝܼܣ ܗ̄ܘ̣ܵܐ ܠܐܲܒ̣ܪܵܡ ܘܐܸܣܬܲܥܪܲܬ݀ ܠܵܗ̇ ܕܪܲܒܵܐ ܡܸܢܵܗ̇ ܡܸܛܠܵܬܲܢ ܀ pb. 419 ( ܗܘ݀ ܐܲܠܵܗܵܐ ܗܘ݀ܵܐ ܒܲܪܢܵܫܵܐ 154 : ܘܐܸܬ݀ܵܐ ܠܐܲܬܼܪܲܢ : ܘܟ̣ܠܹܗ ܫܲܪܒܹܗ ܕܥܵܠܡܵܐ ܚܲܕܼܬܼܵܐ ܓܠܵܝܗܝ ܐܲܝܟ̣ ܕܐܝܼܬܼܵܘܗܝ ܀ ܚܠܵܦ ܕܐܲܦܝܼܣ ܗܵܘ̇ ܕܢܹܐܬܸܐ ܡܝܼܬܼܵܐ ܗܵܐ ܐܸܬ݀ܵܐ ܠܹܗ : ܡܵܪܹܐ ܡܝܼ̈ܬܹܐ ܘܟ̣ܠܗܹܝܢ ܡܲܠܸܠ̣ ܕܲܢܥܲܕܲܪ ܠܲܢ ܀ ܒܣܘܼܥܪܵܢܵܐ ܚ̣ܵܪ ܕܐܸܢ ܡܸܬܼܡܲܠܲܠ ܣܲܓ݁ܝܼ ܡܵܘܬܲܪ : ܘܠܵܐ ܨܒ̣ܵܐ ܕܢܲܪܦܹܝܘܗܝ ܗܵܘ̇ ܡܵܪܹܐ ܟܠ ܐܲܝܟ̣ ܕܐܸܫܬܵܘܕܝܼ ܀ ܕܠܵܐ ܐܸܫܬܲܕܲܪ ܡܝܼܬܼܵܐ ܕܢܹܐܬܸܐ ܕܠܵܐ ܡܵܘܬܲܪ ܗ̄ܘܟܵܐ : ܗܵܐ ܡܢܲܚܡܵܢܵܐ ܕܟ̣ܠܗܘܿܢ ܡܝܼ̈ܬܹܐ ܐ̄ܬ݀ܵܐ ܡܲܠܸܠ̣ ܠܲܢ ܀ ܕܠܵܐ ܬܸܬܼܒܲܨܲܪ ܐܵܦܠܵܐ ܗܵܕܹܐ ܡ̣ܢ ܥܘܼܕܼܪܵܢܲܢ : ܐܸܬ݁ـܲܢܝܲܬ݀ ܠܵܗ̇ ܐܲܝܟ̣ ܕܐܸܫܲܡܫܲܬ݀ ܕ ) ܬܼܥܲܕܲܪ ܠܲܢ ܀ ܡܵܪܵܐ ܕܟ̣ܠܗܘܿܢ ܐܲܬܼܪ̈ܵܘܵܬܼܵܐ ܕܵܠ̣ ܡ̣ܢ ܐܲܬܼܪܹܗ : ܘܐܸܬ݀ܵܐ ܓܠ̣ܵܐ ܠܲܢ ܕܲܒ̣ܗܵܘ̇ ܐܲܬܼܪܵܐ ܡܵܢ ܐܸܬܼܡܲܠܲܠ ܀ ܘܟܲܕܼ ܒܵܥܘܼܬܹܗ ܕܗܵܘ̇ ܥܬ݁ܝܼܪܵܐ ܠܵܐ ܐܸܫܬܲܡܥܲܬ݀ : ܗܵܝ̇ ܕܲܒ̣ܥ̣ܵܐ ܗ̄ܘ̣ܵܐ ܐܸܣܬܲܥܪܲܬ݀ ܠܵܗ̇ ܒܐܝܼܕܲܝ̈ ܡܵܪܲܢ ܀ ܕܢܸܬܼܡܲܠܲܠ ܗ̄ܘ̣ܵܐ ܫܲܪܒܹ݁ܗ ܒܐܲܬܼܪܲܢ ܡܸܬܼܟܲܫܲܦ ܗ̄ܘܟܵܐ : ܘܲܕܼܸܢܸܬ݁ܬܲܢ̈ܝܵܢ ܠܲܢ ܥܵܩ̈ܵܬܹܗ ܡܦܝܼܣ ܗ̄ܘ̣ܵܐ ܠܐܲܒ̣ܪܵܡ ܀ ܘܠܵܘ ܥܲܠ ܕܐܲܦܝܼܣ ܐܸܠܵܐ ܡܸܛܠ ܕܲܨܒ̣ܵܐ ܐܲܒ̣ܵܐ : ܫܲܕܲܪ ܠܲܒ̣ܪܹܗ ܘܐܸܬ݀ܵܐ ܬܢܵܝܗܝ ܠܲܢ ܟ̱ܠܹܗ ܫܲܪܒܵܐ ܀ ܕܠܵܐ ܡܸܫܟܲܚ ܗ̄ܘ̣ܵܐ ܕܢܸܥܒܲܪ ܡܝܼܬܼܵܐ ܘܢܹܐܬܸܐ ܠܐܲܬܼܪܲܢ : ܗܵܐ ( ܐܸܬ݀ܵܐ ܠܹܗ ܚܲܝܵܐ ܘܐ̄ܪܵܙܹܗ ܕܥܵܠܡܵܐ ܦܲܪܣܝܼ 155 :܀ ܐܲܝܬܝܼ ܠܥܵܠܡܲܢ ܩܵܠܹ̈ܐ ܕܲܗܘ݀ܵܘ ܡ̣ܢ ܓܹܗܲܢܵܐ : pb. 420 ܘܡܲܡܠܵܐ ܕܲܢܦܲܩ̣ ܡ̣ܢ ܡܲܠܟ݁ܘܼܬܼܵܐ ܨܹܝܕܼ ܥܲܬ݁ܝܼܪܵܐ ܀ ܨܘܼܪܬܵܐ ܕܚܲܫܹ̈ܐ ܐܲܝܬܝܼ ܠܐܲܬܼܪܲܢ ܡ̣ܢ ܗܵܘ̇ ܐܲܬܼܪܵܐ : ܘܦܲܪܣ̣ܵܗ̇ ܒܫܘܼ̈ܩܹܐ ܕܥܵܠܡܵܐ ܟ̱ܠܹܗ ܕܢܸܚܙܸܐ 156 : ܟܠܢܵܫ ܀ ܚܠܵܦ ܣܲܡܡܵܢܹ̈ܐ ܒܡܸܠܹ̈ܐ ܐܲܩܝܼܡ̣ ܨܲܠܡܵܐ ܪܲܒܵܐ : ܠܥܵܠܡܵܐ ܕܲܠܗܲܠ ܡ̣ܢ ܣܘܼܥܪܵܢܹܗ ܕܗܵܘ̇ ܥܲܬ݁ܝܼܪܵܐ ܀ ܘܦܲܪܣܹܗ ܠܫܲܪܒܹܗ ܥܲܠ ܡܲܫܡܲܥܬܵܐ ܕܟ̣ܠܗܘܿܢ ܚܲܝܹ̈ܐ : ܕܲܗܘ݀ܵܘ ܝܵܕܼܥ̇ܝܼܢ ܕܲܒ̣ܗܵܘ̇ ܐܲܬܼܪܵܐ ܡܵܢ ܐܸܬܼܡܲܠܲܠ ܀ ܕܠܵܐ ܬܘܼܒ̣ ܢܸܒ̣ܥܸܐ ܐ̄ܚܪܹܢܵܐ ܗܵܟܲܢ ܐܲܝܟ̣ ܥܲܬ݁ܝܼܪܵܐ : ܕܡ̣ܢ 157 : ܓܹܗܲܢܵܐ ܢܸܦܘܿܩ ܡܝܼܬܼܵܐ ܘܢܹܐܬܸܐ ܢܲܠܸܦ ܀ ܘܠܵܐ ܬܸܬܼܡܲܠܲ ܕܐܸܠܘܼ ( ܐ̄ܬ݀ܵܐ ܗ̄ܘ̣ܵܐ 158 : ܐܵܦ ܡܵܘܬܲܪ ܗ̄ܘ̣ܵܐ : ܘܐܸܠܘܼ ܫܲܡܥܹܗ ܥܵܠܡܵܐ 159 : ܠܫܲܪܒܵܐ ܡܸܬܼܥܲܕܲܪ ܗ̄ܘ̣ܵܐ ܀ ܫܩܝܼܠܵܐ ܗ̄ܝܼ ܥܸܠܬܼܵܐ ( ܘܠܵܐ ܐܝܼܬܼ 160 : ܠܡܹܐܡܲܪ ܨܹܝܕܼ ܐܲܠܵܗܵܐ : ܕܐܝܼܬܼ ܗ̄ܘ̣ ܦܘܼܪܣܵܐ ܐ̄ܚܪܹܢܵܐ ܕܡܵܘܬܲܪ ܘܲܟ̣ܠܵܝܗܝ ܡܸܢܲܢ ܀ ܡܵܢ ܐܝܼܬܼ ܗ̄ܘ̣ܵܐ ܠܹܗ ܕܲܟ̣ܣܸܐ ܘܲܪܚܝܼܡ ܐܲܝܟ̣ ܚܒ݁ܝܼܒܹܗ : ܘܲܕܼܝܲܗ̣ܒܹ݁ܗ ܠܲܢ ܡܵܢ ܟܲܝ ܡܸܫܟܲܚ ܢܸܟ̣ܠܸܐ ܡܸܢܲܢ ܀ ܟܠܗܘܿܢ ܐ̄ܪ̈ܵܙܹܐ ܕܐܝܼܬܼ ܒܹܝܬܼ ܐܲܒ̣ܵܐ ܒܪܹܗ ܐܲܦܸܩ̣ ܠܲܢ : ܘܠܵܐ ܐܝܼܬܼ ܗܵܫܵܐ ܠܐܲܒ̣ܵܐ ܡܸܕܸܡ ܕܲܟ̣ܣܸܐ ܡܸܢܲܢ ܀ ܐܵܦ ܥܲܠ ܛܘܼܦܬܼܵܐ ܕܡܲܝ̈ܵܐ ܕܲܫܐܸܠ̣ 161 : ( ܚܲܕܼܸ ܥܲܬ݁ܝܼܪܵܐ 162 : ܓܠ̣ܵܐ ܠܲܢ ܡܵܪܲܢ ܕܲܢܚܵܘܸܐ ܠܲܢ ܕܲܟ̣ܡܵܐ ܪܲܚܡܵܢ ܀ pb. 421 ܐܵܦ ܗܵܝ̇ ܕܐܲܦܝܼܣ ܕܢܹܐܬܸܐ ܡܝܼܬܼܵܐ ܘܠܵܐ ܥܢ̣ܵܐܘܼܗܝ ܗ̄ܘ̣ܵܘ : ܒܡܹܐܬܼܝܹܗ 163 : ܕܝܼܠܹܗ ܐܸܬܼܓܲܡܪܲܬ݀ ܠܵܗ̇ ܒܥܵܬܼܵܐ ܟ̱ܠܵܗ̇ ܀ 164 ܥܲܬ݁ܝܼܪܵܐ ܚ̣ܵܘܝܼ ܚܘܼܒܹܗ ܡ̣ܢ ܓܹܗܲܢܵܐ : ܘܲܕܼܢܸܫܠܘܿܚ ܠܲܢ ܒܐܝܼ̈ܕܲܝ ܡܝܼܬܼܵܐ ܡܸܬܼܟܲܫܲܦ ܗ̄ܘ̣ܵܐ ܀ ܬܵܘ ܢܸܬܼܟܲܫܲܦ ܗܵܫܵܐ ܟ̱ܠܲܢ ܡܸܛܠܵܬܹܗ : ܐܲܝܟ̣ ܕܐܲܦܝܼܣ ܗ̄ܘ̣ܵܐ ܗܘ݀ ܠܐܲܒ̣ܪܵܗܵܡ ܡܸܛܠܵܬܲܢ ܀ ܡܵܪܲܢ ܕܐܸܬ݀ܵܐ ܬܢ̣ܵܐ ܠܲܢ ܡܸܠܵܘ̈ܗܝ ܙܸܠ ܘܐܸܡܲܪ ܠܹܗ : ܕܲܫܡܲܥܢܲܢ ܠܲܢ ܥܲܠ ܝܲܩܕܵܢܵܟ̣ ܘܥܲܠ ܛܘܼܪܵܦܵܟ̣ ܀ ܝܑܼܠܸܦܢܲܢ ܠܲܢ ܐܵܦ ܕܲܡܦܲܝܼܣ ܗ̄ܘܲܝܬ݁ ܕܢܹܐܬܸܐ ܡܝܼܬܼܵܐ : ܘܢܸܫܬܲܥܸܐ ܠܲܢ ܥܲܠ ܐܘܼܠܨܵܢܵܟ̣ ܘܲܢܥܲܕܲܪ ܠܲܢ ܀ ܚܢܲܢ ܠܵܘ ܗܵܕܹܐ ܡܦܝܼܣܝܼܢ ܚ̄ܢܲܢ ܡܵܪܝ ܕܲܬܼܫܲܕܲܪ ܐ̄ܢܵܫ : ܐܲܢ̄ܬ݁ ܙܸܠ ܘܐܸܡܲܪ ܐܲܝܟ̣ ܐܸܬܲܝܬ݁ ܐܵܦ ܐܲܠܸܦܬܵܢ ܀ ܕܝܼܠܵܟ̣ ܒܲܠܚܘܿܕܼ ܫܲܪܝܵܐ ܐܘܼܪܚܵܟ̣ ܬܹܐܬܸܐ ܘܬܹܐܙܲܠ : ܘܲܠܓܹܗܲܢܵܐ ܘܲܠܡܲܠܟ݁ܘܼܬܼܵܐ ܕܲܦܫܝܼܩ ܗ̄ܘ̣ܵܐ ܠܵܟ̣ ܀ ܠܵܐ ܟܵܠܹ̇ܐ ܠܵܟ̣ ܦܲܚܬܵܐ ܕܬܸܥܒܲܪ ܠܐܲܬܼܪ̈ܵܘܵܬܼܵܐ : ܘܬܸܣܥܘܿܪ ܐܸܢܘܿܢ ܘܲܬܼܡܲܠܸܐ ܠܗܘܿܢ ܣܘܼܢܩܵܢܲܝ̈ܗܘܿܢ ܀ ܠܵܐ ܡܣܲܪܕܵܐ ܠܵܟ̣ ܗܵܘܬܼܵܐ ܕܣܝܼܡܵܐ ܒܲܝܢܵܬܼ ܓܲܒܹ̈ܐ ܕܡܸܟܵܐ ܠܗܵܪܟܵܐ ܬܲܪܡܸܐ ܐܘܼܪܚܵܟ̣ ܐܸܢ ܨܵܒܹ̇ܐ ܐܲܢ̄ܬ݁ ܀ ܙܸܠ ܡܵܪܝ ܨܹܐܕܼܵܘܗܝ ܐܲܝܟ̣ ܕܲܫܦܲܪ ܠܵܟ̣ ܬܹܐܬܸܐ ܨܹܐܕܲܝܢ : pb. 422 ܘܐܸܢ ܦܵܩܹ̇ܕܼ ܐܲܢ̄ܬ݁ ܐܵܦ ܗܝ݀ ܛܘܼܦܬܼܵܐ ܐܲܢ̄ܬ݁ ܐܲܪܘܲܚ ܠܹܗ ܀ ܠܵܥܵܙܲܪ ܓܹܝܪ ܠܵܐ ܡܸܫܟܲܚ ܗ̄ܘ̣ܵܐ ܕܢܸܛܥܲܢ ܡܲܝ̈ܵܐ : ܘܢܸܫܘܲܪ ܦܲܚܬܵܐ ܘܢܸܣܥܘܿܪ ܐܘܼܪܚܵܐ ܕܠܵܘ ܕܝܼܠܹܗ ܗ̄ܘ̣ܵܬܼ ܀ ܠܲܢ ܗܵܐ ܡܲܠܝܲܬ݁ ܕܘܼܟܲܬܼ ܡܝܼܬܼܵܐ ܕܠܵܐ ܐܸܫܬܲܕܲܪ : ܡܲܠܵܐ ܐܵܦ ܠܹܗ ܒܡܲܝ̈ܵܐ ܕܘܼܟ݁ܬܹܗ ܕܗܵܘ̇ ܠܵܥܵܙܲܪ ܀ ܥܲܠ ܕܡܵܟ̣ ܠܵܐ ܚܵܣ̣ܬ݁ ܕܲܬܼܪܲܥܬܵܝܗܝ ܠܲܢ ܢܸܬܼܚܲܣܸܐ ܒܹܗ : ܕܐܸܬܲܝܬ݁ ܘܐܲܝܬ݁ܝܼܬ݁ ܙܸܠ ܡܵܪܝ ܘܐܵܒܸ݁ܠ ܣܲܒ̣ܪܵܐ ܛܵܒ̣ܵܐ : ܠܲܕܼܗܵܪܟܵܐ ܕܡܵܐ ܘܲܠܗܲܠ ܡܲܝ̈ܵܐ ܒܪ̈ܲܚܡܹܐ ܐܵܘܫܸܛ ܀ ܐܵܦ ܥܲܠ ܡܝܼܬܼܵܐ ܦܣܲܩ̣ ܐܲܒ̣ܪܵܗܵܡ ܕܠܵܐ ܡܸܫܬܲܕܲܪ : ܐܵܦ ܥܲܠ ܛܘܼܦܬܼܵܐ ܕܠܵܐ ܠܐܲܝܢܵܐ ܕܲܒ̣ܥ̣ܵܗ̇ ܀ ( ܕܲܗܘ݀ܵܬܼ ܠܵܗ̇ ܗܵܝ̇ ܬܸܗܘܸܐ ܠܲܢ ܗܵܕܼ 165 : ܒܵܟ̣ ܚܐܹ̇ܢ ܟܠ : ܕܲܒ̣ܬܲܪ̈ܬܲܝܗܹܝܢ ܐܲܢ̄ܬ݁ ܬܸܫܬܲܒܲܚ ܗܵܪܟܵܐ ܘܲܠܗܲܠ ܀ ܡܵܪܝ ܘܲܥܠܲܝ ܚܘܼܣ ܘܐܸܚܸܐ ܒܪ̈ܲܚܡܹܐ ܡ̣ܢ ܝܲܡܝܼܢܵܐ : ܘܠܵܐ ܐܸܫܬܲܢܲܩ ܐܲܝܟ̣ ܥܲܬ݁ܝܼܪܵܐ ܒܨܲܗܝܵܐ ܬܲܡܵܢ ܀ ܒܐܸܠܦܵܐ ܕܡܲܝ̈ܵܐ ܠܝܲܡܵܐ 166 ܕܢܘܼܪܵܐ ܗܲܒܼ ܠܝܼ ܕܐܸܥܒܲܪ 167 : ܕܠܵܐ ܸܟ̇ܘܿܪ ܥܠܲܝ ܐܲܬܼܪܵܐ ܥܲܣܩܵܐ ܕܫܲܠܗܹܒܼܝܼܬܼܵܐ ܀ ܡܲܥܡܘܿܕܝܼܬܼܵܐ ܬܣܲܬܪܲܢܝ 168 ܬܲܡܵܢ ܡ̣ܢ ܝܲܩܕܵܢܵܐ : ܘܬܸܦܪܘܿܣ ܟܸܢܦܹܝܗ̇ 169 ܥܲܠ ܓܲܘܙܲܠܬܵܐ ܡܵܐ ܕܥܵܒ݁ܲܪ ܐ̄ܢܵܐ ܀ ܗܵܕܹܐ ܡܥܝܼܢܵܐ ܕܡܲܝܵܐ ܚܲܝܹ̈ܐ ܬܸܬܼܠܵܘܸܐܐ ܠܝܼ : pb. 423 ܘܠܵܐ ܡܵܪܝ ܐܸܗܘܸܐ ܣܢܝܼܩܵܐ ܠܛܘܼܦܬܼܵܐ ܒܹܝܬܼ ܨܲܗ̈ܘܵܢܹܐ ܀ ܠܵܐ ܡܵܪܝ ܐܸܒܼܥܹܐ ܡܲـ̈ܝܵܐ ܬܲܡܵܢ ܡ̣ܢ ܐܲܒܼܪܵܗܵܡ : ܕܐܸܬܼܢܲܣܝܼ ܠܝܼ ܕܠܲܐܝܼܢܵܐ ܕܒܼܵܥܹܐ ܠܵܐ ܝܵܗܒܝܼܢ ܠܹܗ ܀ ܐܸܢ ܢܵܦ̇ܠܵܐ ܠܝܼ ܐܘܼܚܵܐ ܠܢܘܼܪܵܐ ܒܥܵܘ̣ܠܵܐ ܕܐܝܼܕܲܝ̈ : ܐܸܚܙܹܝܟܼ ܬܲܡܵܢ ܐܲܝܼܟ ܚܲܢܲܢܝܵܐ ܠܲܪܒܼܝܼܥܵܝܵܐ ܀ ܐܸܢ ܫܵܕܹܐ ܠܝܼ ܚܲܛܵܗܲܝ ܬܲܡܵܢ ܨܹܕܼ ܥܲܬܝܼܪܵܐ : ܬܲܡܵܢ ܐܲܝܼܟܼ ܥܲܙܲܪܝܵܐ ܒܗܵܘ݁ ܡܲܠܲܐܟ̣ܵܐ ܀ ܐܸܢ ܟܹܐܢܘܼܬܼܵܐ ܠܓܼܵܘ ܐܲܬܘܼܢܵܐ ܦܵܩܕܵܐ ܐܸܥܘܿܠ : ܒܵܟܼ ܐܸܬܼ̄ܢܫܸܐ ܠܢܘܼܪܵܐ ܘܐܸܦܘܿܩ ܐܲܝܼܟ ܡܝܼܫܵܐܝܼܠ ܀ ܡܲـ̈ܝܵܐ ܚܲܝܹ̈ܐ ܐܲܢ̄ܬ ܗ̄ܘ ܡܵܪܲܢ ܘܲܫܩܲܠܬܵܟ̣ ܠܝܼ : ܙܘܵܕܹ̈ܐ ܠܢܘܼܪܵܐ 170 : ܕܡܸܢܵܟ̣ ܐܸܫܬܸܐ ܐܸܢ ܨܵܗܹ̇ܐ ܐ̄ܢܵܐ ܀ ܗ݀ܘܝܼ ܠܝܼ ܓܲܫܪܵܐ ܒܗܵܘܬܼܵܐ ܕܣܝܼܡܵܐ ܒܲܝܢܵܬܼ ܓܲܒܹ̈ܐ : ܕܲܥܠܲܝܟ ܐܸܥܒܲܪ ܨܹܝܕܼ ܝܵܠܘܿܕܼܵܟ̣ ܘܐܸܚܸܐ ܥܲܡܵܟ̣ ܀ ܗܵܐ ܡ̣ܢ ܗܵܪܟܵܐ ܣܲܒ̣ ܠܵܟ̣ ܕܸܡ̈ܥܹܐ ܕܚܲܒ݁ܝܼܒ̣ܝܼܢ ܠܵܟ̣ : ܘܗܲܒ̣ ܠܝܼ ܬܲܡܵܢ ܡܲܝ̈ܵܐ ܚܲܝܹ̈ܐ ܘܠܵܐ ܐܸܫܬܲܢܲܩ ܀ ܗܵܐ ܡ̣ܢ ܗܵܫܵܐ ܡܦܝܼܣ ܐ̄ܢܵܐ ܠܵܟ̣ ܡܵܪܝ ܩܲܒܸܠ ܒܵܥܘܼܬܼܝ : ܘܐܸܗܘܸܐ ܛܪܝܼܕܼܵܐ ܡ̣ܢ ܓܹܗܲܢܵܐ ܕܲܡܙܝܼܥܵܐ ܠܝܼ ܀ ܬܸܒ̣ܗܲܬܼ ܢܘܼܪܵܐ ܡ̣ܢ ܗܲܕܵܡܲܝ̈ ܡܵܐ ܕܲܡ̣ܚܵܗ̇ ܡܹܢܝ : ܪܹܝܚ݂ܗ ܕܦܲܓ̣ܪܵܟ̣ ܘܲܕܼܡܵܟ̣ ܚܲܣܝܵܐ ܕܲܡܡܲܙܲܓ̣ ܒܝܼ ܀ ܛܵܒ̣ܵܐ ܕܫܲܠܝܼܛ ܥܲܠ ܡܲܠܟ݁ܘܼܬܼܵܐ ܘܥܲܠ ܓܹܗܲܢܵܐ : ܒܵܟ̣ ܐܸܫܬܵܘܙܲܒ̣ ܡ̣ܢ ܓܹܗܲܢܵܐ ܠܓ̣ܵܘ ܡܲܠܟ݁ܘܼܬܼܵܐ ܀ pb. 424 ܚܢܵܢܵܟ̣ ܪܲܒܵܐ ܬܪܘܿܥ ܠܵܗ̇ ܠܢܘܼܪܵܐ ܕܲܠܚܝܼܡܵܐ ܠܝܼ : ܒܪܝܼܟ̣ ܐܲܢ̄ܬ݁ ܡ̣ܢ ܟܠ ܚܵܐܹ̇ܢ ܟ̱ܠܵܐ ܒܥܵܠܡܵܐ ܪܲܒܵܐ ܀ ܠܵܟ̣ ܝܵܗ̇ܘܿܒ̣ܵܐ ܐܲܓ̣ܥܸܠ ܫܸܐܠܵܬܼ̈ܝ ܟܲܕܼ ܣܵܓܹ݁ܕܼ ܐ̄ܢܵܐ : ܘܡܸܢܵܟ̣ ܐܸܣܲܒ̣ ܟܠ ܣܘܼܢܩܵܢ̈ܝܼܢ 1 : ܡܵܐ 2 : ܕܒ̣ܵܥܹ̇ܐ ܐ̄ܢܵܐ ܀ ܒܬܼܘܼܟ̣ܠܵܢܵܟ̣ ܡܵܪܝ ܐܸܣܕܘܿܪ 3 : ܒܵܥܘܼܬܼܝ ܦܵܪܘܿܫܵܐܝܼܬܼ : ܘܲܒ̣ܨܸܒ̣ܝܵܢܵܟ̣ ܡܲܠܵܐ ܚܘܼܣܪܵܢܝ ܥܲܬ݁ܝܼܪܵܐܝܼܬܼ ܀ ܨܒ̣ܝܼ ܒܝܼ ܕܐܸܨܒܸ݁ܐ ܕܲܠܨܸܒ̣ܝܵܢܵܟ̣ ܐܲܓ̣ܥܸܠ ܚܲܝܲܝ̈ : ܘܠܵܟ̣ ܡܵܪܝ ܐܸܚܸܐ ܐܵܦܸܢ ܗܵܫܵܐ ܫܲܦܝܼܪܵܐܝܼܬܼ ܀ ܐܲܢ̄ܬ݁ ܐܲܪܕܵܐ ܒܝܼ ܡܥܝܼܢܵܐ ܕܓ̣ܵܣ̇ܝܵܐ ܡܲܝ̈ܵܐ ܚܲܝܹ̈ܐ : ܕܬܸܫܬܸܐ ܥܵܢ̈ܵܐ ܙܒ̣ܝܼܢܲܬܼ ܒܲܕܼܡܵܟ̣ ܡ̣ܢ ܡܲܒ݁ܘܼܥܵܟ̣ ܀ ܐ̄ܪܵܙܵܟ̣ ܢܲܩ̣ܪܵܗ̇ ܠܟܹܐܦܵܐ ܕܝܸܠܕܲܬ݀ ܢܲܗܪ̈ܵܘܵܬܼܵܐ : ܙܩܝܼܦܵܟ̣ ܢܙܘܼܥ ܢܲܦ̮ܫܵܐ ( ܒܬܲܗܪܵܐ ܕܬܲܦܪܸܐ 4 : ܫܲܪ̈ܒܲܝܟ ܀  pb. 365 ܢܲܦ̮ܫܵܐ ܥܩܲܪܬܼܵܐ ܠܟܹܐܦܵܐ ܥܩܲܪܬܼܵܐ ܕܵܡ̇ܝܵܐ ܐܵܦ ܗܝ݀ : ܐܵܘܠܸܕܼ ܡܹܐܡܪ̈ܲܝܟ ܕܐܵܦ ܟܹܐܦܵܐ ܢܲܗܪ̈ܵܘܵܬܼܵܐ ܀ ܫܘܼܒ̣ܚܵܟ̣ ܕܝܼܠܵܟ̣ ܐܵܦ ܡ̣ܢ ܟܹܐܦܹ̈ܐ ܦܫܝܼܩ ܢܸܬܼܡܲܠܲܠ : ܕܡܵܐ ܝܲܬ݁ܝܼܪܵܐ ܡ̣ܢ ܢܲܦ̮̈ܫܵܬܼܵܐ ܕܲܪ̈ܓ̣ܝܼܫܵܢ ܒܵܟ̣ ܀ ܠܵܐ ܡܵܪܝ ܐܸܫܠܸܐ ܡ̣ܢ ܬܸܫܒ݁ܘܿܚܬܵܐ ܕܐܲܠܵܗܘܼܬܼܵܟ̣ : ܕܠܵܐ ܢܡܲܠ̈ܝܵܢ ܠܵܟ̣ ܟܹܐܦܹ̈ܐ ܕܘܼܟܲܬܼܝ ܐܸܢ ܫܵܠܹ̇ܐ ܐ̄ܢܵܐ ܀ ܟܬܼܝܼܒ̣ ܕܐܸܢ ܬܸܫܠܘܿܢ ܟܹܐܦܹ̈ܐ ܢܸܩܥ̈ܝܵܢ ܐܸܩܥܸܐ ܡܵܕܹܝܢ : ܕܠܵܐ ܢܸܬ݁ܬܲܒܼ̈ܥܵܢ ܟܹܐܦܹ̈ܐ ܚܠܵܦܲܝ ܠܲܡܫܲܒܵܚܘܼ ܀ ܠܟܹܐܦܵܐ ܫܸܬܼܩܵܐ ܘܠܝܼ ܡܵܪܝ ܡܸܠܬܼܵܐ ܗܲܒ̣ ܬܲܩܢܵܐܝܼܬܼ : ܕܦܘܼܡܵܐ ܡܠܝܼܠܵܐ ܢܙܝܼܥ ܬܸܫܒ݁ܘܿܚܬܵܟ̣ ܦܵܪܘܿܫܵܐܝܼܬܼ ܀ ܠܵܘ ܠܐܲܠܵܗܵܐ ܡܵܘܬܲܪ ܫܘܼܒ̣ܚܲܢ ܐܘܿ ܦܵܪ̈ܘܿܫܹܐ : ܕܐܲܝܟ̣ ܕܐܝܼܬܼܵܘܗܝ ܗ݀ܘ ܓܐܸܐ ܘܲܡܫܲܒܲܚ ܘܲܡܠܸܐ ܛܘܼ̈ܒܹܐ ܀ ܐܲܝܢܵܐ ܕܚܵܒܹ̇ܨ ܥܲܠ ܬܸܫܒ݁ܘܿܚܬܹܗ ܗ݀ܘ ܡܸܬܼܥܲܕܲܪ : ܢܸܡܠܸܐ ܡܵܕܹܝܢ ܦܘܼ̈ܡܲܝܢ ܫܘܼܒ̣ܚܵܐ ( ܕܒܹܗ ܢܸܬܼܝܲܬܲܪ 5 :܀ ܠܲܡܫܲܒ݁ܚܵܢܹ̈ܐ ܐܲܓ̣ܪܵܐ ܝܵܗܹ̇ܒ̣ ܣܲܓܝܼܵܐܝܼܬܼ : ܘܟܲܕܼ ܗ݀ܘ ܫܘܼܒ̣ܚܵܐ ( ܠܵܐ ܡܲܗܢܸܐ ܠܹܗ ܒܛܝܼ̈ܡܹܐ ܙܲܒ̣ܢܹܗ 6 :܀ ܟܲܕܼ ܛܵܒ̣ ܝܵܬܲܪ ܟܠܗܘܿܢ ܚܲܝܵܘ̈ܗܝ ܗܵܘ̇ ܕܲܡܫܲܒܲܚ : ܐܲܓ̣ܪܵܐ ܕܫܘܼܒ̣ܚܹܗ ܬܘܼܒ̣ ܡܲܠܟܥܘܼܬܼܵܐ ܩܲܨ ܢܸܬܸܠ ܠܹܗ ܀ ܠܗܵܘ̇ ܕܹܝܢ ܐܲܝܢܵܐ ܕܛܵܠܹ̇ܡ ܫܘܼܒ̣ܚܵܐ ܡ̣ܠܲܟ̣ ܓܹܗܲܢܵܐ : ܕܟܲܕܼ ܓܵܙܹ̇ܡ ܠܹܗ ܢܨܘܼܕܹܗ ܠܚܲܝܹ̈ܐ ܪ̈ܘܼܚܵܢܵܝܹܐ ܀ ܠܲܚܒܸܢܵܢܵܐ ܕܲܢܛܲܪ ܟܲܟ݁ܪܹܗ ܕܠܵܐ ܬܹܐܓ̣ܘܼܪܬܵܐ : pb. 366 ܐ̄ܣܘܼܪܹ̈ܐ ܘܣܘܼܛܡܹ̈ܐ ܘܲܠܚܸܫܘܿܟ̣ܵܐ ܕܚܝܼܠܵܐ ܛܲܪܕܹܗ ܀ ܡܕܲܚܸܠ ܡܲܣܓܸܐ ܘܥܲܠ ܒܲܛܝܼ̈ܠܹܐ ܙܵܘܥܵܐ ܪܵܡܹ̇ܐ : ܕܟܲܕܼ ܡܸܬܼܠܲܚܲܡ ܢܵܘܬܲܪ ܐܸܢܘܿܢ ܡܵܐ ܕܲܩ̣ܪܸܒ̣ܘ ܠܹܗ ܀ ܒܟ̣ܠ ܥܸܠ̈ܠܵܬܼܵܐ ܠܟ̣ܠܢܵܫ ܒܵܥܹ̇ܐ ܕܢܸܩܢܸܐ ܚܲܝܵܘ̈ܗܝ : ܕܲܒ̣ܟ̣ܠ ܦܘܼܪ̈ܣܝܼܢ ܢܟܲܢܸܫ 7 : ܥܵܠܡܹ̈ܐ ܨܹܝܕܼ ܝܵܠܘܿܕܹܗ ܀ ܦܬܲܚ̣ ܡܲܠܟ݁ܘܼܬܼܵܐ ܕܲܢܓܲܪܸܓ̣ ܒܵܗ̇ ܠܐܲܝܢܵܐ ܕܲܡܚܝܼܠ : ܘܣܵܡ̣ ܓܹܗܲܢܵܐ ܕܲܢܕܲܚܸܠ ܒܵܗ̇ ܠܐܲܝܢܵܐ ܕܲܪܦܸܐ ܀ ܘܲܒ̣ܓ̣ܘܼܪ̈ܵܓܹܐ ܘܲܒ̣ܕܼܘܼ̈ܚܵܠܹܐ ܗܵܐ ܡܸܬܼܦܲܪܲܣ : ܕܢܹܐܣܘܿܪ ܐܵܢܘܿܢ ܠܲܒ̣̈ܢܲܝ ܐ̄ܢܵܫܵܐ ܒܚܘܼܒܵܐ ܨܹܐܕܼܵܘܗܝ ܀ ܠܐܲܝܢܵܐ ܕܡܲܚܸܒ̣ ܠܵܐ ܡܲܠܟ݁ܘܼܬܼܵܐ ܘܠܵܐ ܓܹܗܲܢܵܐ : ܗܵܘ̇ܝܵܐ ܥܸܠܬܼܵܐ ܕܢܹܐܣܘܿܪ ܚܘܼܒܹܗ ܨܹܝܕܼ ܐܲܠܵܗܵܐ ܀ ܠܵܐ ( ܓܘܼܪܵܓ̣ܵܐ ܘܠܵܐ ܕܘܼܚܵܠܵܐ 8 : ܒܵܥܹ̇ܐ ܚܘܼܒܵܐ : ܕܲܕܼܠܵܐ ܥܸܠܬܼܵܐ ܐ̄ܣܝܼܪ ܒܐܲܠܵܗܵܐ ܓܘܼܫܡܵܢܵܐܝܼܬܼ ܀ ܐܲܝܢܵܐ ܕܩܵܐܹ̇ܡ ܥܲܠ ܗܵܘ̇ ܕܲܪܓ̣ܵܐ ܕܚܘܼܒܵܐ ܪܲܒܵܐ : ܝܲܬ݁ܝܼܪܬܵܐ 9 : ܗ̄ܝܼ ܠܹܗ ܐܵܦ ܡܲܠܟ݁ܘܼܬܼܵܐ ܐܵܦ ܓܹܗܲܢܵܐ ܀ ܠܵܐ ܡܸܫܬܲܓܲܫ ܒܐܲܓ̣ܪܵܐ ܕܢܸܦܠܘܿܚ ܥܲܡ ܐܲܠܵܗܵܐ : ܕܪܸܓ݁ܬܹܗ ܡܡܲܠܸܐ ܠܵܘ ܓܹܝܪ ܠܐܲܓ̣ܪܵܐ ܕܡܸܢܹܗ ܚܵܐܲܪ ܀ ܘܠܵܐ ܡܕܲܚܠܵܐ ܠܹܗ ܢܘܼܪܵܐ ܕܢܸܥܪܘܿܩ ܡ̣ܢ ܒܝܼ̈ܫܵܬܼܵܐ : ܕܡܸܣܢܵܐ ܣܵܢܹ̇ܐ ܥܒ̣ܵܕܹ̈ܐ ܒܝܼ̈ܫܹܐ ܕܠܵܐ ܕܘܼܚܵܠܵܐ ܀ ܘܠܲܐܝܢܵܐ 10 : ܕܗܵܟܲܢ ܩܲܪܝܼܒ̣ ܚܘܼܒܹܗ ܨܹܝܕܼ ܐܲܠܵܗܵܐ : pb. 367 ܠܵܐ ܡܓܲܪܸܓ̣ ܠܹܗ ܘܠܵܐ ܡܕܲܚܸܠ ܠܹܗ ܕܡܸܢܹܗ ܐܝܼܬܼܵܘܗܝ ܀ ܘܡܵܐ ܕܲܫܪܲܥ̣ ܐ̄ܢܵܫ ܡ̣ܢ ܗܵܘ̇ ܕܲܪܓ̣ܵܐ ܕܚܘܼܒܵܐ ܘܲܢܦܲܠ̣ : ܩܪܒ̣ ܐܲܠܵܗܵܐ ܡܓܲܪܸܓ̣ ܣܵܡܹ̇ܟ̣ ܘܲܡܠܲܒܸܒ̣ ܠܹܗ ܀ ܦܬܲܚ̣ ܡܲܠܟ݁ܘܼܬܼܵܐ ܣ̣ܕܲܪ ܡܘܼܠܟܵܢܹ̈ܐ ܘܐܲܣܓܝܼ ܛܘܼ̈ܒܹܐ : ܕܐܵܦܸܢ ܒܐܲܓ̣ܪܵܐ ܕܡܸܫܬܵܘܕܸܐ ܠܹܗ ܢܸܣܒ̣ܝܼܘܗܝ 11 : ܨܹܐܕܼܵܘܗܝ ܀ ܘܠܲܐܝܢܵܐ ܕܡܲܡܐܸܢ ܐܵܦ ܠܵܐ ܐ̄ܓ̣ܝܼܪܵܐ ܕܢܸܗܘܸܐ ܨܵܒܹ̇ܐ : ܐܲܕܼܠܸܩ̣ ܢܘܼܪܵܐ ܫ̣ܓܲܪ ܓܹܗܲܢܵܐ ܘܗܵܐ ܓܵܙܹ̇ܡ ܠܹܗ ܀ ܕܲܒ̣ܠܘܼܚܵܡܹ̈ܐ ܘܲܒ̣ܣܘܼܪ̈ܵܕܹܐ 12 : ܘܲܒ̣ܙܘܼܗܵܪܹ̈ܐ : ܢܸܕܼܚܲܠ ܡܸܢܹܗ ܘܠܵܐ ܢܸܬܼܩܲܪܲܒ̣ ܨܹܝܕܼ ܒܝܼ̈ܫܵܬܼܵܐ ܀ ܡܸܟܹܝܠ ܛܲܟ̣ܣܹ̈ܐ ܕܙܲܕ݁ܝܼܩܘܼܬܼܵܐ ܬܠܵܬܼܵܐ ܐܸܢܘܿܢ : ܘܒܲܬܼܠܵܬܲܝ̈ܗܘܿܢ ܪܵܗ̇ܛܵܐ ܐܘܼܪܚܵܐ ܕܒܹܝܬܼ ܐܲܠܵܗܵܐ ܀ ܚܲܕܼ ܡ̣ܢ ܚܘܼܒܵܐ ܗܵܘ̇ ܕܹܝܢ ܕܲܬܼܪܹܝܢ ܡܸܛܠ ܐܲܓ̣ܪܵܐ : ܘܗܵܘ̇ ܕܲܬܼܠܵܬܼܵܐ ܕܢܸܣܬܲܪܲܕܼ ܐ̄ܢܵܫ ܡ̣ܢ ܓܹܗܲܢܵܐ ܀ ܕܡܲܚܸܒ̣ ܝܵܪܬܵܐ ܗ̄ܘ̣ ܠܵܘ ܓܹܝܪ ܒܐܲܓ̣ܪܵܐ ܝ̄ܕܼܝܼܥܵܐ ܦܵܠܲܚ̇ : ܐܲܝܟ̣ ܕܲܟ̣ܬܼܝܼܒ̣ܵܐ ܕܟ̣ܠܡܸܕܸܡ ܕܝܼܠܝ ܕܝܼܠܵܟ̣ 13 : ܐܝܼܬܼܵܘܗܝ ܀ ܗܵܘ̇ ܬܘܼܒ̣ ܐܲܝܢܵܐ ܕܲܠܡܲܠܟ݁ܘܼܬܼܵܐ ܪܓ̣ܝܼܓ̣ ܕܐܲܠܵܗܵܐ : ܐ̄ܓ̣ܝܼܪܵܐ ܗ̄ܘ̣ ܟܹܐܢܵܐ ܕܢܵܣܹ̇ܒ̣ ܐܲܓ̣ܪܹܗ ܒܓܲܠܝܘܼܬܼ ܐܲܦܹ̈ܐ ܀ ܘܲܕ݁ܕܵܚܹ̇ܠ ܬܘܼܒ̣ ܡ̣ܢ ܓܹܗܲܢܵܐ ܟܲܕܼ ܙܲܕܝܼܩܵܐ ܗ̄ܘ̣ : ܥܲܒ̣ܕܵܐ ܗ̄ܘ̣ ܛܵܒ̣ܵܐ ܕܢܵܛܲܪ ܢܲܦ̮ܫܹܗ ܡ̣ܢ ܣܘܼܓ݁ܦܵܢܹ̈ܐ ܀ ܬܠܵܬܼܵܐ ܬܸܓ̣ܡ̈ܝܼܢ ܐܝܼܬܼ ܒܹܝܬܼ ܐܲܒ̣ܵܐ ܕܚܲܒ݁ܝܼܒ̣ܝܼܢ ܠܹܗ : ܐ̄ܓ̣ܝܼܪܹ̈ܐ ܘܥܲܒ̣̈ܕܹܐ ܘܲܒ̣̈ܢܲܝܵܐ ܬܘܼܒ̣ ܕܝܵܪ̈ܬܵܘܗܝ ܐܸܢܘܿܢ ܀  pb. 368 ܕܵܚܹ̇ܠ ܥܲܒ̣ܕܵܐ ܡ̣ܢ ܡܲܚ̈ܘܵܬܼܵܐ ܘܛܵܒ̣ ܫܲܦܝܼܪܵܐ : ܕܲܟ̣ܡܵܐ ܕܕܼܵܚܹ̇ܠ ܐܵܦܠܵܐ ܡܲܣܟܸ݁ܠ ܒܲܥܒ̣ܝܼ̈ܕܼܵܬܹܗ ܀ ܘܚܵܕܹܐ ܦܵܥܠܵܐ ܒܐܲܓ̣ܪܵܐ ܛܵܒ̣ܵܐ ܘܒܹܗ ܡܸܬܼܠܲܒܲܒ̣ : ܘܡܸܛܠܵܬܹܗ ܡܲܣܓܸܐ ܦܵܠܲܚ̇ ܟܲܫܝܼܪܵܐܝܼܬܼ ܀ ܒܪܵܐ ܕܹܝܢ ܕܐܲܣܝܼܪ ܚܘܼܒܹܗ ܒܐܲܒ̣ܘܼܗܝ ܢܲܦ̮ܫܵܐܝܼܬܼ : ܡܸܪܚܲܡ ܪܵܚܹܡ ܘܲܡܚܲܒܸ݁ܒ̣ ܠܹܗ ܚܘܼܒܵܢܵܐܝܼܬܼ 14 :܀ ܟܝܵܢܵܐ ܡܙܝܼܥ ܠܹܗ ܕܢܸܪܚܲܡ ܠܐܲܒ̣ܘܼܗܝ ܟܲܕܼ ܠܵܐ ܝܵܕܲܥ̇ : ܕܡܸܛܠ ܡܵܢܵܐ ܪܵܚܹ̇ܡ ܠܐܲܒ̣ܘܼܗܝ ܐܸܠܵܐ ܕܐܲܒ̣ܵܐ ܗ̄ܘ̣ ܀ ܘܐܸܠܵܐ ܐܝܼܬܼ ܠܹܗ ܠܵܐ ܡܲܠܟ݁ܘܼܬܼܵܐ ܘܠܵܐ ܓܹܗܲܢܵܐ : ܒܪܵܐ ܡܲܚܸܒ̣ ܗ̄ܘ̣ ܘܲܡܝܲܩܲܪ ܠܹܗ ܥܲܠ ܕܐܲܒ̣ܘܼܗܝ ܗ̄ܘ̣ ܀ ܪܚܝܼܡ ܐܲܠܵܗܵܐ ܥܲܠ ܕܐܲܠܵܗܵܐ ܗ̄ܘ̣ ܒܹܝܬܼ ܦܵܪ̈ܘܿܫܹܐ : ܘܲܕܼܠܵܐ ܥܵܠܬܼܵܐ ܦܵܠ̇ܚܝܼܢ ܥܲܡܹܗ ܡܸܛܠ ܚܘܼܒܹܗ ܀ ( ܠܵܐܹ̇ܐ ܐ̄ܚܪܹܢܵܐ 15 : ܡܸܛܠ ܛܘܼ̈ܒܹܐ ܕܲܢܛܝܼܪܝܼܢ ܠܹܗ 16 : ܕܐܵܦ ܗܘ݀ ܗܵܢܵܐ ܫܘܼܦܪܵܐ ܗ̄ܘ̣ ܕܲܬܼܪܹܝܢ ܒܹܝܬܼ ܐܲܠܵܗܵܐ ܀ ( ܐ̄ܚܪܹܢܵܐ ܫܵܦܲܪ 17 : ܡܸܛܠ ܛܸܒܵܗ̇ ܕܢܘܼܪܵܐ ܕܲܕܼܚܝܼܠ ܆ ܕܲܕܼܠܵܐ ( ܢܹܐܩܲܕܼ ܠܵܐ ܡܸܬܼܩܲܪܲܒ̣ 18 : ܨܹܝܕܼ ܒܝܼ̈ܫܵܬܼܵܐ ܀ ܚܢܲܢ ܕܹܝܢ ܗܵܫܵܐ ܒܐܲܝܢܵܐ ܕܲܪܓܟܵܐ ܝܑܼܕܝܼܥܝܼܢ ܚ̄ܢܲܢ : ܘܒܲܐܝܢܵܐ ܬܸܓ̣ܡܵܐ ܐܝܼܬܼ ܠܲܢ ܫܘܼܦܪܵܐ ܢܚܵܘܸܐ 19 : ܢܲܦ̮ܫܲܢ ܀ ܐܸܬ݁ܕܲܡܝܼܢܲܢ ܢܸܪܗܲܛ ܒܵܬܲܪ ܫܲܦܝܼܪ̈ܵܬܼܵܐ ܀  pb. 369 ܒܢܲܝ̈ܵܐ ܪܵܚܡ̇ܝܼܢ 20 : ܐ̄ܓ̣ܝܼܪܹ̈ܐ ܦܵܠ̇ܚܝܼܢ ܥܲܒ̣̈ܕܹܐ ܕܵܚ̇ܠܝܼܢ : ܚܢܲܢ ܠܵܐ ܡܸܪܚܲܡ ܐܵܦܠܵܐ ܡܸܦܠܲܚ ܐܵܦܠܵܐ ܡܸܕܼܚܲܠ ܀ ܠܵܐ ܓܹܝܪ ܠܚܘܼܒܵܐ ܗܵܘ̇ ܕܲܒ̣̈ܢܲܝܵܐ ܩܲܪܝܼܒ̣ܝܼܢ ܚ̄ܢܲܢ : ܘܠܵܐ ܠܦܘܼܠܚܵܢܵܐ ܗܵܘ̇ ܕܐܲܓ̣ܪܹ̈ܐ ܥܲܠܝܼܠܝܼܢܲܢ ܀ ܠܵܐ ܐܲܝܟ̣ ܥܲܒ̣̈ܕܹܐ ܡ̣ܢ ܡܲܚ̈ܘܵܬܼܵܐ ܕܲܚܝܼܠܝܼܢܲܢ : ܠܡܲܢ ܕܵܡܹܝܢܲܢ ܡ̣ܢ ܓܵܘ ܒܲܝܬܵܐ ܘܠܵܐ ܠܚܲܕܼ ܬܸܓ̣ܡܵܐ ܀ ܒܕܲܪܓ̣ܵܐ ܪܵܡܵܐ ܗܵܘ̇ ܕܲܒ̣̈ܢܲܝܵܐ ܠܵܐ ܟܲܬܲܪܢ 21 : ܚ̄ܢܲܢ : ܘܲܒ̣ܦܘܼܠܚܵܢܵܐ ܗܵܘ̇ ܕܐܲܓ̣ܝܼܪܹ̈ܐ ܠܵܐ ܚܲܡܣܸܢ̄ܢ ܀ ܕܸܚܠܬܼܵܐ ܕܥܲܒ̣̈ܕܹܐ ܫܩܝܼܠܵܐ ܗ̄ܝܼ ܡܸܢܲܢ ܘܐܸܬܼܓܲܠܝܲܬ݀ ܠܵܗ̇ : ܕܐܵܦ ܠܵܐ ܒܒܲܝܬܵܐ ܐܝܼܬܼ ܠܲܢ ܕܘܼܟ݁ܬܼܵܐ ܕܲܢܟܲܬܲܪ ܒܵܗ̇ ܀ ܥܒ̣ܵܕܹܐ ܒܝܼ̈ܫܹܐ ܒܪܘܼܚܩܵܐ ܣܵܡܘܼܢ 22 : ܡ̣ܢ ܐܲܠܵܗܵܐ : ܐܲܝܟ̣ ܢܘܼܟ̣ܪ̈ܵܝܹܐ ܥܲܒ̣ܕܘܼܢ ܡܸܢܹܗ ܘܠܲܐܝܟܵܐ ܢܹܐܙܲܠ ܀ ܩ̣ܪܵܢ ܒܲܒ̣̈ܢܲܝܵܐ ܡ̣ܢܵܢ ܒܐܲܓ̣ܝܼܪܹ̈ܐ ܘܥܲܒ̣̈ܕܹܐ ܣܵܡܲܢ : ܘܲܬܼܠܵܬܲܝ̈ܗܘܿܢ ܬܸܓ̣ܡܹ̈ܐ ܐܲܪܦܝܼܢ ܕܲܢܫܲܢܸܐ ܠܲܢ ܀ ܒܨܲܠܡܹܗ ܨܵܪܲܢ ܗܵܕܲܐ ܗ̄ܝܼ ܦܸܨܬܼܵܐ ܗܵܝ̇ ܕܲܒ̣̈ܢܲܝܵܐ : ܕܢܸܗܘܸܐ ܥܲܡܹܗ ܘܢܹܐܪـܼܲ ܕܝܼܠܹܗ ܘܢܸܬ݁ܕܲܡܸܐ ܠܹܗ 23 :܀ ܘܥܲܠ ܕܲܫܒܲܩܢܵܝܗܝ ܘܲܛ̣ܥܲܝܢ ܚܘܼܒܵܐ ܕܐܲܒ̣ܵܗܘܼܬܹܗ : ܢܚܸܬܼ 24 : ܫܲܓܸܫ̣ ܠܲܢ ܕܢܸܦܠܘܿܚ ܥܲܡܹܗ ܘܢܸܣܲܒ̣ ܐܲܓ̣ܪܲܢ ܀ ܘܡ̣ܢ ܕܲܚ̣ܙܵܐ ܠܹܗ ܕܐܵܦ ܒܵܗ̇ ܒܗܵܕܹܐ ܡܲܐܝܼܢܵܐ ܠܲܢ : ܒܢܘܼܪܵܐ ܓܙܲܡ̣ ܠܲܢ ܕܟܲܕܼ ܕܵܚ̇ܠܝܼܢ ܚ̄ܢܲܢ ܢܸܦܢܸܐ ܨܹܐܕܼܵܘܗܝ ܀  pb. 370 ܗܵܘܬܼܵܐ ܕܢܘܼܪܵܐ ܘܦܲܚܬܵܐ ܪܲܒܵܐ ܕܫܲܠܗܹܒ̣ܝܼܬܼܵܐ : ܓܠ̣ܵܐ ܚܵܘܝܼ ܠܲܢ ܕܲܒ̣ܣܘܼܪܵܕܼܵܐ ܠܘܵܬܹܗ ܢܸܪܗܲܛ ܀ ܝܑܼܚܝܼܕܼܵܝܹܗ ܕܐܲܒ̣ܵܐ ܒܪ̈ܲܚܡܹܐ ܥܒܲܕܼ ܠܲܢ ܐܲܚܵܘ̈ܗܝ : ܘܟ̣ܠܗܘܿܢ 25 : ܐ̄ܪ̈ܵܙܹܐ ܕܐܝܼܬܼ ܒܹܝܬܼ ܐܲܒ̣ܘܼܗܝ ܓܠ̣ܵܐ ܒܲܕܸܩ̣ 26 : ܠܲܢ ܀ ܐܸܫܬܲܥܝܼ ܠܲܢ ܥܲܠ ܓܹܗܲܢܵܐ ܘܥܲܠ ܥܲܬ݁ܝܼܪܵܐ : ܘܥܲܠ ܠܵܥܵܙܲܪ ܡܲܠܟ݁ܘܼܬܼܵܐ ܕܒܹܝܬܼ ܐܲܠܵܗܵܐ ܀ ܒܥ̣ܵܐ ܕܢܵܘܕܲܥ ܠܲܢ ܥܲܠ ܗܵܘ̇ ܦܲܚܬܵܐ ܕܐܝܼܬܼ ܒܲܡܨܲܥܬܼܵܐ : ܘܕܲܐܝܟܲܢ ܚܵܙܹ̇ܝܢ ܓܲܒܹ̈ܐ ܚܕܼܵܕܹ̈ܐ ܒܚܲܫܵܐ 27 : ܪܲܒܵܐ ܀ ܓܠ̣ܵܐ ܠܲܢ ܐ̄ܪ̈ܵܙܹܐ ܕܡܵܢ ܐܝܼܬܼ ܬܲܡܵܢ ܥܲܕܼܠܵܐ ܢܹܐܙܲܠ : ܕܲܢܟ̣ܵܘܸܢ ܠܲܢ ܛܸܒܹܗ ܕܕܼܝܼܢܵܐ ܚܠܵܦ ܡܲܪܕܘܼܬܼܵܐ ܀ ܫܸܡ̈ܥܹܐ ܕܚܝܼ̈ܠܹܐ ܐܲܝܬܝܼ ܠܐܲܬܼܪܲܢ ܟܲܕܼ ܐܵܬܹ̇ܐ ܠܹܗ : ܕܲܢܙܲܗܲܪ 28 : ܠܲܢ ܒܲܫܡ̈ܘܼܥܵܬܹܗ ܕܕܼܝܼܢܵܐ ܪܲܒܵܐ ܀ ܥܝܵܕܹܗ ܕܐܲܬܼܪܵܐ ܕܐܸܬ݀ܵܐ ܡܸܢܹܗ ܒܥ̣ܵܐ ܕܢܲܠܸܦ ܠܲܢ : ܕܢܸܗܘܸܐ ܡܛܲܝ̈ܒܹܐ ܠܘܼܩܒܲܠ ܢܘܼܪܵܐ ܕܲܠܚܝܼܡܵܐ ܠܲܢ ܀ ܚ̣ܙܵܐ ܠܥܲܬ݁ܝܼܪܵܐ ܟܲܕܼ ܝܵܩܹ̇ܕܼ ܗ̄ܘ̣ܵܐ ܒܓ̣ܵܘ ܓܹܗܲܢܵܐ : ܘܐܸܬ݀ܵܐ ܓܠ̣ܵܐ ܠܲܢ ܕܲܢܦܲܠܸܛ ܠܲܢ ܡ̣ܢ ܛܘܼܪܵܦܹܗ ܀ ܚܲܕܼ ܣܘܼܥܪܵܢܵܐ ܡ̣ܢ ܣܘܼܥܪ̈ܵܢܵܘܗܝ ܕܐܲܬܼܪܵܐ ܦܲܪܣܝܼ : ܕܡܵܐ ܕܲܫܡܲܥܢܵܝܗܝ ܢܙܘܿܥ ܠܸܒܲܢ 29 : ܡ̣ܢ ܒܝܼ̈ܫܵܬܼܵܐ ܀ ܐܲܣܓܝܼ ܪܲܚܡܲܢ ܘܲܕܼܢܵܘܕܲܥ ܠܲܢ ܕܲܟ̣ܡܵܐ ܪܲܚܡܲܢ : ( ܐܲܦܸܩ ܐ̄ܪܵܙܹܗ 30 : ܕܥܵܠܡܵܐ ܚܲܕܼܬܼܵܐ ܡܸܛܠܵܬܲܢ ܀  pb. 371 ܒܥܵܠܡܲܢ ܒܝܼܫܵܐ ܐ̄ܪܵܙܵܐ ܕܥܵܠܡܹܗ ܠܵܐ ܡܲܦܸܩ ܗ̄ܘ̣ܵܐ : ܐܸܠܘܼ ܚܘܼܒܹܗ ܠܵܐ ܚܵܘܝܼ ܠܲܢ ܢܲܗܝܼܪܵܐܝܼܬܼ ܀ ܓܠ̣ܵܐ ܟܲܣ̈ܝܵܬܼܵܐ ܕܐܝܼܬܼ ܒܹܝܬܼ ܐܲܒ̣ܘܼܗܝ ܕܲܢܫܲܪܲܪ ܠܲܢ : ܕܲܒ̣̈ܢܲܝ ܐ̄ܪܵܙܵܐ ܘܪ̈ܵܚܡܹܐ ܘܐܲܚܹ̈ܐ ܕܝܼܠܹܗ ܥܲܒ̣ܕܲܢ ܀ ܡܵܢ 31 : ܕܐܸܫܬܲܡܲܫ ܬܲܡܵܢ ܒܐܲܬܼܪܹܗ ܚ̣ܵܘܝܼ ܒܐܲܬܼܪܲܢ : ܕܥܕܼܠܵܐ ܢܹܐܙܲܠ ܢܹܐܠܲܦ 32 : ܐܸܢܹܝܢ ܠܲܥܒ̣ܝܼ̈ܕܼܵܬܹܗ ܀ ܡܲܢ ܝܵܕܲܥ̇ ܗ̄ܘ̣ܵܐ ܫܲܪܒܹܗ ܕܚܝܼܠܵܐ ܕܗܵܘ̇ ܐܲܬ݁ܝܼܪܵܐ : ܐܸܠܘܼ ܠܵܐ ܓܠ̣ܵܐ ܡܵܪܲܢ ܫܲܪܒܹܗ ܕܲܢܙܲܗܲܪ ܠܲܢ ܀ ܐܵܘ ܬܲܫܥܝܼܬܹܗ ܕܗܵܘ̇ ܠܵܥܵܙܲܪ ܡܲܢ ܚܵܟܹ̇ܡ ܗ̄ܘ̣ܵܐ : ܐܸܠܘܼ ܠܵܐ ܗܘ݀ ܬܢ̣ܵܗ̇ ܕܲܢܠܲܒܸܒ̣ ܠܐܲܝܢܵܐ ܕܲܨܪܝܼܟ̣ ܀ ܥܲܠ ܕܲܟ̣ܣܸܐ ܗ̄ܘ̣ܵܐ ( ܥܵܠܡܵܐ ܚܲܕܼܬܼܵܐ ܘܠܵܐ 33 : ܚܙܸܐ ܗ̄ܘ̣ܵܐ ܠܲܢ : ܐ̄ܬ݀ܵܐ ܚ̣ܵܘܝܼ ܠܲܢ ܟ̱ܠܹܗ ܫܲܪܒܹܗ ܒܚܲܕܼ ܣܘܼܥܪܵܢܵܐ ܀ ܒܗܵܘ̇ ܠܵܥܵܙܲܪ ܕܵܘܝܵܐ ܕܫܘܼܚܢܵܘ̈ܗܝ ܕܲܬܼܢ̣ܵܐ ܫܲܪܒܹܗ : ܐܲܠܸܦ̣ ܗܵܕܹܐ ܕܐܲܝܢܵܐ ܕܲܣܢܝܼܩ ܠܵܐ ܢܸܬܼܪܲܥܲܡ ܀ ܘܲܒ̣ܥܲܬ݁ܝܼܪܵܐ ܓܲܐܝܵܐ ܕܚ̣ܵܘܝܼ ܬܘܼܒ̣ ܚܲܟܸ݁ܡ ܠܲܢ : ܕܲܟ̣ܡܵܐ ܠܚܝܼܡܵܐ ܢܘܼܪܵܐ ܕܕܼܝܪܢܵܐ ܥܲܠ ܥܲܬ݁ܝܼܪܵܐ 34 :܀ ܕܠܵܐ ܐ̄ܢܵܫ ܢܸܩܢܸܐ ܕܲܗܒ̣ܵܐ ܐܲܠܸܦ̣ ܟܲܕܼ ܡܲܠܸܦ ܗ̄ܘ̣ܵܐ : ܘܲܗܦܲܟ̣ ܚ̣ܵܘܝܼ ܥܲܠ ܥܲܬܝܼܪܵܐ ܟܲܕܼ ܝܵܩܹ̇ܕܼ ܗ̄ܘ̣ܵܐ ܀ ܕܡ̣ܢ ܗܵܝ̇ ܕܲܗܘ݀ܵܬܼ ܨܹܝܕܼ ܢܸܕܲܥ ܟܠܢܵܫ : ܕܢܘܼܪܵܐ ܡܛܲܝܸܒ̣ ܥܘܼܬܼܪܵܐ ܠܡܵܪܵܘܗܝ ܐܸܢ ܩܵܢܹ̇ܝܢ ܠܹܗ ܀  pb. 372 ܒܚܲܕܼ ܬܘܼܒ̣ ܙܲܒ̣ܢܵܐ ܡܲܠܸܠ̣ ܘܵܝܵܐ ܨܹܝܕܼ ܥܲܬ݁ܝܼܪܹ̈ܐ : ܘܠܵܐ ܓܲܠܝܵܐ ܗ̄ܘ̣ܵܬܼ ܕܡܵܢܲܐ ܗ̄ܝܼ ܥܸܠܬܹܗ ܕܘܵܝܵܐ ܬܲܡܵܢ ܀ ܘܲܒ̣ܥܲܬ݁ܝܼܪܵܐ ܗܵܘ̇ ܕܐܸܫܬܲܢܲܩ ܕܲܬܼܢ̣ܵܐ ܫܲܪܒܹܗ : ܚ̣ܵܘܝܼ ܠܟ̣ܠ ܐ̄ܢܵܫ ܕܡܸܛܠ ܡܵܢܵܐ ܠܥܲܬ݁ܝܼܪܹ̈ܐ ܘܵܝ ܀ ܝܲܗ̄ܒ̣ ܬܘܼܒ̣ ܛܘܼܒ̣ܵܐ ܠܟ̣ܠ ܡܸܣ̈ܟܹ݁ܢܹܐ ܘܠܵܐ ܓܲܠܝܵܐ ܗ̄ܘ̣ܵܬܼ : ܡܸܛܠ ܡܵܢܵܐ ܐ̄ܡܲܪ ܛܒܲܝܗܘܿܢ ܠܲܕܼܡܸܣܟܹ݁ܢܝܼܢ ܀ ܘܡ̣ܢ ܕܐܸܫܬܲܡܥܲܬ݀ ܥܲܠ ܠܵܥܵܙܲܪ ܕܲܟ̣ܡܵܐ ܝܑܼܪܸܒ̣ : ܒܹܗ ܐܸܬܼܦܲܫܲܩ ܛܘܼܒ̣ܵܐ ܕܡܲܠܸܠ̣ ܨܹܝܕܼ ܡܸܣ̈ܟܹ݁ܢܹܐ ܀ ܡܸܠܬܹܗ ܕܡܵܪܲܢ ܟ̱ܠܵܗ̇ ܢܘܼܗܪܵܐ ܗ̄ܝܼ ܠܲܕܼܫܵܡܲܥ̇ ܠܵܗ̇ : ܘܣܲܒ̣ܪܵܐ ܘܚܲܝܹ̈ܐ ܘܟ̣ܠ ܝܘܼܬܼܪ̈ܵܢܹܐ ܡܲܠܝܵܐ ܟ̱ܠܵܗ̇ ܀ ܕܢܵܘܬܲܪ ܡܲܠܸܠ̣ ܢܹܐܬܲܪ ܡܵܕܹܝܢ ܡ̣ܢ ܝܘܼܠܦܵܢܹܗ : ܕܲܠܝܘܼܬܼܪܵܢܵܐ ܬܸܗܘܸܐ ܡܸܠܬܹܗ ܒܹܝܬܼ ܦܵܪ̈ܘܿܫܹܐ ܀ ܥܲܠ ( ܠܵܥܵܙܲܪ ܘܥܲܠ ܥܲܬ݁ܝܼܪܵܐ ܕܲܬܼܢܵܐ ܫܲܪܒܹܗ : ܡܵܢ 35 : ܐܵܠ̇ܨܵܐ ܗ̄ܘ̣ܵܬܼ ܕܢܲܝܬܸܐ ܠܓܸܠܝܵܐ ܣܘܼܥܪ̈ܵܢܲܝܗܘܿܢ ܀ ܐܸܠܵܐ ܕܢܵܘܬܲܪ ܠܲܒ̣ܢܲܝ̈ܢܵܫܵܐ ܡ̣ܢ ܫܲܪ̈ܒܲܝܗܘܿܢ : ܘܲܕܼܢܸܬܼܥܲܕܪܘܼܢ ܟܠ ܫܵܡ̈ܘܿܥܹܐ ܒܓܸܠܝܵܢܲܝ̈ܗܘܿܢ ܀ ܢܸܬܸ݁ܠ ܡܵܕܹܝܢ ܘܲܥܕܵܐ ܠܡܸܠܬܲܢ ܨܹܝܕܼ ܝܘܼܬܼܪܵܢܵܐ : ܘܡܸܛܠ ܗܵܕܹܐ ܢܡܲܠܸܠ ܒܲܠܚܘܿܕܼ ܥܲܠ ܕܲܢܥܲܕܲܪ ܀ ܒܫܲܪܒܹܗ ܕܚܝܼܠܵܐ ܕܗܵܘ̇ ܥܲܬ݁ܝܼܪܵܐ ܕܲܒ̣ܓܹܗܲܢܵܐ 36 : ܡܠܘܿܐܵܐ ܪܲܒܵܐ ܕܟ̣ܠ ܝܘܼܬܼܪ̈ܵܢܹܐ ܐܝܼܬܼ ܠܐܵܡܘܿܪܵܐ ܀  pb. 373 ܢܸܫܡܲܥ ܡܵܕܹܝܢ ܦܵܪܘܿܫܵܐܝܼܬܼ ܗܵܫܵܐ ܟ̱ܠܲܢ ܆ ܘܲܠܝܘܼܬܼܪܵܢܵܐ ܢܸܗܘܸܐ ܫܲܪܒܹܗ ܡܵܐ ܕܡܸܬܼܡܲܠܲܠ ܀ ܟܬܼܝܼܒ̣ ܒܲܣܒܲܪܬܼܵܐ ܕܓܲܒ̣ܪܵܐ ܐܝܼܬܼ ܗ̄ܘ̣ܵܐ ܚܲܕܼ ܥܲܬ݁ܝܼܪܵܐ : ܕܲܠܒ̣ܝܼܫ ܒܘܼܨܵܐ ܐܵܦ ܐܲܪ̈ܓܘܵܢܹܐ ܘܲܓ̣ܐܸܐ ܘܲܚܬܼܝܼܪ ܀ ܡܸܬܼܒܲܣܲܡ ܗ̄ܘ̣ܵܐ ܘܡܸܬܼܦܲܛܲܡ ܗ̄ܘ̣ܵܐ ( ܘܡܸܬܼܓܲܐܸܐ ܗ̄ܘ̣ܵܐ 37 : ܘܚܵܝܹ̇ܐ ܟܠܝܘܿܡ ܟܠ ܓܲܐܝܵܐܝܼܬܼ ܘܲܚܬܼܝܼܪܵܐܝܼܬܼ ܀ ܘܚܲܕܼ ܡܸܣܟܹ݁ܢܵܐ ܕܵܘܝܵܐ ܪܡܸܐ ܗܘ̣ܵܐ ܠܘܼܩܒܲܠ ܬܲܪܥܹܗ : ܘܲܣܢܝܼܩ ܘܐܲܠܝܼܨ ܫܝܼܛ ܘܲܡܓܲܙܲܝ ܘܲܡܠܸܐ ܟܹܐܒܹ̈ܐ ܀ ܘܡܸܬܼܪܲܓ̣ܪܲܓ̣ ܗ̄ܘ̣ܵܐ ܕܢܸܡܠܸܐ ܟܲܪܣܹܗ ܡ̣ܢ ܦܲܪ̈ܬܘܼܬܹܐ : ܕܗܵܘ̇ ܥܲܬ݁ܝܼܪܵܐ ܕܐܝܼܬܼ ܗ̄ܘ̣ܵܐ ܠܩܘܼܒ̣ܠܹܗ ܘܠܵܐ ܝܵܗ̇ܒ݁ܝܼܢ ܠܹܗ ܀ ܘܗܵܘ̇ ܡܸܣܟܹܢܵܐ ܡܠܸܐ ܗ̄ܘ̣ܵܐ ܟܹܐܒܹ̈ܐ ܘܲܚܒ̣ܵܪ̈ܵܬܼܵܐ : ܘܲܡܠܲܟ̣ܚܝܼܚܝܼܢ ܗ̄ܘ̣ܵܐ ܟܲܠܒܹ̈ܐ ܫܘܼܚܢܵܘ̈ܗܝ ܢܲܓ̣ܝܼܪܵܐܝܼܬܼ ܀ ܫܡܲܥܘ ܦܵܪ̈ܘܿܫܹܐ ܥܲܠ ܥܲܬ݁ܝܼܪܵܐ ܘܥܲܠ ܠܵܥܵܙܲܪ : ܘܥܲܠ ܚܲܝܲܝ̈ܗܘܿܢ ܘܥܲܠ ܦܘܼܪ̈ܫܵܢܹܐ ܕܕܼܘܼܒܵܪ̈ܲܝܗܘܿܢ ܀ ܗܵܘ̇ ܡܸܣܟܹܢܵܐ ܠܵܘ ܡܸܣܟܹܢܵܐ ܥܒ̣ܝܼܕܼ ܗ̄ܘ̣ܵܐ ܒܲܠܚܘܿܕܼ : ܐܸܠܵܐ ܒܟܹܐܒܹ̈ܐ ܡܸܬܼܢܵܘܲܠ ܗ̄ܘ̣ܵܐ ܐܲܝܟ̣ ܕܐܸܫܬܲܡܥܲܬ݀ ܀ ܡܸܬܼܩܲܦܲܚ ܗ̄ܘ̣ܵܐ ܒܡܸܣܟܹܢܘܼܬܼܵܐ ܘܲܒ̣ܟܘܼܪ̈ܗܵܢܹܐ : ܬܲܪܬ ܀ ܝܢ ܒܝܼ̈ܫܵܢ ܐܝܼܬܼ ܒܹܗ 38 : ܒܥܵܠܡܵܐ ܘܲܠܘܵܬܹܗ ܗ̄ܘܲܝ̈ ܀ ܚܲܣܝܼܪܘܼܬܼܵܐ ܘܲܟ̣ܪܝܼܗܘܼܬܼܵܐ ܐܸܬܼܟܲܪܟܵܝܗܝ ܗ̄ܘܲܝ̈ : ܘܲܒ̣ܬܲܪ̈ܬܲܝܗܹܝܢ ܡܸܬ݁ܛܲܪܲܦ ܗ̄ܘ̣ܵܐ ܘܠܵܐ ܡܪܲܛܸܢ ܗ̄ܘ̣ܵܐ ܀ ܕܡܸܣܟܹܝܢ ܘܲܚܠܝܼܡ ܡ̣ܢ ܥܲܬ݁ܝܼܪܵܐ ܟܪܝܼܗܵܐ ܛܵܒ̣ ܗ̄ܘ̣ܵܐ : pb. 374 ܕܥܲܬ݁ܝܼܪ ܘܲܟ̣ܪܝܼܗ ܬܘܼܒ̣ ܡ̣ܢ ܥܘܼܬܼܪܹܗ ܡܸܬܼܒܲܝܲܐ ܗܘ݀ 39 :܀ ܚܲܝܠܵܐ ܚܠܝܼܡܵܐ ܠܘܼܩܒܲܠ ܕܲܗܒ̣ܵܐ ܣܝܼܡ ܫܵܡ̇ܘܿܥܵܐ 40 : ܘܦܲܚܸܡ ܘܐܲܫܘܵܐ ܡܸܣܟܹܢܘܼܬܼܵܐ ܥܲܡ ܟܘܼܪܗܵܢܵܐ ܀ ܘܐܲܝܟܵܐ ܕܲܚܕܼܵܐ ܡܸܢܗܹܝܢ ܥܵܪܨܵܐ ܥܲܠ ܒܲܪ ܐ̄ܢܵܫܵܐ : ܒܚܲܫܵܐ ܪܲܒܵܐ ܡܣܲܝܒܲܪ ܗ̄ܘ̣ ܠܵܗ̇ ܟܲܕܼ ܡܸܬܼܡܲܪܡܲܪ ܀ ܡܵܐ ܕܫܲܘ̈ܝܵܢ 41 : ܕܹܝܢ ܐܲܝܢܵܐ ܕܡܸܫܟܲܚ ܕܢܹܐܪܘܿܥ 42 : ܐܸܢܹܝܢ : ܟܲܕܼ ܠܵܐ ܡܪܲܛܸܢ ܣܲܓܝܼ ܢܲܨܝܼܚ ܡ̣ܢ ܢܲܨܝܼ̈ܚܹܐ ܀ ܗܵܐ ܠܵܥܵܙܲܪ ܡܸܣܟܹܢܵܐ ܗ̄ܘ̣ܵܐ ܘܲܟ̣ܪܝܼܗܵܐ ܗ̄ܘ̣ܵܐ : ܚܲܣܝܼܪ ܠܲܚܡܵܐ ܘܲܡܠܸܐ ܫܘܼܚ̈ܢܹܐ ܘܟܹܐܒܹ̈ܐ ܟܠܝܘܿܡ ܀ ܡܵܐ ܕܐܝܼܬܼ ܚܲܫܵܐ 43 : ܐܸܢ ܐܝܼܬܼ ܪ̈ܵܚܡܹܐ ܒܘܼܝܵܐܵܐ ܐ̄ܢܘܿܢ : ܕܣܵܡ̇ܟ݁ܝܼܢ ܠܸܒܵܐ ܘܲܒ̣ܥܸܢܝܵܢܗܘܿܢ ܚܲܫܵܐ ܦܵܐܹ̇ܓ̣ ܀ ܠܠܵܥܵܙܲܪ ܕܹܝܢ ܐܵܦܠܵܐ ܪ̈ܵܚܡܹܐ ܐܝܼܬܼ ܗ̄ܘ̣ܵܐ ܒܐܲܬܼܪܲܢ : ܘܡܸܛܠ ܗܵܢܵܐ ܟܲܠܒܹ̈ܐ ܗܘ݀ܵܘ ܠܹܗ ܒܢܲܝ̈ ܥܸܢܝܵܢܵܐ ܀ ܥܵܠܡܲܢ ܟ̱ܠܹܗ ܒܡܲܣܲܒ̣ ܒܐܲܦܹ̈ܐ ܨܒ̣ܝܼ̈ܥܵܢ ܐܲܦܵܘ̈ܗܝ : ܘܲܠܥܲܬ݁ܝܼܪܵܐ ܝܵܕܲܥ̇ ܢܸܪܚܲܡ ܕܲܓܵܠܵܐܝܼܬܼ ܀ ܕܙܲܒ̣ܢܵܐ ܗ̄ܘ̣ ܚܘܼܒܹܗ ܘܐܲܝܢܵܐ ܕܝܲܗ̄ܒ̣ ܠܹܗ ܙܲܒ̣ܢܵܐ ܐܝܼܕܼܵܐ : ܡܲܣܓܸܐ ܪܵܚܹ̇ܡ ܘܲܡܝܲܩܲܪ 44 : ܠܹܗ ܥܵܘܵܠܵܐܝܼܬܼ ܀ ܠܡܵܣܟܹܢܵܐ ܕܹܝܢ ܠܵܐ ܐܝܼܬܼ ( ܪ̈ܵܚܡܹܐ ܘܠܵܐ ܩܲܪ̈ܝܼܒܹܐ 45 : ܕܠܵܘ ܕܐܲܠܵܗܵܐ ܗ̄ܘ̣ ܚܘܼܒܹܗ ܕܥܵܠܡܵܐ ܐܸܠܵܐ ܕܐܲܦܹ̈ܐ ܀ ܐܸܢ ܕܹܝܢ ܡܸܣܟܹܝܢ ܘܲܪܡܸܐ ܡܲܢ ܝܵܕܲܥ̇ ܠܹܗ : pb. 375 ܐܸܠܵܐ ܟܲܠܒܹ̈ܐ ܗܵܠܹܝܢ ܕܲܟ̣ܢܲܫ̣ܘ ܨܹܝܕܼ ܠܵܥܵܙܲܪ ܀ ܡܠܸܐ ܗ̄ܘ̣ܵܐ ܫܘܼܚ̈ܢܹܐ ܘܠܵܐ ܓܵܫ̇ܝܼܢ ܠܹܗ ܐܵܣܵܘ̈ܵܬܼܵܐ : ܕܠܵܐ ܐܝܼܬܼ ܗ̄ܘ̣ܵܐ ܠܹܗ ܐܲܓ̣ܪܵܐ ܕܢܸܬܸܠ ܕܲܣܢܝܼܩܵܐ ܗ̄ܘ̣ܵܐ ܀ ܓܠܝܼܙ ܡ̣ܢ ܪ̈ܵܚܡܹܐ ܘܡ̣ܢ ܡܵܙܘܿܢܵܐ ܘܡ̣ܢ ܚܘܼܠܡܵܢܵܐ : ܘܐܝܼܬܼ ܠܹܗ ܫܘܼܚ̈ܢܹܐ ܘܡܸܣܟܹ݁ܢܘܼܬܼܵܐ ܘܟܲܠܒܹ̈ܐ ܚܲܒ̣ܪ̈ܵܘܗܝ ܀ ܠܵܐ ܩܸܢܝܵܢܵܐ ܕܢܸܬܼܒܲܝܲܐ ܒܹܗ ܘܢܸܛܥܸܐ ܚܲܫܵܘ̈ܗܝ 46 : ܘܠܵܐ ܚܘܼܠܡܵܢܵܐ ܕܒܹܗ ܢܸܬܼܠܲܒܲܒ̣ ܥܲܠ ܕܲܣܢܝܼܩܵܐ 47 : ܗ̄ܘ̣ ܀ ܐܵܦܠܵܐ ܪ̈ܵܚܡܹܐ ܕܣܵܡ̇ܟ݁ܝܼܢ ܠܸܒܹܗ ܥܲܠ ܥܵܩ̈ܵܬܹܗ : ܟܲܠܒܹ̈ܐ ܘܟܹܐܒܹ̈ܐ ܘܚܲܣܝܼܪܘܼܬܼܵܐ ܘܬܼܘܼܒ̣ ܡܸܕܸܡ ܠܵܐ ܀ ܠܵܐ ܥܵܨܘܿܒܹ̈ܐ 48 : ܐܝܼܬܼ ܗ̄ܘ̣ܵܐ ܠܫܘܼܚܢܵܘ̈ܗܝ ܟܲܕܼ ܣܲܓܝܼܐܝܼܢ : ܘܠܵܐ ܣܵܡ̇ܘܿܟܹ̈ܐ 49 : ܠܠܸܒܹܗ ܕܲܬܼܒ̣ܝܼܪ ܒܲܣܢܘܼܩܘܼܬܼܵܐ ܀ ܟܵܐܹ̇ܒ̣ ܘܲܟ̣ܦܸܢ ܘܲܡܠܸܐ ܘܵܝܹ̈ܐ 50 ܆ ܘܡܵܢܵܐ ܢܸܥܒܸ݁ܕܼ : ܘܟܲܕܼ ܛܵܒ̣ ܗܵܟܲܢ ܠܵܐ ܡܒܲܓܸܢ ܗ̄ܘ̣ܵܐ ܕܦܵܪܘܿܫܵܐ ܗ̄ܘ̣ܵܐ ܀ ܥܲܬ݁ܝܼܪܵܐ ܕܹܝܢ ܗܵܘ̇ ܕܥܲܠ ܬܲܪܥܹܗ ܣܚܝܼܦ ܗ̄ܘ̣ܵܐ ܘܲܫܕܸܐ : ܫܡܲܥ ܬܘܼܒ̣ ܕܐܲܝܟܲܢ ܡܸܬܼܓܲܐܸܐ ܗ̄ܘ̣ܵܐ ܘܲܡܠܸܐ ܛܘܼ̈ܒܹܐ ܀ ܓܘܼܫܡܹܗ ܚܠܝܼܡ ܗ̄ܘ̣ܵܐ ܘܲܒ̣ܩܸܢܝܵܢܹܗ ܥܲܬ݁ܝܼܪܵܐ ܗ̄ܘ̣ܵܐ : ܠܒ̣ܘܼܫܹܗ ܦܐܸܐ ܗ̄ܘ̣ܵܐ ܐܵܦ ܡܹܐܟܼ̈ܠܵܬܹܗ ܫܲܦܝܼܪ̈ܵܢ ܗ̄ܘܲܝ̈ ܀ ܡܠܸܐ ܦܵܬܼܘܿܪܹܗ ܘܪܵܥܹ̇ܡ ܒܲܝܬܹܗ ܘܲܕܼܚܝܼܠ ܐܲܬܼܪܹܗ : ܥܲܬ݁ܝܼܪ ܘܲܚܠܝܼܡ ܘܟ̣ܠܢܵܫ ܪܵܚܹ̇ܡ ܘܲܡܝܲܩܲܪ ܠܹܗ ܀ ܠܒ̣ܘܼܫܵܐ ܪܓ̣ܝܼܓ̣ܵܐ ܘܦܲܓ̣ܪܵܐ ܚܠܝܼܡܵܐ ܘܟ̣ܝܼܣܵܐ ܡܲܠܝܵܐ : pb. 376 ܘܚܲܝܹ̈ܐ ܓܐܲܝ̈ܵܐ ܘܟ̣ܠ 51 : ܛܵܒ̣ܵܬܼܵܐ ܕܠܵܐ ܢܸܟܼ̈ܝܵܢܹܐ ܀ ܚܵܕܹܐ ܒܥܘܼܬܼܪܹܗ ܘܪܵܡ ܒܲܠܒ̣ܘܼܫܵܘ̈ܗܝ ܘܲܦܐܸܐ ܟ̱ܠܹܗ : ܒܵܣܹ̇ܡ ܘܲܚܠܝܼܡ ܘܲܒ̣ܡܸܣܟܹ݁ܢܵܐ ܠܵܐ ܚܵܐܲܪ ܗ̄ܘ̣ܵܐ ܀ ܠܵܥܵܙܲܪ ܕܹܝܢ ܥܲܠ ܬܲܪܥܹܗ ܗ̄ܘ̣ܵܐ ܕܗܵܢܵܐ ܓܲܐܝܵܐ : ܘܲܡܠܸܐ ܘܵܝܹ̈ܐ ܘܚܵܙܹ̇ܐ ܛܘܼ̈ܒܹܐ ܘܠܵܐ ܡܸܬܼܪܲܥܲܡ ܀ ܕܢܸܣܒܲܥ ܒܲܠܚܘܿܕܼ ܡ̣ܢ ܦܲܪ̈ܬܘܼܬܹܐ ܡܸܬܼܪܲܓ̣ܪܲܓ̣ ܗ̄ܘ̣ܵܐ : ܘܝܲܬ݁ܝܼܪ̈ܵܬܼܵܐ ܕܐܝܼܬܼ ܗ̄ܘ̣ܵܐ ܬܲܡܵܢ ܠܵܐ ܒܵܥܹ̇ܐ ܗ̄ܘ̣ܵܐ ܀ ܠܵܐ ܠܲܠܒ̣ܘܼܫܵܐ ܐܵܦܠܵܐ ܠܥܘܼܬܼܪܵܐ ܘܡܸܬܼܚܲܬܼܚܲܬܼ ܗ̄ܘ̣ܵܐ : ܘܠܵܐ ܠܡܹܐܟ̣̈ܠܵܬܼܵܐ ܕܥܲܠ ܦܵܬܼܘܿܪܵܐ ܕܣܲܓܝܼ̈ܐܵܢ ܗ̄ܘܲܝ̈ ܀ ܥܲܠ ܦܲܪ̈ܬܘܼܬܹܐ ܕܐܵܟ̣݁ܠܝܼܢ ܟܲܠܒܹ̈ܐ ܣܢܝܼܩ ܗ̄ܘܟܵܐ ܒܲܠܚܘܿܕܼ : ܕܐܵܦ ܗ݀ܝ ܟܝܵܢܵܐ ܬܲܒ̣ܥ̣ܵܗ̇ ܘܟܸܢ ܐܸܬܼܪ̈ܲܓ̣ܪܲܓ̣ ܀ ܐܸܠܘܼ ܟܝܵܢܵܐ ܠܵܐ ܓܲܪܝܼ ܗ̄ܘ̣ܵܐ ܟܲܦܢܵܐ ܪܲܒܵܐ : ܡܟܢ ܦܘܼܪܫܵܢܹܗ ܘܠܵܐ ܠܦܲܪ̈ܬܘܼܬܹܐ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܀ ܣܲܢܝܵܐ ܪܸܓ݁ܬܼܵܐ ܡܵܐ ܕܫܵܐܹ̇ܠ ܐ̄ܢܵܫ ܝܲܬ݁ܝܼܪ̈ܵܬܼܵܐ : ܘܡܵܐ ܕܲܟ̣ܝܵܢܵܐ ܬܵܒܲܥ̇ ܕܝܼܠܹܗ ܫܲܦܝܼܪ ܗ̄ܘ̣ ܠܹܗ ܀ ܠܠܲܚܡܵܐ ܕܝܵܘܡܵܐ ܕܢܸܬܼܪܲܓ̣ܪܲܓ̣ ܐ̄ܢܵܫ ܡ̣ܢ ܕܲܟ̣ܝܵܢܵܐ ܗ̄ܝܼ : ܡܹܐܟ̣̈ܠܵܬܼܵܐ 52 : ܕܹܝܢ ܡܵܐ ܕܲܡܫܲܚܠܸܦ ܪܸܓܬܹܗ 53 : ܡܵܘܬܵܐܠ ܗ̄ܝܼ ܀ ܗܵܘ̇ ܦܵܪܘܿܫܵܐ ܐܵܦ ܠܵܐ ܠܠܲܚܡܵܐ ܫܲܠܡܵܐ 54 : ܪܲܓ̣ ܗ̄ܘ̣ܵܐ : ܐܸܠܵܐ ܕܢܸܣܒܲܥ ܡ̣ܢ ܦܲܪ̈ܬܘܼܬܹܐ ܘܢܸܫܪܸܐ ܟܲܦܢܹܗ ܀ ܟܲܕܼ ܩܵܡ̣ ܥܠܵܘܗܝ ܟܝܵܢܵܐ ܘܐܲܠܨܹܗ ܐܲܝܟ̣ ܬܵܒ̣݁ܘܿܥܵܐ : pb. 377 ܠܲܙܥܘܿܧ̈ܝܵܬܼܵܐ ܗ̄ܘ̣ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܕܲܢܩܲܪܸܒ̣ ܠܹܗ ܀ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܕܢܸܡܠܸܐ ܟܲܪܣܹܗ ܡ̣ܢ ܦܲܪ̈ܬܘܼܬܹܐ ܆ ܘܐܵܦ ܠܵܐ ܗܵܕܹܐ ܐܸܬܼܝܲܗܒܲܬ݀ ܠܹܗ ܕܢܸܣܓܸܐ ܫܘܼܦܪܹܗ ܀ ܡܸܬܼܪܲܓ̣ܪܲܓ̣ ܗ̄ܘ̣ܵܐ ܡܓܲܕܵܦܘܼ ܕܹܝܢ ܠܵܐ ܡܓܲܕܸܦ ܗ̄ܘ̣ܵܐ : ܘܥܲܠ ܝܵܗ̇ܘܿܒ̣ܵܗ̇ ܕܡܸܣܟܹ݁ܢܘܼܬܼܵܐ ܠܵܐ ܡܪܲܛܸܢ ܗ̄ܘ̣ܵܐ ܀ ܡ̣ܢ ܐܲܠܵܗܵܐ ܡܛܵܬܹܗ ܦܸܨܬܼܵܐ ܕܡܸܣܟܹܢܘܼܬܼܵܐ : ܘܲܕܼܝܵܕܲܥ̇ ܗ̄ܘ̣ܵܐ ܕܡ̣ܢ ܐܲܠܵܗܵܐ ܗ̄ܝܼ ܫܲܩ̣ܠܵܗ̇ ܘܲܫܠܝܼ ܀ ܐܲܓܲܪ ܪܘܼܚܹܗ ܒܟܲܦܢܵܗ̇ ܘܡܲܪܥܵܐ ܘܒܲܣܢܘܼܩܘܼܬܼܵܐ : ܘܣܲܝܒܲܪ ܟܹܐܒܹܗ ܐܲܝܟ̣ ܦܵܪܘܿܫܵܐ ܕܠܵܐ ܪܘܼܥܵܡܵܐ ܀ ܗܵܟܲܢ ܛܲܥ̣ܢܵܗ̇ ܠܡܸܣܟܹܢܘܼܬܼܵܐ ( ܘܲܕܼܠܵܐ ܪܸܛܢܵܐ 55 : ܐܲܝܟ̣ ܡܵܘܗܲܒ̣ܬܼܵܐ ܕܡ̣ܢ ܐܲܠܵܗܵܐ ܐܸܬܼܝܲܗܒܲܬ݀ ܠܹܗ ܀ ܚܟܵܪ ܒܐܲܠܵܗܵܐ ܕܦܲܠܸܓ̣ ܥܘܼܬܼܪܵܐ ܘܡܸܣܟܹܢܘܼܬܼܵܐ : ܘܲܕܼܠܹܗ ܝܲܗ̄ܒ̣ ܠܹܗ ܡܸܣܟܹܢܘܼܬܼܵܐ ܠܵܐ ܪܵܛܹ̇ܢ ܗ̄ܘ̣ܵܐ ܀ ܒܸ݁ܡܦܲܠܓܟܵܢܵܐ ܚ̣ܵܪ ܕܲܬܼܪܝܼܨܵܐ ܗ̄ܘ̣ ܘܲܕܼܦܵܪܘܿܫܵܐ ܗ̄ܘ̣ : ܘܠܵܐ ܚܟܵܪ ܕܲܥܠܝܼܒ̣ ܐܸܠܵܐ ܕܲܬܼܪܝܼܨ ܕܲܡܦܲܠܸܓ̣ ܀ ܓܘܼܫܡܵܐ ܟܪܝܼܗܵܐ ܘܒܲܝܬܵܐ ܣܦܝܼܩܵܐ ܡܛܵܝܗܝ ܠܲܥܠܝܼܒ̣ܵܐ : ܘܠܵܐ ܒܥ̣ܵܐ ܢܚܲܠܸܦ ܡܸܕܸܡ ܕܲܡܛ̣ܵܝܗܝ ܕܲܬܼܪܝܼܨܵܐ ܗ̄ܘ̣ܵܐ ܀ ܚ̣ܙܵܐ ܕܲܒ̣ܦܸܨܬܹܗ ܠܵܐ ܐܝܼܬܼ ܥܘܼܬܼܪܵܐ ܘܠܵܐ ܘܠܵܐ ܩܸܢܝܵܢܵܐ 56 : ܘܠܲܕܼܠܵܐ ܕܝܼܠܹܗ ܠܵܐ ܐܸܬܼܪܲܓ̣ܪܲܓ̣ ܕܢܸܩܢܸܐ ܐܸܢܘܿܢ ܀ ܚ̣ܙܵܐ ܠܦܲܪ̈ܬܘܼܬܹܐ ܕܡܹܐܒܲܕܼ ܐܵܒ̣݁ܕܝܼܢ ( ܡ̣ܢ ܥܲܬ݁ܝܼܪܵܐ 57 : ܘܟܸܢ ܗ̄ܘ̣ ܠܗܵܠܹܝܢ ܐܸܬܼܪܲܓ̣ܪܲܓ̣ ܗ̄ܘ̣ܵܐ ܕܢܸܬܼܝܲܗܒ݁ܘܼܢ ܠܹܗ ܀  pb. 378 ܐܸܠܘܼ ܚܵܫ̇ܚܝܼܢ ܐܵܘ ܡܲܗܢܹܝܢ ܗ̄ܘ̣ܵܘ ܒܹܝܬܼ ܥܲܬ݁ܝܼܪܵܐ 58 : ܠܵܐ ܪܵܐܹ̇ܚ̣ ܗ̄ܘ̣ܵܐ ܕܠܵܐ ܢܸܬ݁ܬ݁ܕܝܼܢ ܗ̄ܘ̣ܵܐ ܡ̣ܢ ܟܹܐܢܘܼܬܼܵܐ ܀ ܒܵܬܲܪ ( ܕܲܢܬܲܪܘ ܡ̣ܢ ܦܵܬܼܘܿܪܵܐ 59 : ܪܲܓ̣ ܗ̄ܘ̣ܵܐ ܐܸܢܘܿܢ : ܟܲܕܼ ܡܸܬ݁ܬ݁ܕܝܼܫܝܼܢ ܕܠܵܐ ܢܸܣܬܲܓ̣ܦ ܡܵܪܹܐ ܒܲܝܬܵܐ ܀ ܠܗܵܠܹܝܢ ܕܐܸܒܸ݁ܕܼܘ 60 : ܐܸܬܼܪܲܓ̣ܪܲܓ̣ ܗ̄ܘ̣ܵܐ ܘܠܵܐ ܐܸܬ݀ܵܘ ܠܹܗ : ܘܬܼܘܼܒ̣ ܣܲܝܒܲܪ ܗ̄ܘ̣ܵܐ ܟܲܕܼ ܠܵܐ ܡܪܲܛܸܢ ܒܲܣܢܝܼܩܘܼܬܼܵܐ ܀ ܠܵܐ ܚܵܣܹ̇ܡ ܗ̄ܘ̣ܵܐ ܠܵܐ ܒܥܲܬ݁ܝܼܪܵܐ ܘܠܵܐ ܒܦܵܬܼܘܿܪܹܗ : ܘܠܵܐ ܒܲܠܒ̣ܘܼܫܹܗ ܘܠܵܐ ܒܚܘܼܠܡܵܢܹܗ ܘܠܵܐ ܒܲܢܝܵܚܵܘ̈ܗܝ ܀ ܥܲܠ ܦܲܪ̈ܬܘܼܬܹܐ ܨܠܵܬ݀ ܗ̄ܘ̣ܵܬܼ ܪܸܓܬܹܗ ܕܢܸܒ̣ܥܸܐ ܐܸܢܘܿܢ : ܘܲܕܼܠܵܐ ܐ̄ܬ݀ܵܘ ܠܹܗ ܫܠܝܼ ܗ̄ܘ̣ܵܐ ܘܐܲܗܡ̣ܝܼ ܐܵܦ ܡ̣ܢ ܗܵܠܹܝܢ ܀ ܥܲܬ݁ܝܼܪܵܐ ܕܹܝܢ ܒܵܣܹ̇ܡ ܘܲܓ̣ܐܸܐ ܘܠܵܐ ܚܵܐܲܪ ܒܹܗ : ܒܕܼܵܘܝܵܐ ܕܲܣܚܝܼܦ ܠܘܼܩܒܲܠ ܬܲܪܥܹܗ ܘܲܡܠܸܐ ܟܹܐܒܹ̈ܐ ܀ ܪ̈ܵܡܵܢ ܥܲܝܢܵܘ̈ܗܝ ܘܲܪܘܝܼܚ ܠܸܒܹܗ ܘܚܵܕܹܐ ܟ̱ܠܹܗ : ܘܫܝܼܛ ܠܹܗ ܡܥܵܩܵܐ ܟܲܕܼ ܡ̣ܢ ܬܲܪܥܹܗ ܠܵܐ ܡܲܪܚܸܩ ܗ̄ܘ̣ܵܐ ܀ ܢܵܦܹ̇ܩ ܘܲܢܦܝܼܚ ܥܵܐܹ̇ܠ ܘܲܚܬܼܝܼܪ ܝܵܬܹ̇ܒ̣ ܘܲܓ̣ܐܸܐ : ܩܵܐܹ̇ܡ ܘܲܦܐܸܐ ܐܵܙܹ̇ܠ ܘܲܦܨܝܼܚ ܐܵܬܹ̇ܐ ܘܕܼܵܐܹ̇ܨ ܀ ܓܢܸܐ ܘܡܸܬܼܒܲܣܲܡ ܣܡܝܼܟ̣ ܘܡܸܬܼܦܲܛܲܡ ܗܕܼܝܼܪ ܒܲܠܒ̣ܘܼ̈ܫܹܐ : ܣܡܝܼܟ̣ ܒܲܛܥܘܼܡܹ̈ܐ ܫܪܸܐ ܒܲܢܝܵܚܹ̈ܐ ܥܢܸܐ ܒܓܹܐ̈ܘܵܬܼܵܐ ܀ ܘܐܲܣܝܼܢ ܒܲܝܬܹܗ ܘܡܲܠܝܵܐ ܟܲܪܣܹܗ ܘܲܚܠܝܼܡ ܓܘܼܫܡܹܗ : ܘܟ̣ܠ ܛܵܒ̣ܵܬܼܵܐ ܕܐܝܼܬܼ ܒܹܗ ܒܥܵܠܡܵܐ ܣܲܓܝܼ̈ܐܵܢ ܠܹܗ ܀ ܠܵܥܵܙܲܪ ܕܹܝܢ ܕܘܸܐ ܗ̄ܘ̣ܵܐ ܘܡܸܣܟܹܝܢ ܡܫܲܦܲܠ ܘܲܣܢܝܼܩ : pb. 379 ܘܲܟ̣ܪܝܼܗ ܘܲܟ̣ܦܸܢ ܘܐܲܠܝܼܨ ܘܲܫܒ̣ܝܼܩ ܫܝܼܛ ܘܲܡܓܲܙܲܝ ܀ ܣܦܝܼܩܵܐ ܟܲܪܣܹܗ ܘܲܨܕܸܐ ܥܘܼܡܪܹܗ ܘܲܡܠܸܐ ܫܘܼܚ̈ܢܹܐ : ܘܐܝܼܬܼ ܠܹܗ ܟܹܐܒܹ̈ܐ ܘܚܲܝܹ̈ܐ ܒܝܼ̈ܫܹܐ ܘܣܵܒܹ̇ܠ ܙܵܘ̈ܥܹܐ ܀ ܥܸܫܢܲܬ݀ ܒܝܼܫܬܹܗ ܣܓܝܼ ܐܘܼܠܨܵܢܹܗ ܢ̣ܓܲܪ ܛܘܼܪܵܦܹܗ : ܘܲܡܛܵܐ ܩܸܨܹܗ ܕܢܲܓ̣ܗܸܐ ܠܥܵܠܡܵܐ ܘܲܠܒ̣ܝܼ̈ܫܵܬܹܗ ܀ ܐܸܠܦܹܗ ܠܐܝܼܬܼܵܐ ܒܥܵܠܡܵܐ ܕܟܹܐܒܹ̈ܐ 61 : ܡܸܬܼܪܲܕܼܦܵܐ ܗ̄ܘ̣ܵܬܼ ܆ ܘܐܲܝܟ̣ ܠܲܠܡܹܐܢܵܐ ܕܐܝܼܬܼ ܒܹܗ ܢܝܵܚܵܐ ܠܡܵܘܬܵܐ ܣܸܡܟܲܬ݀ ܀ ܩܵܡܲܬ݀ ܥܠܵܘܗܝ ܡܸܣܟܹܢܘܼܬܼܵܐ ܐܲܝܟ̣ ܡܲܚܫܘܼܠܵܐ : ܘܪܲܕܼܦܘܼܗܝ ܟܹܐܒܹ̈ܐ ܐܲܝܟ̣ ܟܝܼܡ̈ܘܿܢܹܐ ܒܝܲܡܵܐ ܪܲܒܵܐ ܀ ܘܲܕܼܚܲܟ݁ܝܼܡ ܗ̄ܘ̣ܵܐ ܕܲܒܲܪ ܐܸܠܦܹܗ ܕܠܵܐ ܢܸܟ̣̈ܝܵܢܹܐ : ܘܡ̣ܢ ܒܹܝܬܼ ܚܲܫܹ̈ܐ ܟܢܲܫ̣ ܬܹܐܓ̣ܘܿܪܬܵܐ ܕܥܘܼܬܼܪܵܐ ܪܲܒܵܐ ܀ ܒܚܲܕܼ 62 : ܚܲܕܼ ܝܵܘܡܵܐ ܐܸܬ݁ܛܲܠܲܩܘ ܗ̄ܘ̣ܵܘ ܚܲܝܹ̈ܐ ܒܝܼ̈ܫܹܐ : ܘܐܲܝܟ̣ ܬܲܓܵܪܵܐ ܥܲܠ̣ ܠܐܵܘܵܢܵܐ ܕܲܡܠܸܐ ܢܵܘܚܵܐ ܀ ܕܚܲܝ̈ ܠܲܚ̈ܕܼܵܕܹܐ ܫܢܲܝ̈ܵܐ ܕܚܲܫܹ̈ܐ ܘܲܕܼ̈ܥܵܩܵܬܼܵܐ : ܘܲܥ̣ܒܲܪ ܟܠܗܹܝܢ ܐܲܝܟ̣ ܛܸܠܵܠܵܐ ܘܠܵܐ ܝܑܼܕܼܝܼ̈ܥܵܢ ܀ ܠܲܩܸܛ̣ ܠܲܫܢܵܘ̈ܗܝ ܘܲܒ̣ܬܸܢ̈ܚܵܬܼܵܐ ܣܒܲܠ̣ ܥܸܕܵܢܵܘ̈ܗܝ : ܘܐܸܬܼܓܲܡܪܲܬ݀ ܗ̄ܘ̣ܵܬܼ ܐܘܼܪܚܹܗ ܠܐܝܼܬܼܵܐ ܘܥܲܠ̣ ܠܲܢܝܵܚܵܐ 63 :܀ ܫ̣ܘܲܪ ܘܐܸܫܬܲܪܓܲܠ 64 : ܝܲܪ̈ܚܹܐ ܕܟܹܐܒ̣ܵܘ̈ܗܝ ܚܲܕܼ ܒܵܬܲܪ ܚܲܕܼ ܆ ܣܚܲܦ̣ܘ ܠܲܚܕܼܵܕܹ̈ܐ ܘܲܢܦܲܩ̣ܘ ܫܲܢܝܼܘ ܨܹܝܕܼ ܫܘܼܠܵܡܵܐ ܀ ܝܲܒܸܠ̣ܘ ܣܲܒ̣ܠܘܼܗܝ ܪܲܫܡܵܐ ܘܨܲܦܪܵܐ ܗܵܢܵܐ ܨܹܝܕܼ ܗܵܘ̇ : pb. 380 ܘܐܲܓ̣ܗܝܼ ܠܟ̣ܠܗܘܿܢ ܙܲܒ̣̈ܢܹܐ ܠܙܝܼ̈ܙܹܐ ܘܲܠܟܹܐܒܲܝ̈ܗܘܿܢ ܀ ܐܸܬܼܗܲܦܟܲܬ݀ ܗ̄ܘ̣ܵܬܼ ܓܝܼܓ̣ܠܵܐ ܕܚܲܝܵܘ̈ܗܝ ܨܹܝܕܼ ܫܘܼܠܵܡܵܐ : ܘܡ̣ܢ ܒܹܝܬܼ ܚܲܫܹ̈ܐ ܣܸܒ̣ܠܲܬ݀ ܘܣܵܡܬܹܗ ܒܐܲܬܼܪܵܐ ܪܵܡܵܐ ܀ ܡܝܼܬܼ ܠܵܥܵܙܲܪ ܐܹܝܢ ܒܲܫܪܵܪܵܐ ܡܵܘܬܹܗ ܢܝܵܚܵܐ ܗ̄ܘ̣ : ܟܒܲܪ ܕܹܝܢ ܙܵܕܹܩ ܐܹܡܲܪ ܕܲܚ̣ܝܵܐ ܕܡܝܼܬܼ ܗ̄ܘ̣ܵܐ ܟܲܕܼ ܚܲܝ ܀ ܢܦܲܠ̣ ܡܸܣܟܹܢܵܐ ܡ̣ܢ ܩܸܩ̱ܠܬܵܐ ܠܒܹܝܬܼ ܡܲܠܟ݁ܘܼܬܼܵܐ : ܫܪܲܥ̣ ܡ̣ܢ ܐܲܬܼܪܹܗ ܠܐܲܬܼܪܵܐ ܓܲܐܝܵܐ ܕܚܲܝܹ̈ܐ ܛܵܒܹ̈ܐ ܀ ܢܦܲܠ̣ ܡ̣ܢ ܥܘܼܡܩܵܐ ܘܩܲܒ݁ܠܹܗ ܪܵܘܡܵܐ ܕܒܹܝܬܼ ܐܲܒ̣ܪܵܗܵܡ : ܡܝܼܬܼ ܟܹܐܒ̣ܬܼܵܢܵܐ ܐܲܝܟ̣ ܕܲܠܡܹܐܡܲܪ ( ܚ̣ܝܵܐ ܕܡܲܝܝܼܬܼ 65 : ܗ̄ܘ̣ܵܐ ܀ ܡܝܼܬܼ ܠܵܥܵܙܲܪ ܘܲܒ̣̈ܢܲܝ̈ ܢܘܼܗܪܵܐ ܟܢܲܫ̣ܘ ܠܐܝܼܩܵܪܹܗ : ܘܩܲܒ݁ܠܘܼܗܝ ܣܸܕܼܪܹ̈ܐ ܒܙܵܘܚܵܐ ܪܲܒܵܐ ܠܲܡܝܲܩܵܪܘܼ ܀ ܦܪܲܣ̣ܘ 66 : ܡܲܠܲܐܟܹ̈ܐ ܫܘܿܫܸܦܲܝ̈ܗܘܿܢ ܩܲܕܝܼ̈ܫܵܬܼܵܐ : ܘܟܸܠ̈ܠܹܐ ܕܢܘܼܗܪܵܐ ( ܩܪܲܡ̣ܘ ܠܹܗ ܒܐܘܼܪܚܵܐ 67 : ܕܒܹܝܬܼ ܡܲܠܟ݁ܘܼܬܼܵܐ ܀ ܡܬܲܚ̣ܘ ܣܸܕܼܪ̈ܲܝܗܘܿܢ ܚܲܝ̈ܠܵܘܵܬܼܵܐ ܕܲܫܡܲܝܵܢܹ̈ܐ : ܕܢܹܐܬܸܐ ܠܲܐܝܵܐ ܕܟܹܐܒܹ̈ܐ ܠܒܹܝܬܼ ܡܲܠܲܐܟܹ̈ܐ ܀ ܥܢܵܢܹ̈ܐ ܕܢܘܼܗܪܵܐ ܐܲܝܟ̣ ܐܸܣܦܘܼ̈ܓܹܐ ܚܸܘܵܪ̈ܵܬܼܵܐ : ܥ̣ܒܲܪ 68 : ܥܲܠ ܫܘܼܚܢܵܘ̈ܗܝ ܘܐܸܬܼܢ̱ܫܝܼ ܗ̄ܘ̣ܵܐ ܠܲܚܒ̣ܵܪ̈ܵܬܹܗ ܀ ܥܪܲܩ̣ܘ ܟܘܼܪ̈ܗܵܢܹܐ ܘܲܫܠܸܡ̣ܘ ܟܹܐܒܹ̈ܐ ܘܸܣܟܹ݁ܢܘܼܬܼܵܐ : ܘܥܲܠ̣ ܩܵܡ̣ ܓܲܒ̣ܪܵܐ ܒܐܲܬܼܪܵܐ ܕܛܘܼ̈ܒܹܐ ܘܲܕܼܓܹܐ̈ܘܵܬܼܵܐ ܀ ܢܦܲܩ̣ܘ 69 : ܡܲܠܲܐܟܹ̈ܐ ܘܐܲܝܟ̣ ܕܲܠܚܲܬܼܢܵܐ ܩ̣ܛܲܪܘ ܠܹܗ ܬܵܓ̣ܵܐ : pb. 381 ܘܙܲܝܲܚ̣ܘ ܐܲܥ̣ܠܘܼܗܝ ܢܸܚܙܸܐ ܓܢܘܿܢܵܐ ܕܒܹܝܬܼ ܐܲܒ̣ܪܵܗܵܡ ܀ ܥܒܲܪ ܗ̄ܘ̣ܵܐ ܠܒ̣ܝܼܒ̣ܵܐ ܒܐܲܬܼܪ̈ܵܘܵܬܼܵܐ ܕܚܝܼ̈ܠܹܐ ܘܲܦܨܝܼܚ : ܘܲܒ̣ܡܲܥܒܲܪܬܵܐ ܕܚܝܼܠܬܵܐ ܕܢܘܼܪܵܐ ܘܠܵܐ ܐܸܣܬܲܪܲܕܼ ܀ ܟܸܢܫܹ̈ܐ ܕܢܘܼܗܪܵܐ 70 : ܗܘ݀ܵܘ ܠܹܗ ܠܘܝܼܬܼܵܐ ܟܲܕܼ ܪܵܕܹܐ ܗ̄ܘ̣ܵܐ : ܒܝܲܡܬܼܵܐ 71 : ܕܚܝܼܠܬܵܐ ܕܡܲܠܝܵܐ ܚܸܫܟܵܐ 72 : ܘܠܵܐ ܕܵܚܹ̇ܠ ܗ̄ܘ̣ܵܐ ܀ ܓܘܼܕܼܵܐ ܙܪܝܼܙܬܵܐ ܕܒܹܝܬܼ ܓܲܒ̣ܪܝܹܠ ܥܸܒ̣ܪܲܬ݀ ܥܲܡܹܗ : ܒܐܲܬܼܪܹܗ ܕܡܵܘܬܵܐ ܘܠܵܐ ܐܸܣܬܲܪܲܕܼ ܐܲܝܟ̣ ܚܲܠܵܫܵܐ ܀ ܠܗܵܘܬܼܵܐ ܪܲܒ݁ܬܼܵܐ ܥ̣ܒܲܪ ܥܲܠ ܐܝܼܕܼܵܐ ܕܒܹܝܬܼ ܡܝܼܟ̣ܵܐܹܝܠ : ܘܐܵܘܒܸ݁ܠ̣ܘ ܣܵܡ̣ܘܼܗܝ ܨܹܝܕܼ 73 : ܐܲܒ̣ܪܵܗܵܡ ܒܹܝܬܼ ܡܲܠܟ݁ܘܼܬܼܵܐ ܀ ܢܚܸܬܼ ܗ̄ܘ̣ܵܐ ܠܕܲܪܓ̣ܵܐ ܕܡܸܣܟܹܢܘܼܬܼܵܐ ܐܲܝܟ̣ ܟܲܫܝܼܪܵܐ : ܘܲܕܼܠܵܐ ܪܲܛܸܢ ܙܟ̣ܵܐ ܒܵܗ̇ ܘܲܣܠܸܩ̣ ܐܲܝܟ̣ ܢܲܨܝܼܚܵܐ ܀ ܩܵܡ̣ ܒܐܵܓ̣ܘܿܢܵܐ ܕܟܲܦܢܵܐ ܘܟܹܐܒܹ̈ܐ ܘܐܸܬܼܟܲܫܲܪ ܒܹܗ : ܘܲܬܼܗܲܪܘ ܥܝܼܪܹ̈ܐ ܕܲܟ̣ܡܵܐ ܥܲܙܝܼ ܕܠܵܐ ܪܘܼܥܵܡܵܐ ܀ ܘܥܲܠ ܕܲܙܟ̣ܵܐ ܗ̄ܘ̣ܵܐ ܢܦܲܩ̣ܘ ܡܲܠܲܐܟܹ̈ܐ ܒܲܟ̣ܠܝܼܠܲܝ̈ܗܘܿܢ : ܕܲܢܩܲܒ݁ܠܘܼܢܵܝܗܝ ܟܲܕܼ ܡܸܬܼܝܲܩܲܪ ܡ̣ܢ ܟܸܢܲܝ̈ܗܘܿܢ ܀ ܥܲܠ̣ ܗ̄ܘܟܵܐ ܠܟ̣ܘܼܪܵܐ ܕܡܸܣܟܹܢܘܼܬܼܵܐ ܕܲܗܒ̣ܵܐ ܓܲܒ̣ܝܵܐ : ܘܕܲܐܙܗܲܪ ܫܘܼܦܪܹܗ ܫܩܲܠ̣ܘ ܗ̄ܘ̣ܵܘ ܣܵܡ̣ܘܼܗܝ ܒܹܝܬܼ ܡܲܠܟ݁ܘܼܬܼܵܐ ܀ ܒܥܲܪܣܵܐ ܕܟܹܐܒܹ̈ܐ ܢܦܲܠ̣ ܐܲܝܟ̣ ܕܲܗܒ̣ܵܐ ܥܲܠ ܣܲܕܵܢܵܐ : ܘܚܲܫ̣ܠܘܼܗܝ ܚܲܫܹ̈ܐ ܥܕܲܡܵܐ ܕܢܸܗܘܸܐ ܠܬܼܵܓ̣ܵܐ ܪܲܒܵܐ ܀ ܓܢܸܐ ܡܸܣܟܹܢܵܐ ܒܥܘܼܒܹܗ ܕܐܲܒ̣ܪܵܡ ܒܹܝܬܼ ܡܲܠܟ݁ܘܼܬܼܵܐ : ܘܲܡܛ̣ܵܐ ܙܲܒ̣ܢܵܐ ܕܐܵܦ ܥܲܬ݁ܝܼܪܵܐ ܢܡܘܼܬܼ ܒܲܫܪܵܪܵܐ ܀  pb. 382 ܡܝܼܬܼ ܥܲܬ݁ܝܼܪܵܐ ܕܡܵܘܬܹ݁ܗ ܕܗܵܢܵܐ ܐܹܝܢ ܡܵܘܬܵܐ ܗ̄ܘ̣ܵܐ : ܀ ܡܝܼܬܼ ܠܲ ܘܐܸܬܼܩܒܲܪ ܩܒ̣ܘܼܪܬܹܗ ܣܵܗ̇ܕܵܐ ܕܡܵܘܬܹܗ ܡܵܘܬܵܐ ܗ̄ܘ̣ ܀ ܥܲܠ ܠܵܥܵܙܲܪ ܟܬܼܝܼܒ̣ ܕܡܝܼܬܼ ܘܐܵܘܒ݁ܠܘܼܗܝ ܨܹܝܕܼ ܐܲܒ̣ܪܵܗܵܡ : ܘܥܲܠ ܥܲܬ݁ܝܼܪܵܐ ܕܟܲܕܼ ܡܝܼܬܼ ܘܐܸܬܼܩܒܲܪ ܘܲܢܚܸܬܼ 74 : ܠܲܫܝܘܿܠ ܀ ܣܲܓܝܼ ܐܵܠ̇ܨܵܐ ܥܲܠ ܦܘܼܪܫܵܢܵܐ ܥܲܡ ܩܸܪܝܵܢܵܐ : ܐܸܢ ܕܹܝܢ ܡܸܦܪܲܫ ܠܵܐ ܦܵܪܹܫ ܐ̄ܢܵܫ ܐܵܦܠܵܐ ܢܸܩܪܸܐ ܀ ܕܢܸܩܪܸܐ ܡܸܩܪܵܐ ܟܠ ܐ̄ܢܵܫ ܝܵܕܲܥ̇ ܫܲܪܝܼܪܵܐܝܼܬܼ : ܦܘܼܪܫܵܢܵܐ ܕܹܝܢ ܨܹܝܕܼ ܕܲܙܥܘܿܪܝܼܢ ܡܸܫܟܲܚ ܐܲܢ̄ܬ݁ ܠܹܗ ܀ ܣܲܓܝܼ ܐܵܠ̇ܨܵܐ ܕܢܸܒ̣ܨܘܿܪ ܩܲܠܝܼܠ ܡ̣ܢ ܩܸܪܝܵܢܵܐ : ܘܨܹܝܕܼ ܦܘܼܪܫܵܢܵܐ ܬܟܲܬܲܪ ܢܲܦ̮ܫܵܐ ܢܲܗܝܼܪܵܐܝܼܬܼ ܀ ܩܵܠܵܗ̇ ܕܡܸܠܬܼܵܐ ܫܵܡ̈ܥܵܢ ܐܸܢܹܝܢ ܐܵܦ ܚܲܝ̈ܘܵܬܼܵܐ : ܦܘܼܪܫܵܢܵܗ̇ ܕܹܝܢ ܐ̄ܢܵܫܵܐ ܕܗܵܘܢܵܐ ܘܲܕܼܣܘܸܟܵܠܵܐ ܀ ܡܵܕܹܝܢ ܗܘܢܵܐ ܢܸܦ̮ܬܲܚ ܐܸܕܼܢܵܘ̈ܗܝ ܨܹܝܕܼ ܝܘܼܠܦܵܢܵܐ : ܕܗ݀ܘܝܘܼ ܡܸܫܟܲܚ ܢܸܚܙܸܐ ܫܘܼܦܪܵܐ ܕܲܒ̣ܩܸܪܝܵܢܵܐ 75 :܀ ܥܲܠ ܡܸܣܟܹܢܵܐ ܠܵܐ ܟܬܼܝܼܒ̣ ܕܐܸܬܼܩܒܲܪ ܘܲܠܡܵܢܵܐ ܟܲܝ : ܐܸܠܵܐ ܡܸܛܠ ܕܡܵܘܬܹܗ ܪܚܝܼܡܵܐ ܠܵܘ ܡܵܘܬܵܐ ܗ̄ܘ̣ܵܐ ܀ ܡ̣ܢ ܒܝܼ̈ܫܵܬܼܵܐ ܨܹܝܕܼ ܛܵܒ̣ܵܬܼܵܐ ܕܚ̣ܵܝܗܝ ܥܘܼܢܕܵܢܵܐ : ܘܐܲܝܟ̣ ܡܸܚܵܐ ܚ̣ܝܵܐ ܘܠܵܐ ܟܬܼܝܼܒ̣ ܕܐܸܬܼܩܒܲܪ ܕܲܚ̣ܝܵܐ ܗ̄ܘ̣ܵܐ ܠܹܗ ܀ ܥܲܬ݁ܝܼܪܵܐ ܕܹܝܢ 76 : ܕܲܟ̣ܬܼܝܼܒ̣ ܕܐܸܬܼܩܒܲܪ ܥܲܠ ܕܲܒ̣ܡܵܘܬܹܗ : ܩܲܕܝܼ ܘܵܝܵܐ ܘܐܲܬܼܪܵܐ ܐ̄ܠܝܼܨܵܐ ܘܦܲܚܬܵܐ ܪܲܒܵܐ ܀ ܟܲܕܼ ܡܝܼܬܼ ܗܵܢܵܐ ܡܸܩܒܲܪ ܩܲܒ̣ܪܘܼܗܝ ܒܲܕܼܡܝܼܬܼܵܐ ܗ̄ܘ̣ܵܐ : pb. 383 ܘܲܢܚܸܬܼ ܠܲܫܝܘܿܠ ܗܵܕܹܐ ܕܠܵܐ ܗܘ݀ܵܬܼ ܨܹܝܕܼ ܠܵܥܵܙܲܪ ܀ ܠܗܵܢܵܐ ܩܲܒ̣ܪܘܼܗܝ ܘܲܠܵܘ̇ ܐܵܘܒ݁ܠܘܼܗܝ ܐܲܝܟ̣ ܕܐܸܫܬܲܡܥܲܬ݀ : ܚܲܕܼ ܠܲܫܡܲܝܵܐ ܘܚܲܕܼ ܠܲܬܼܗܘܿܡܵܐ ܘܐܸܫܬܲܕܲܪܘ ܗ̄ܘ̣ܵܘ ܀ ܟܬܼܝܼܒ̣ ܥܲܠ ܗܵܢܵܐ ܕܟܲܕܼ ܡܸܫܬܲܢܲܩ ܬܲܡܵܢ ܒܲܫܝܘܿܠ : ܐܲܪܝܼܡ ܥܲܝܢܵܘ̈ܗܝ ܘܲܚ̣ܙܵܐ ܠܐܲܒ̣ܪܵܡ ܘܲܠܠܵܥܵܙܲܪ ܀ ܡ̣ܢ 77 : ܗܵܝ̇ ܕܲܟܼܬܼܝܼܒ̣ ܕܐܲܪܝܼܡ̣ ܥܲܝܢܵܘ̈ܗܝ ܐܸܬܼܝܲܕܼܥܲܬ݀ ܠܵܗ̇ : ܕܲܒ̣ܥܘܼܡܩܵܐ ܗ̄ܘܟܵܐ ܘܗܵܘ̇ ܡܸܣܟܹ݁ܢܵܐ ܒܪܵܘܡܵܐ ܕܲܠܥܸܠ ܀ ܡܝܼܬܼ ܟܹܝܬܼ ܘܐܸܬܼܩܒܲܪ ܗܵܢܵܐ ܕܵܘܝܵܐ ܐܲܝܟ̣ ܕܐܸܬܼܐܲܡܪܲܬ݀ : ܘܲܢܚܸܬܼ ܩܲܕܝܼ ܗܵܘܬܼܵܐ ܕܢܘܼܪܵܐ ܒܚܲܫܵܐ ܪܲܒܵܐ ܀ ܐܲܝܟ̣ ܛܸܠܵܠܵܐ ܕܦܵܢܝܵܐ ܪܗܝܼܒ̣ܵܐ ܥ̣ܒܲܪ ܛܵܒ̣ܵܬܹܗ : ܘܥܲܠ̣ ܐܸܬܼܟܲܪ̈ܟܵܝܗܝ ܟܠ ܒܝܼ̈ܫܵܬܼܵܐ ܕܠܵܐ ܫܘܼܠܵܡܵܐ ܀ ܐܲܝܟ̣ ܕܲܒ̣ܚܸܠܡܵܐ ܥ̣ܬܲܪ ܘܐܸܬܼܓܲܐܝܼ ܘܲܛܥ̣ܵܐ ܢܲܦ̮ܫܹܗ : ܘܐܸܬ݁ܬ݁ܥܝܼܪ ܘܲܚ̣ܙܵܐ ܕܲܫܚܝܼܩ ܘܐܲܠܝܼܨ ܘܲܡܠܸܐ ܚܲܫܹ̈ܐ ܀ ܐܲܝܟ̣ ܗܵܒܵܒ̣ܵܐ ܕܲܦܐܸܐ ܓܵܘܢܹܗ ܢܨܲܚ̣ ܒܲܠܒ̣ܘܸܫܹܗ 78 : ܘܡܸܚܕܼܵܐ ܕܲܡܛ̣ܵܝܗܝ ܪܸܬܼܚܵܐ ܕܢܘܼܪܵܐ ܢܬܲܪ ܘܐܸܬܼܚܲܒܲܠ ܀ ܫ̣ܡܸܢ ܒܲܛܥܘܼܡܹ̈ܐ ܘܲܒ̣ܚܲܡܪ̈ܵܢܹܐ ܘܲܒ̣ܦܘܼ̈ܢܵܩܹܐ : ܘܟܲܕܼ ܦܸܓ̣ܥܲܬ݀ ܒܹܗ ܢܘܼܪܵܐ ܕܕܼܝܼܢܵܐ ܟܕܲܪ ܘܐܸܫܬܲܦܲܠ 79 :܀ ܢܲܙܠܹܗ ܙܲܒ̣ܢܵܐ ܡ̣ܢ ܬܸܫܘܝܼܬܹܗ ܪܵܡܬܼܵܐ ܘܲܢܦܲܠ̣ : ܒܥܘܼܡܩܵܐ ܚܠܝܼܠܵܐ ܕܠܲܝܬ݁ ܠܹܗ ܓܸܫܵܐ ܘܲܡܠܸܐ ܢܘܼܪܵܐ ܀ ܐܸܬܼܗܲܦܟܲܬ݀ ܗ̄ܘ̣ܵܬܼ ܥܲܪܣܹܗ ܓܐܝܼܬܼܵܐ ܘܲܡܟܲܠܲܠܬܵܐ : ܘܲܢܚܸܬܼ ܡܸܢܵܗ̇ ܘܩܲܒ݁ܠ̣ܵܝ̈ܗܝ ܓܘܼܡܪܹ̈ܐ ܕܫܲܠܗܹܒ̣ܝܼܬܼܵܐ ܀  pb. 384 ܣܲܚܦܹܗ ܡܵܘܬܵܐ ܠܗܵܘ̇ ܦܵܬܼܘܿܪܹܗ ܕܲܡܠܸܐ ܛܘܼ̈ܒܹܐ : ܘܲܒ̣ܓܹܗܲܢܵܐ ܕܠܲܝܬ݁ ܒܵܗ̇ ܡܲܝ̈ܵܐ ܥ̣ܒܲܕܼ ܠܹܗ ܐܲܬܼܪܵܐ ܀ ܫܒܲܩ̣ ܚܲܠܵܫܵܐ ܫܸܩܝܵܐ ܡܨܲܠܠܵܐ ܒܥܘܼܡܪܵܐ ܓܲܐܝܵܐ : ܘܲܢܚܸܬܼ ܠܐܲܬܼܪܵܐ ܕܛܘܼܦܬܼܵܐ ܕܡܲܝ̈ܵܐ ܠܵܐ ܝܵܗ̇ܒ݁ܝܼܢ ܠܹܗ ܀ ܐܸܨܛܲܕܝܼ ܒܹܗ ܥܲܠܡܵܐ ܝܫܸܕܼܠܵܘ̈ܗܝ ܘܕܲܐܣܓܝܼ ܪܲܚܡܹܗ : ܪܚܸܡܬܹܗ ܢܘܼܪܵܐ ܘܲܗܘ݀ܵܐ ܠܲܚܡܵܐ ܠܫܲܠܗܹܒ̣ܝܼܬܼܵܐ ܀ ܢܚܸܬܼ ܠܲܬܼܗܘܿܡܹ̈ܐ ܘܝܼܪܸܬܼ ܚܸܫܟܵܐ ܒܥܘܼܡܪܵܐ ܕܲܫܝܘܿܠ : ܘܚܲܕܼܪܘܼܗܝ ܙܵܘ̈ܥܹܐ ܘܚܲܫܹ̈ܐ ܘܟܹܐܒܹ̈ܐ ܘܟ̣ܠ ܥܵܩ̈ܵܬܼܵܐ ܀ ܘܟܲܕܼ ܡܸܫܬܲܢܲܩ ܬܲܡܵܢ ܒܲܫܝܘܿܠ ܐܲܪܝܼܡ ܥܲܝܢܵܘ̈ܗܝ : ܘܲܚ̣ܙܵܝܗܝ ܠܐܲܒ̣ܪܵܗܵܡ ܘܲܠܠܵܥܵܙܲܪ ܒܹܝܬܼ ܡܲܠܟ݁ܘܼܬܼܵܐ ܀ ܚ̣ܙܵܝܗܝ ܠܲܣܢܝܼܩܵܐ ܗܵܘ̇ ܕܥܲܠ ܬܲܪܥܹܗ ܕܝܼܫ ܗ̄ܘ̣ܵܐ ܟܠܝܘܿܡ : ܟܲܕܼ ܡܸܬܼܓܲܐܸܐ ܒܐܲܬܼܪܵܐ ܪܵܡܵܐ ܥܲܬ݁ܝܼܪܵܐܝܼܬܼ ܀ ܚ̣ܙܵܝܗܝ ܠܲܡܫܲܦܠܵܐ ܕܣܝܼܡ ܠܹܗ ܟܠܝܼܠܵܐ ܥܲܡ ܢܲܨܝܼ̈ܚܹܐ : ܘܲܓ̣ܐܸܐ ܒܪܵܘܡܵܐ ܘܲܡܠܸܐ 80 : ܛܘܼ̈ܒܹܐ ܕܲܫ̈ܡܲܝܵܢܹܐ ܀ ܚ̣ܵܪ ܒܹܗ ܕܲܣܡܝܼܟ̣ ܥܲܠ ܦܵܬܼܘܿܪܵܐ ܕܒܹܝܬܼ ܐܲܒ̣ܪܵܗܵܡ : ܘܐܵܟܹ̇ܠ ܢܘܼܗܪܵܐ ܘܫܵܬܹ̇ܐ ܙܝܼܘܵܐ ܠܡܸܬܼܦܲܛܵܡܘܼ ܀ ܚ̣ܙܵܝܗܝ ܗ̄ܘ̣ܵܐ ܕܲܓ̣ܢܸܐ ܥܲܠ ܐܲܓܵܢܵܐ ܕܡܲܠܝܵܐ ܚܲܝܹ̈ܐ : ܘܠܵܗܹ̇ܩ ܡܸܢܵܗ̇ ܟܠ ܒܘܼ̈ܣܵܡܹܐ ܪܘܼܚܵܢܵܐܝܼܬܼ ܀ ܐܸܬܼܚܵܘܝܼ ܠܹܗ ܒܐܲܬܼܪܵܐ ܕܚܲܫܹ̈ܐ ܠܵܐ ܥܵܐ̇ܠܝܼܢ ܠܹܗ : ܘܟܹܐܒܹ̈ܐ ܠܲܓ̣ܡܵܪ ܠܵܐ ܡܸܬܼܩܲܪܒ̣ܝܼܢ ܨܹܝܕܼ ܕܲܝܵܪ̈ܵܘܗܝ ܀ ܚ̣ܙܵܝܗܝ ܒܲܓ̣ܢܘܿܢܵܐ ܕܲܩ̣ܛܲܪ ܐܲܒ̣ܵܐ ܠܪܵܚܡܹܗ ܐܲܒ̣ܪܵܡ : pb. 385 ܕܲܥܒ̣ܝܼܕܼ ܗ̄ܘ̣ܵܐ ܒܹܗ ܚܕܼܘܼܓ̣ܵܐ ܐܵܦ ܗܘ݀ ܥܲܡ ܩܲܕܼܝܼ̈ܫܹܐ ܀ ܐܸܬܼܒܲܝܲܢ ( ܗ̄ܘ̣ܵܐ ܕܗܘ݀ ܗܵܘ̇ 81 : ܣܢܝܼܩܵܐ ܕܲܡܫܲܠ ܗ̄ܘ̣ܵܐ : ܕܠܘܼܩܒܲܠ 82 : ܬܲܪܥܹܗ ܘܚܵܐܲܪ ܗ̄ܘܟܵܐ ܒܹܗ ܘܠܵܐ ܚܵܐܹ̇ܢ ܠܹܗ ܀ ܝܲܕܼܥܹܗ ܕܗܘ݀ܝܘܼ ܗܵܘ̇ ܟܹܐܒ̣ܬܼܵܢܵܐ ܕܲܟ̣ܪܝܼܟ̣ܝܼܢ ܗ̄ܘ̣ܵܘ : ܟܲܠܒܹ̈ܐ ܠܫܘܼܚܢܵܘ̈ܗܝ ܘܲܡܠܲܟ̣ܚܝܼܢ ܠܹܗ ܒܠܸܫܵܢܲܝ̈ܗܘܿܢ ܀ ܥܲܝܢܵܐ ܕܢܘܼܗܪܵܐ ܡܲܠܝܵܐ ܣܒܲܪܬܼܵܐ ܒܟ̣ܠܗܹܝܢ ܡܸܠܹܝ̈ܗ̇ : ܘܡ̣ܢ ܟܠ ܓܲܒ݁ܝܼ̈ܢ ܐܲܦܹ̈ܐ ܐܝܼܬܼ ܠܵܗ̇ ܢܲܗܝܼܪܵܐܝܼܬܼ ܀ ܗܝ݀ ܐܲܠܦܲܬ݀ ܠܲܢ ܥܲܠ ܓܸܠܝܵܢܹܗ ܕܥܵܠܡܵܐ ܚܲܕܼܬܼܵܐ : ܘܥܲܠ ܐܸܣܟܹܡܵܘ̈ܗܝ ܘܥܲܠ ܣܘܼܥܪ̈ܵܢܵܘܗܝ ܘܥܲܠ ܕܘܼܒܵܪ̈ܵܘܗܝ ܀ ܒܵܗ̇ 83 : ܐܸܫܟܲܚܢܲܢ ܕܢܸܕܲܥ ܗܵܪܟܵܐ ܢܲܗܝܼܪܵܐܝܼܬܼ : ܕܲܠܗܲܠ ܡܵܢ ܐܝܼܬܼ ܘܐܲܝܟܲܢ ܐܝܼܬܼܵܘܗܝ ܕܝܼܢܵܐ ܪܲܒܵܐ ܀ ܐܸܠܘܼ ܣܒܲܪܬܼܵܐ ܠܵܐ ܚܵܘܝܲܬ݀ ܠܲܢ ܡܲܢ ܝܵܕܲܥ̇ ܗ̄ܘ̣ܵܐ : ܕܚܵܙܹ̇ܝܢ ܐܸܢܘܿܢ ܓܲܒܹ̈ܐ ܚܕܼܵܕܹ̈ܐ ܒܥܵܠܡܵܐ ܚܲܕܼܬܼܵܐ ܀ ܡ̣ܢ ܗܵܝ̇ ܕܲܗܘ݀ܵܬܼ ܨܹܝܕܼ ܥܲܬ݁ܝܼܪܵܐ ܘܨܹܝܕܼ ܠܵܥܵܙܲܪ : ܡܸܣܬܲܟ݁ܠܝܼܢܲܢ ܟ̱ܠܵܗ̇ ܚܙܵܬܼܵܐ ܕܓܲܒܹ̈ܐ ܬܲܡܵܢ ܀ ܚܵܙܹ̇ܝܢ ܘܝܵܕܼܥ̇ܝܼܢ ܘܫܵܡ̇ܥܝܼܢ ܩܵܠܵܐ ܗܵܢܵܐ ܡ̣ܢ ܗܵܘ̇ : ܕܠܲܝܬ݁ ܗ̄ܘ̣ܵܐ ܡܲܡܠܠܵܐ ܐܵܦ ܫܸܐ̈ܠܵܬܼܵܐ ܠܗܵܘ̇ ܡ̣ܢ ܗܵܢܵܐ ܀ ܟܹܐܝܢ ܕܲܝܵܢܵܐ ܘܡܸܛܠ ܕܲܬܼܪܝܼܨ ܕܝܼܢܹܗ ܪܲܒܵܐ : ܦܪܝܼܣܵܐ ܗܵܕܹܐ ܓܕܢܸܚܙܘܿܢ ܓܲܒܹ̈ܐ ܚܕܼܵܕܹ̈ܐ ܬܲܡܵܢ ܀ ܕܲܗܘ݀ܵܐ ܚܵܐܲܪ ܝܲܬܼܡܵܐ ܥܠܝܼܒ̣ܵܐ ܡ̣ܢ ܡܲܠܟ݁ܘܼܬܼܵܐ : ܘܚܵܙܹ̇ܐ ܒܢܘܼܪܵܐ ܠܐܲܝܢܵܐ ܕܥܲܠܒܹܗ ܟܲܕܼ ܡܸܫܬܲܢܲܩ ܀  pb. 386 ܗܘ݀ܵܬܼ ܐܲܪܡܲܠܬܵܐ ܩܵܝ̇ܡܵܐ ܒܪܵܘܡܵܐ ܡ̣ܢ ܝܲܡܝܼܢܵܐ : ܘܲܒ̣ܒ̣ܵܙܘܿܙܵܗ̇ ܚܵܝ̇ܪܵܐ ܕܲܫܕܸܐ ܒܓ̣ܵܘ ܓܹܗܲܢܵܐ ܀ ܕܲܗܘ݀ܵܐ ܚܵܙܹ̇ܐ ܢܟ̣ܝܼܠܵܐ ܩܵܐܹ̇ܝܢ ܡ̣ܢ ܣܸܡܵܠܵܐ : ܠܗܵܒܹܝܠ ܕܲܩܛܲܠ̣ ܕܲܓ̣ܢܸܐ ܘܢܵܨܲܚ ܡ̣ܢ ܝܲܡܝܼܢܵܐ ܀ ܕܢܸܚܙܘܿܢ ܛܠܝܼ̈ܡܹܐ ܠܛܵܠܘܿܡܲܝ̈ܗܘܿܢ ܟܲܕܼ ܡܸܬܼܦܲܪܥܝܼܢ : ܘܲܠܕܲܝܵܢܵܐ ܢܸܬ݁ܠܘܿܢ ܙܸܕܼܩܵܐ ܕܟܹܐܝܢ ܗ̄ܘ̣ ܕܝܼܢܹܗ ܀ ܡܸܛܠ ܗܵܕܹܐ ܒܵܠܩ̇ܝܼܢ ܓܲܒܹ̈ܐ ܚܲܕܼ ܠܘܼܩܒܲܠ ܚܲܕܼ : ܕܠܵܐ ܢܸܬܼܚܲܦܸܐ ܕܝܼܢܹܗ ܕܡܵܪܝܵܐ ܡ̣ܢ ܒܸܪ̈ܝܵܬܹܗ ܀ ܘܐܲܝܢܵܐ ܕܲܚ̣ܙܵܐ ܗܵܪܟܵܐ ܕܲܥܠܝܼܒ̣ ܘܛܵܒ̣ ܟܸܪܝܲܬ݀ ܠܹܗ : ܢܸܚܕܸܐ ܬܲܡܵܢ ܡܵܐ ܕܥܵܠܘܿܒܹ̈ܐ ܒܢܘܼܪܵܐ ܚܵܙܹ̇ܐ ܀ ܘܐܲܝܢܵܐ ܕܣܵܒܲܪ ܕܗܵܪܟܵܐ ܫܸܓ̣ܡܵܐ ܗ̄ܘ̣ ܢܸܚܕܸܐ ܬܲܡܵܢ : ܕܐܵܦ ܥܲܠ ܡܸܠܬܼܵܐ ܙܥܘܿܪܬܵܐ ܕܦܘܼܡܵܐ ܐܝܼܬܼ ܥܘܼܩܵܒ̣ܵܐ ܀ ܘܢܸܕܥܘܼܢ ܥܲܡܡܹ̈ܐ ܕܙܲܕܝܼܩ ܡܵܪܝܵܐ ܒܟ̣ܠܗܘܿܢ ܕܝܼܢܵܘ̈ܗܝ : ܘܲܒ̣ܟܹܐܢܘܼܬܼܵܐ ܠܟ̣ܠ ܐ̄ܢܵܫ ܕܵܐܹ̇ܢ ܐܲܝܟ̣ ܣܘܼܥܪ̈ܵܢܵܘܗܝ ܀ ܡܸܛܠ ܗܵܢܵܐ ܣܲܩܒܸܠ̣ ܘܐܲܦܢܝܼ ܘܐܲܩܒܸ݁ܠ̣ ܘܲܬܼܪܲܨ : ܐܲܬܼܪܵܐ ܪܵܡܵܐ ܕܒܹܝܬܼ ܡܲܠܟ݁ܘܼܬܼܵܐ ܠܓ̣ܵܘ ܓܹܗܲܢܵܐ ܀ ܕܠܵܐ ܟܲܣܝܵܐܝܼܬܼ ܢܸܗܘܸܐ ܕܵܐܹ̇ܢ ܠܲܒ̣ܢܲܝ̈ܢܵܫܵܐ : ܓܠܵܝܗܝ ܐܲܝܟ̣ ܢܘܼܗܪܵܐ ܠܕܼܝܼܢܹܗ ܪܒܵܐ ܩܕܼܵܡ ܒܸܪ̈ܝܵܬܼܵܐ ܀ ܥ̣ܒܲܕܼ ܠܵܗ̇ ܐܲܦܹ̈ܐ ܠܲܬܼܪܝܼܨܘܼܬܹܗ ܕܲܢܚܘܼܪܘܼܢ ܒܵܗ̇ : ܥܲܡܡܹ̈ܐ ܘܥܵܠܡܵܐ ܕܠܵܐ ܡܸܨܛܲܠܝܵܐ ܠܡܲܣܲܒ̣ ܒܐܲܦܹ̈ܐ ܀ ܟܠ ܟܲܣ̈ܝܵܬܼܵܐ ܠܓܸܠܝܵܐ ܢܵܦ̈ܩܵܢ ܒܕܼܝܼܢܹܗ ܪܲܒܵܐ : ܘܡܸܛܠ ܗܵܢܵܐ ܣܕܼܝܼܪܝܼܢ ܓܲܒܹ̈ܐ ܚܲܕܼ ܩܒܲܠ ܚܲܕܼ ܀  pb. 387 ܕܡܵܐ ܕܐܸܬܼܦܲܪܣܝܼ ܕܝܼܢܵܐ ܘܲܢܦܲܩ̣ ܒܲܬܼܪܝܼܨܘܼܬܼܵܐ : ܬܪ̈ܲܝܗܘܿܢ ܓܲܒܹ̈ܐ ܢܸܩܥܘܿܢ ܙܲܕܝܼܩ ܚܲܕܼ ܕܵܐܹ̇ܢ ܟܠ ܀ ܟܡܵܐ ܟܹܐܢܵܐ ܗ̄ܘܟܵܬܼ ܕܢܸܚܙܹܝܘܗܝ ܗܵܢܵܐ ܓܲܒ̣ܪܵܐ ܓܲܐܝܵܐ : ܠܗܵܘ̇ ܡܸܣܟܹܢܵܐ ܒܗܵܝ̇ ܪܲܒ݁ܘܼܬܼܵܐ ܕܲܫܪܸܐ ܗ̄ܘ̣ܵܐ ܒܵܗ̇ ܀ ܘܐܲܝܟ̣ ܕܐܸܬܼܪܲܓ̣ܪܲܓ̣ ܢܸܡܠܸܐ ܟܲܪܣܹܗ ܡ̣ܢ ܦܲܪ̈ܬܘܼܬܼܵܘܗܝ : ܢܸܬܼܝܲܐܲܒ̣ ܗ̄ܘ̣ܵܐ ܠܛܘܼܦܬܼܵܐ ܙܥܘܿܪܬܵܐ ܡ̣ܢ ܓܹܐ̈ܘܵܬܹܗ ܀ ܟܹܐܢܘܼܬܼܵܐ ܓܹܝܪ ܬܸܩܠܲܬ݀ ܫܲܘܝܲܬ݀ ܣܘܼܥܪ̈ܵܢܲܝܗܘܿܢ : ܘܦܸܪܥܲܬ݀ ܚܘܼ̈ܒ̣ܠܹܐ ܒܟܲܝܠܵܐ ܬܪܝܼܨܵܐ ܕܲܥܒ̣ܵܕܲܝ̈ܗܘܿܢ ܀ ܥܲܡ ܦܲܪ̈ܬܘܼܬܹܐ ܛܘܼܦܬܼܵܐ ܕܡܲܝ̈ܵܐ ܒܦܸܚܡܵܐ ܣܵܡܲܬ݀ : ܕܬܸܦܪܘܿܥ ܫܲܘܝܲܬܼ ܐܲܝܟ̣ ܕܲܒ̣ܟܲܦܹ̈ܐ ܚܘܼ̈ܒ̣ܠܹܐ ܬܲܡܵܢ ܀ ܗܵܘ̇ ܠܦܲܪ̈ܬܘܼܬܹܐ ܘܗܵܢܵܐ ܠܛܘܼܦܬܪܵܐ ܡܸܬܼܝܲܐܲܒ̣ ܗ̄ܘ̣ܵܐ : ܘܲܕܼܠܵܐ ܫܩܲܠ̣ ܗܵܘ̇ ܠܵܐ ܫܩܲܠ̣ ܗܵܢܵܐ ܕܠܵܐ ܟܹܐܢܵܐ ܕܠܵܐ ܟܹܐܢܵܐ ܗ̄ܘ̣ܵܬܼ ܀ ܚ̣ܙܵܝܗܝ ܡ̣ܢ ܪܘܼܚܩܵܐ ܒܹܝܬܼ ܡܲܠܟ݁ܘܼܬܼܵܐ ܐܲܝܟ̣ ܕܲܚ̣ܙܵܝܗܝ ܗ̄ܘ̣ܵܐ : ܬܘܼܒ̣ ܡ̣ܢ ܪܘܼܚܩܵܐ ܒܹܗ ܡܸܬܼܩܲܦܲܚ ܡ̣ܢ ܟܹܐܢܘܼܬܼܵܐ ܀ ܗܵܘ̇ ܚܲܙܵܝܵܐ ܟܲܣܝܵܐ ܕܲܚ̣ܙܵܐ ܠܗܵܘ̇ ܡܸܣܟܹܢܵܐ : ܕܲܠܦܲܪ̈ܬܘܼܬܹܐ ܡܸܬܼܪܲܓ̣ܪܲܓ̣ ܗ̄ܘܟܵܐ ܘܠܵܐ ܝܵܗ̇ܒ݁ܝܼܢ ܠܹܗ ܀ ܗܘ݀ ܐܲܠܨܹܗ ܗ̄ܘ̣ܵܐ ܠܗܵܘ̇ ܥܲܬ݁ܝܼܪܵܐ ܕܢܸܬܼܪܲܓ̣ܪܲܓ̣ ܗ̄ܘ̣ܵܐ : ܠܛܘܼܦܬܼܵܐ ܕܡܲܝ̈ܵܐ ܘܠܵܐ ܝܵܗ̇ܒ݁ܝܼܢ ܠܹܗ ܕܒܹܝܬܼ ܠܵܥܵܙܲܪ ܀ ܗ݀ܘ ܫܲܘܝܼ ܠܹܗ ܥܲܪܣܵܐ ܕܢܘܼܪܵܐ ܒܓܟܵܘ ܓܹܗܲܢܵܐ : ܚܠܵܦ ܬܸܫܘܝܼܬܼܵܐ ܕܟܹܐܒܹ̈ܐ ܕܲܚ̣ܙܵܐ ܠܗܵܘ̇ ܡܸܣܟܹܢܵܐ ܀ ܚܠܵܦ ܐܲܪܓܘܵܢܹܗ ܘܲܚܠܵܦ ܒܘܼܨܹܗ ܕܲܓ̣ܐܸܐ ܗ̄ܘ̣ܵܐ ܒܹܗ : ܝܲܗ̄ܒ̣ ܠܲܣܢܝܼܩܵܐ ܙܝܼܘܵܐ ܘܗܸܕܼܪܵܐ ܕܢܸܬܼܥܲܛܲܦ ܗ̄ܘ̣ܵܐ ܀  pb. 388 ܘܲܚܠܵܦ ܗܵܠܹܝܢ ܚܲܝܹ̈ܐ ܓܐܲܝ̈ܵܐ ܕܲܚ̣ܝܵܐ ܗܵܢܵܐ : ܢܣܲܒ̣ ܠܵܥܵܙܲܪ ܗܵܝ̇ ܡܲܠܟ݁ܘܼܬܼܵܐ ܕܠܵܐ ܡܸܫܬܲܪܝܵܐ ܀ ܚܠܵܦ ܡܹܐܟ̣̈ܠܵܬܹܗ ܕܗܵܘ .̇ ܥܲܬ݁ܝܼܪܵܐ ܝܲܗ̄ܒ̣ ܠܲܣܢܝܼܩܵܐ : ܦܵܬܼܘܿܪ ܛܘܼ̈ܒܹܐ ܕܠܲܝܬ݁ ܐܲܦܘܼܣܝܵܐ ܠܲܣܝܒܵܪ̈ܵܬܹܗ ܀ ܦܲܚܸܡ ܗܵܫܵܐ ܫܲܠܗܹܒ̣ܝܼܬܼܵܐ ܠܘܼܩܒܲܠ ܫܘܼܚ̈ܢܹܐ : ܘܢܘܼܪܵܐ ܕܕܝܼܢܵܐ ܚܠܵܦ ܐܸܫܵܬܹܗܕܗܵܘ̇ ܡܸܣܟܹ݁ܢܵܐ ܀ ܘܨܲܗܝܵܐ ܪܲܒܵܐ ܕܚܲܕܼܪܹܗ ܒܢܘܼܪܵܐ ܠܗܵܘ̇ ܥܲܬ݁ܝܼܪܵܐ : ܠܘܼܩܒܲܠ ܟܲܦܢܹܗ ܪܲܒܵܐ ܘܩܲܫܝܵܐ ܕܗܵܘ̇ ܡܸܣܟܹ݁ܢܵܐ ܀ ܘܐܲܝܟ̣ ܕܲܫܐܸܠ̣ ܗ̄ܘ̣ܵܐ ܗܵܪܟܵܐ ܣܢܝܼܩܵܐ ܡ̣ܢ ܦܲܪ̈ܬܘܼܬܹܐ : ܫܐܸܠ̣ ܥܲܬ݁ܝܼܪܵܐ ܛܘܼܦܬܼܵܐ ܕܡܲܝ̈ܵܐ ܒܚܲܫܵܐ ܪܲܒܵܐ ܀ ܫܕܸܐ ܗ̄ܘ̣ܵܐ ܒܢܘܼܪܵܐ ܘܲܟ̣ܪܝܼܟ̣ܵܐ ܠܹܗ ܫܲܠܗܹܒ̣ܝܼܬܼܵܐ : ܘܡܲܝܠܸܠ ܕܵܘܝܵܐ ܘܠܵܐ ܚܵܢ̇ܝܼܢ ܠܹܗ ܕܒܹܝܬܼ ܠܵܥܵܙܲܪ ܀ ܣܲܦܝܼܦܵܐ ܒܹܗ ܢܘܼܪܵܐ ܘܓ̣ܵܥܹ̇ܐ ܡ̣ܢ ܐܘܼܠܨܵܢܵܐ : ܘܩܵܝ̇ܡܝܼܢ ܪ̈ܵܚܡܹ̇ܐ ܒܪܘܼܚܩܵܐ ܡܸܢܹܗ ܘܠܵܐ ܥܵܢܹ̇ܝܢ ܠܹܗ ܀ ܐܲܠܨܹܗ ܬܲܡܵܢ ܨܲܗܝܵܐ ܕܡܲܝ̈ܵܐ ܒܓܟܵܘ ܓܵܘܙܲܠܬܵܐ : ܘܫܲܪܝܼ ܩܵܥܹ̇ܐ ܐܵܒ̣ܝ ܐܲܒ̣ܪܵܗܵܡ ܪܲܚܸܡ ܥܠܲܝ ܀ ܚ̣ܙܵܝܗܝ ܠܲܣܡܵܟ̣ܵܐ ܕܟܹܐܢܹ̈ܐ ܕܲܫܪܸܐ ܒܪܵܘܡܵܐ ܕܲܠܥܸܠ : ܘܡ̣ܢ ܓܹܗܲܢܵܐ ܥ̣ܒܲܕܼ ܒܵܥܘܼܬܼܵܐ ܒܚܲܫܵܐ ܪܲܒܵܐ ܀ ܚ̣ܙܵܐ ܠܠܵܥܵܙܲܪ ܕܝܼܕܼܝܼܥ ܘܲܪܚܝܼܡ ܒܹܝܬܼ ܩܲܕܝܼ̈ܫܹܐ : ܘܫܲܐܠܹܗ ܕܢܹܐܬܸܐ ܠܢܘܼܪܵܐ ܠܘܵܬܹܗ ܕܲܢܦܝܼܓ̣ ܨܲܗܝܹܗ ܀ ܚ̣ܙܵܐ ܕܡܸܫܟܲܚ ܗ̄ܘ̣ ܗܵܘ̇ ܡܸܣܟܹ݁ܢܵܐ ܕܐܸܢ ܡܸܫܬܲܕܲܪ : ܡ̣ܢ ܗܵܝ̇ ܓܘܼܕܵܐ ܡܲܪܘܲܚ ܗܘ݀ ܠܹܗ ܡ̣ܢ ܐܘܼܠܨܵܢܹܗ ܀  pb. 389 ܚ̣ܙܵܝܗܝ ܕܐܸܢ ܐܵܬܹ̇ܐ ܟܵܐܹ̇ܐ ܒܢܘܼܪܵܐ ܘܡܸܫܬܲܡܥܵܐ ܠܹܗ : ܘܢܵܝ̇ܚܵܐ ܩܲܠܝܼܠ ܫܲܠܗܹܒ̣ܝܼܬܼܵܐ ܕܲܟ̣ܪܝܼܟ̣ܵܐ ܠܹܗ ܀ ܘܡܸܛܠ ܗܵܢܵܐ ܓܥ̣ܵܐ ܒܲܦܝܵܣܵܐ ܨܹܝܕܼ ܐܲܒ̣ܪܵܗܵܡ : ܕܠܹܗ ܢܫܲܕܲܪ ܗ̄ܘ̣ܵܐ ܕܲܡ ܥܵܒܹ̇ܕܼ ܠܹܗ ܢܦܹܐܫܵܐ ܩܲܠܝܼܠ ܀ ܐܵܒ̣ܝ ܐܲܒ̣ܪܵܗܵܡ ܪܲܚܸܡ ܥܠܲܝ ܡܸܬܼܟܲܫܲܦ ܗ̄ܘ̣ܵܐ : ܘܲܠܠܵܥܵܙܲܪ ܫܲܕܲܪ ܨܹܐܕܲܝ ܡܸܬܼܟܲܫܲܦ ܗ̄ܘ̣ܵܐ ܀ ܘܢܲܝܬܸܐ ܥܲܡܹܗ ܛܘܼܦܬܼܵܐ ܕܡܲܝ̈ܵܐ ܡ̣ܢ ܨܹܐܕܲܝܟ݁ܘܿܢ : ܘܲܠܪܹܫ ܢܲܪܛܸܒ̣ ܕܝܼܩܸܕܼ ܡ̣ܢ ܨܲܗܘܵܢܵܐ ܀ ܘܵܝ ܥܲܬ݁ܝܼܪܵܐ ܓܲܐܝܵܐ ܕܫܸܩܝܹܗ ܘܲܕܼܚܲܡܪ̈ܵܢܵܘܗܝ : ܕܠܲܐܝܢܵܐ ܫܸܦܠܵܐ ܢܚܸܬܼ ܗ̄ܘ̣ܵܐ ܕܢܸܫܐܲܠ ܛܘܼܦܬܼܵܐ ܒܲܠܚܘܿܕܼ ܀ ܘܵܝ ܘܵܝ ܓܲܐܝܵܐ ܕܲܛ̈ܥܵܡܵܬܹܗ ܘܲܕܼܦܘܼܢܵܩܵܘ̈ܗܝ : ܕܐܲܝܢܵܐ ܨܲܗܝܵܐ ܪܲܒܵܐ ܚܲܕܼܪܹܗ ܒܓ̣ܵܘ ܓܹܗܲܢܵܐ ܀ ܘܵܝ ܡ̣ܢ ܐܲܝܟܵܐ ܠܐܲܝܟܵܐ ܢܦܲܠ̣ ܗ̄ܘ̣ܵܐ ܡ̣ܢ ܦܘܼܪ̈ܦܵܥܹܐ : ܕܢܸܗܘܸܐ ܣܢܝܼܩܵܐ ܠܢܘܼܛܦܲܬܼ ܡܲܝ̈ܵܐ ܘܠܵܐ ܢܵܣܹ̇ܒ̣ ܗ̄ܘ̣ܵܐ ܀ ܘܵܝ ܠܹܗ ܠܕܼܵܘܝܵܐ ܟܡܵܐ ܐܸܬܼܓܲܐܝܼ ܒܚܲܝܹ̈ܐ ܕܲܬܼܢܵܢ : ܘܐܸܙܲܠ̣ ܐܸܫܟܲܚ̣ ܚܲܝܹ̈ܐ ܒܝܼ̈ܫܹܐ ܕܟ̣ܠ ܫܘܼܢܵܩ̈ܝܼܢ ܀ ܘܵܝ ܠܹܗ ܠܪܵܡܵܐ ܟܡܵܐ ܡܥܲܠܲܝ ܗ̄ܘ̣ܵܐ ܡ̣ܢ ܣܲܓܝܼ̈ܐܹܐ : ܘܣܲܚ̣ܦܹܗ ܙܲܒ̣ܢܵܐ ܒܢܲܚܠܵܐ ܕܲܡܠܸܐ ܫܲܠܗܹܒ̣ܝܼܬܼܵܐ ܀ ܘܵܝ ܕܲܓ̣ܐܸܐ ܗ̄ܘ̣ܵܐ ܘܲܡܦܲܢܲܩ ܗ̄ܘ̣ܵܐ ܘܲܡܦܲܛܲܡ ܗ̄ܘ̣ܵܐ : ܘܥܸܪܨܲܬ݀ ܥܠܵܘܗܝ ܘܗܵܐ ܡܸܬܼܓܲܪܓܲܪ ܥܲܠ ܓܵܘܙܲܠܬܵܐ ܀ ܘܵܝ ܕܲܪܓ̣ܝܼܓ̣ ܗ̄ܘ̣ܵܐ ܘܲܦܐܸܐ ܘܲܪܚܝܼܡ ܐܲܝܟ̣ ܗܲܒܵܒ̣ܵܐ : ܘܕܸܠܩܲܬ݀ ܢܘܼܪܵܐ ܕܕܼܝܼܢܵܐ ܘܲܕܼܥܸܟ̣ ܟ̱ܠܹܗ ܫܘܼܦܪܹܗ ܀  pb. 390 ܘܵܝ ܥܲܬ݁ܝܼܪܵܐ ܕܲܡܫܲܚܠܲܦ ܗ̄ܘ̣ܵܐ ܟܠ ܚܲܡܪ̈ܵܢܝܼܢ : ܛܘܼܦܬܼܵܐ ܙܥܘܿܪܬܵܐ ܫܐܸܠ̣ ܗ̄ܘ̣ܵܐ ܘܓܲܠܙܘܼܗܝ ܘܲܣܓ̣ܝܼ ܚܲܫܹܗ ܀ ܘܵܝ ܕܲܚܬܼܝܼܪ ܗ̄ܘܟܵܐ ܒܫܵܩܵܘ̈ܬܹܗ ܘܲܒ̣ܢܲܚܬܘܼܡܵܘ̈ܗܝ : ܘܲܨܗܝܼ ܡܲܝ̈ܵܐ ܒܢܘܼܪܵܐ ܘܲܩ̣ܪܵܐ ܘܐ̄ܢܵܫ ܠܵܐ ܫܲܡ̣ܥܹܗ ܀ ܘܵܝ ܕܲܡܥܵܕܼ ܗ̄ܘ̣ܵܐ ܒܟܸܢܫܵܐ ܕܥܲܒ̣̈ܕܹܐ ܘܲܕܼܫܲܡܵܫܹ̈ܐ : ܘܲܠܡܸܣܟܹ݁ܢܵܐ ܡܸܬܼܟܲܫܲܦ ܗ̄ܘܟܵܐ ܕܡܲܝ̈ܵܐ ܢܲܫܩܹܝܘܗܝ ܀ ܐܵܒ̣ܝ ܐܲܒ̣ܪܵܗܵܡ ܫܲܕܲܪ ܨܹܐܕܲܝ ܠܐܵܚܝ ܠܵܥܵܙܲܪ : ܡܸܕܲܥ ܝܲܕܼܥܹܗ ܕܗܵܘ̇ ܗ̄ܘ̣ ܕܐܝܼܬܼ ܗ̄ܘ̣ܵܐ ܠܘܼܩܒܲܠ ܬܲܪܥܹܗ ܀ ܐܲܝܟ̣ ܐ̄ܢܵܫ ܢܹܐܡܲܪ ܝܵܕܲܥ̇ ܗ̄ܘ̣ ܠܝܼ ܘܝܵܕܲܥ̇ ܐ̄ܢܵܐ ܠܹܗ : ܘܲܕܼܡܲܢ ܐܸܢܵܐ ܘܲܕܼܡܵܢܵܐ ܗܘܹ̇ܝܬܼ ܗܘ݀ ܚܵܟܹ̇ܡ ܗ̄ܘ̣ ܀ ܚ̣ܙܵܐ ܥܲܬ݁ܝܼܪܵܐ ܕܲܒ̣̈ܢܲܝ ܓܲܒܹ݁ܗ ܘܲܒ̣̈ܢܲܝ ܡܸܠܟܹܗ : ܘܲܒ̣̈ܢܲܝ ܬܸܓ̣ܡܹܗ ܠܲܝܬ݁ ܒܲܣܡܵܟ̣ܵܐ ܕܒܹܝܬܼ ܐܲܒ̣ܪܵܗܵܡ ܀ ܒܢܲܝ̈ ܦܵܬܼܘܿܪܹܗ ܠܵܐ ܚ̣ܙܵܐ ܬܲܡܵܢ ܘܠܵܐ ܚܲܒ݁ܝܼܒ̣ܵܐܝܼܬܼ : ܐܵܦܠܵܐ ܪ̈ܵܚܡܵܘܗܝ ܘܠܵܐ ܫܘܼܦܪ̈ܵܢܹܐ ܒܢܲܝ̈ ܥܸܢܝܵܢܹܗ ܀ ܡ̣ܢ ܝܵܕܼܘܿܥܵܘ̈ܗܝ ܗܵܠܹܝܢ ܕܲܬܼܢܵܢ ܠܵܐ ܚ̣ܙܵܐ ܬܲܡܵܢ : ܐܸܠܵܐ ܒܲܠܚܘܿܕܼ ܗܵܘ̇ ܡܸܣܟܹܢܵܐ ܕܲܩܕܼܵܡ ܬܲܪܥܹܗ ܀ ܐܸܠܘܼ ܪܵܚܡܹܗ ܐܵܘ ܩܲܪܝܼܒܹܗ ܚ̣ܙܵܐ ܒܡܲܠܟ݁ܘܼܬܼܵܐ : ܠܹܗ ܫܵܐܹ̇ܠ ܗ̄ܘ̣ܵܐ ܚܠܵܦ ܠܵܥܵܙܲܪ ܢܹܐܬܸܐ ܨܹܐܕܼܵܘܗܝ ܀ ܘܲܕܼܥܸܪܨܲܬ݀ ܗ̄ܘ̣ܵܬܼ 84 : ܘܠܲܝܬ݁ ܗ̄ܘ̣ܵܐ ܬܲܡܵܢ ܐ̄ܢܵܫ ܡ̣ܢ ܕܝܼܠܹܗ : ܫܲܐܠܹܗ ܕܢܹܐܬܸܐ ܠܗܵܘ̇ ܕܥܲܠ ܬܲܪܥܹܗ ܐ̄ܡܝܼܢ ܗ̄ܘܟܵܐ ܟܠܝܘܿܡ ܀ ܪ̈ܵܚܡܵܘܗܝ ܕܗܵܢܵܐ ܡܸܣܬܲܒ̣ܪܵܐ ܠܝܼ ܕܲܠܘܵܬܹܗ ܗ̄ܘ̣ܵܘ : pb. 391 ܒܲܕܼܓ̣ܘܿܢ ܠܵܐ ܚ̣ܙܵܐ ܐ̄ܢܵܫ ܡ̣ܢ ܓܘܼܕܹܗ ܨܹܝܕܼ ܐܲܒ̣ܪܵܗܵܡ ܀ ܡ̣ܢ ܗܵܘ̇ ܟ̱ܠܹܗ ܟܸܢܫܵܐ ܕܐܝܼܬܼ ܗ̄ܘܟܵܐ ܒܬܲܪܥܹܗ ܪܲܒܵܐ : ܣܚܝܼܦܵܐ ܕܟ̣ܠܗܘܿܢ ܚ̣ܙܵܐ ܗ̄ܘ̣ܵܐ ܬܲܡܵܢ ܒܹܝܬܼ ܡܲܠܟ݁ܘܼܬܼܵܐ ܀ ܘܐܲܝܟ̣ ܡܵܘܕܲܥܬܵܐ ܫܲܐܠܹܗ ܒܲܫܡܹܗ ܕܢܹܐܬܸܐ ܨܹܐܕܼܵܘܗܝ : ܕܐܵܦ ܗܝ݀ ܗܵܕܹܐ ܒܣܲܪܬܹܗ ܣܲܓܝܼ ܕܛܵܠܘܿܡܵܐ ܗ̄ܘܟܵܐ ܀ ܒܡܲܟ݁ܣܵܢܘܼܬܼܵܐ ܕܢܲܦ̮ܫܹܗ ܫܲܪܝܼ ܕܢܸܩܪܸܐ ܗ̄ܘ̣ܵܐ ܠܹܗ : ܕܲܒ̣ܗܝ̇ ܥܸܠܬܼܵܐ ܢܸܬܼܩܲܛܪܲܓ̣ ܗ̄ܘ̣ܵܐ ܡ̣ܢ ܟܹܐܢܘܼܬܼܵܐ ܀ ܕܟܲܕܼ ܥܲܠ ܬܲܪܥܹܗ ܣܚܝܼܦ ܗ̄ܘ̣ܵܐ ܘܲܫܕܸܐ ܠܡܵܢ ܠܵܐ ܝܲܕܼܥܹܗ : ܘܡ̣ܢ ܕܐܲܪܚܸܩ ܠܹܗ ܡܸܢܹܗ ܣܲܓܝܼ ܠܡܵܢ ܩܵܪܹܐ ܗ̄ܘ̣ܵܐ ܀ ܫܲܐܠܹܗ ܕܢܹܐܬܸܐ ܠܢܘܼܪܵܐ ܨܹܐܕܼܵܘܗܝ ܐܲܝܟ̣ ܚܲܒ݁ܝܼܒ̣ܵܐ 85 : ܘܲܕܼܠܵܘ ܪܵܚܡܵܐ ܗ̄ܘ̣ ܣܵܗܹ̇ܕܼ ܫܸܦܠܹܗ ܘܲܣܚܝܼܦܘܼܬܹܗ ܀ ܠܘܼܩܒܲܠ ܬܲܪܥܹܗ ܪܡܸܐ ܗ̄ܘ̣ܵܐ ܒܟܹܐܒܹ̈ܐ ܘܒܲܣܢܝܼܩܘܼܬܼܵܐ : ܘܲܕܼܠܵܐ ܝܲܕܼܥܹܗ ܗܵܝܕܹܝܢ ܗܵܫܵܐ ܠܡܵܢ ܩܵܪܹܐ ܠܹܗ ܀ ܕܵܫ̣ ܟܲܕܼ ܢܵܦܹ̇ܩ ܣܚܲܦ̣ ܟܲܕܼ ܥܵܐܹ̇ܠ ܛ̣ܥܵܝܗܝ ܟܲܕܼ ܒܵܣܹ̇ܡ : ܘܡ̣ܢ ܕܐܸܬܼܡܲܛܝܼ ܕܢܸܬ݁ܬ݁ܢܝܼܚ ܐܵܦ ܗܘ݀ ܗܵܐ ܡܲܠܐܸܐ ܠܹܗ ܀ ܠܡܲܚܣܸܢ ܐܲܓ̣ܗܝܼ ܠܫܘܼܚ̈ܢܹܐ ܘܟܹܐܒܹ̈ܐ ܘܠܲܣܢܝܼܩܘܼܬܼܵܐ : ܘܩܵܡ̣ ܩܵܪܹܐ ܠܹܗ ܕܢܹܐܬܸܐ ܢܛܲܒ݁ܥܹܗ ܒܓ̣ܵܘ ܓܹܗܲܢܵܐ ܀ ܟܲܕܼ ܦܵܬܼܘܿܪܹܗ ܡܠܸܐ ܟܠ ܛܘܼ̈ܒ̣ܝܼܢ ܠܵܐ ܝܲܕܼܥܹܗ ܗ̄ܘ̣ܵܐ : ܘܡ̣ܢ ܕܲܚܕܲܪܬܹܗ ܝܲܡܬܼܵܐ ܕܢܘܼܪܵܐ ܚܲܒ̣ܪܵܐ ܥܲܒ̣ܕܹܗ ܀ ܟܲܕܼ ܡܸܬܼܓܲܐܸܐ ܒܲܛ̈ܥܵܡܵܬܹܗ ܪܲܚܝܼܩܵܐ ܗ̄ܘ̣ܵܐ : ܘܡ̣ܢ ܕܐܸܫܬܲܦܲܠ ܒܲܝܢܵܬܼ ܓܘܼܡܪܹ̈ܐ ܗܘ݀ܵܐ ܩܲܪܝܼܒ̣ܵܐ ܀  pb. 392 ܐܵܒ̣ܝ ܐܲܒ̣ܪܵܗܵܡ ܪܲܚܸܡ ܥܠܲܝ ܡܸܬܼܟܲܫܲܦ ܗ̄ܘ̣ܵܐ : ܘܲܠܠܵܥܵܙܲܪ ܫܲܕܲܪ ܨܹܐܕܲܝ ܢܲܪܘܲܚ ܠܐܘܼܠܨܵܢܝ ܀ ܓܥ̣ܵܐ ܥܲܬ݁ܝܼܪܵܐ ܩܵܠܹ̈ܐ ܕܚܲܫܵܐ ܡ̣ܢ ܓܹܗܲܢܵܐ : ܘܲܥܢܵܝܗܝ ܐܲܒ̣ܪܵܡ ܡ̣ܢ ܡܲܠܟ݁ܘܼܬܼܵܐ ܟܲܕܼ ܐܵܡܲܪ ܠܹܗ ܀ ܐܸܬ݁ܕܲܟ̣ܪ ܐܘܿ ܒܹܪܝ ܕܲܠܛܵܒ̣ܵܬܼܵܟ̣ ܩܲܒܸ݁ܠ̣ܬ݁ ܐܸܢܹܝܢ : ܐܵܦ ܠܵܥܵܙܲܪ ܣܒܲܠ̣ ܒܝܼ̈ܫܵܬܹܗ ܣܲܓܝܼܵܐܝܼܬܼ ܀ ܘܗܵܫܵܐ ܗܵܪܟܵܐ ܗܵܐ ܡܸܬ݁ܬ݁ܢܝܼܚ ܗܘ݀ ܘܐܲܢ̄ܬ݁ ܡܸܫܬܲܢܲܩ : ܕܝܼܠܵܟ̣ ܬܲܡܵܢ ܘܕܼܝܼܠܹܗ ܗܵܪܟܵܐ ܘܡܵܢ ܒܵܥܹ̇ܐ ܐܲܢ̄ܬ݁ ܀ ܠܵܘ ܦܘܼܫܵܩܵܐ ܒܵܥ̇ܝܵܐ ܣܒܲܪܬܼܵܐ ܒܹܝܬܼ ܦܵܪ̈ܘܿܫܹܐ : ܕܟ̣ܠܵܗ̇ ܢܘܼܗܪܵܐ ܗ̄ܝܼ ܐܵܦ ܦܘܼܫܵܩܵܐ ܕ̣̣ܠܗܘܿܢ ܐ̄ܪ̈ܵܙܹܐ ܀ ܚܵܫܹ̇ܟ̣ ܫܸܡܫܵܐ ܘܢܘܼܗܪܵܐ ܕܝܼܠܹܗ ܠܵܐ ܡܸܫܬܲܚܠܲܦ : ܥܵܪܹܒ̣ ܣܲܗܪܵܐ ܘܕܸܢܚܹܗ ܡܲܙܠܸܓ̣ ܥܲܠ ܒܸܪ̈ܝܵܬܼܵܐ ܀ ܒܲܠܚܘܿܕܼ ܥܲܝ̈ܢܹܐ ܕܠܸܒܵܐ ܢܸܦ̮ܬܲܚ ܕܐܲܚܝܼ̈ܕܼܵܢ ܠܲܢ : ܘܗܵܐ ܐܸܬܼܚܲܙܝܲܬ݀ ܢܲܗܝܼܪܵܐܝܼܬܼ ܟܲܕܼ ܫܲܦܝܼܪܵܐ ܀ ܗܵܐ ܚܵܘܝܲܬ݀ ܠܲܢ ܐܸܢ ܚܵܙܹ̇ܝܢ ܚ̄ܢܲܢ ܦܵܪܘܿܫܵܐܝܼܬܼ : ܕܗܵܢܵܐ ܥܵܠܡܵܐ ܠܘܼܩܒܲܠ ܗܵܘ̇ ܗ̄ܘ̣ ܒܟ̣ܠ ܣܘܼܥܪ̈ܵܢܝܼܢ ܀ ܛܵܒ̣ܵܬܹܗ ܓܹܝܪ ܒܝܼ̈ܫܵܬܼܵܐ ܐ̄ܢܹܝܢ ܫܲܪܝܼܪܵܐܝܼܬܼ : ܐܵܦ ܒܝܼ̈ܫܵܬܹܗ ܬܘܼܒ̣ ܛܵܒ̣ܵܬܼܵܐ ܚܲܬ݁ܝܼܬܼܵܐܝܼܬܼ ܀ ܟܠ ܛܵܒ̣ܵܬܹܗ ܕܗܵܢܵܐ ܥܵܠܡܵܐ ܡܵܘܬܵܐ ܡܲܠ̈ܝܵܢ : ܘܡ̣̤ ܒܝܼ̈ܫܵܬܹܗ ܚܲܝܹ̈ܐ ܥܵܦܹ̇ܐ ܡܲܢ ܕܲܡܣܲܝܒܲܪ ܀ ܡܲܢ ܕܲܡܢܵܚ ܒܹܗ ܫܚܵܩܹ̈ܐ ܡܛܲܝܒ̣ܝܼܢ ܘܲܢܛܝܼܪܝܼܢ ܠܹܗ : ܘܡܲܢ ܕܲܫܚܝܼܩ ܒܹܗ ܕܢܸܬ݁ܬ݁ܢܝܼܚ ܐܝܼܬܼ ܠܹܗ ܒܥܵܠܡܵܐ ܚܲܕܼܬܼܵܐ ܀  pb. 393 ܣܒܲܪܬܹܗ ܕܡܵܪܲܢ ܗܵܟܲܢ ܡܲܠܦܵܐ ܠܲܒ̣ܢܲܝ̈ܢܵܫܵܐ : ܘܐܲܝܢܵܐ ܕܒ̣ܵܥܹ̇ܐ ܕܠܵܐ ܢܸܣܬܲܟܲܠ ܡ̣ܢ ܕܝܼܠܹܗ ܗ̄ܝܼ ܀ ܐ̄ܡܲܪ ܓܲܠܝܵܐܝܼܬܼ ܕܐܲܝܢܵܐ ܕܐܸܫܟܲܚ̣ ܢܲܦ̮ܫܹܗ ܢܵܘܒܕܼܝܼܗ̇ : ܘܐܲܝܢܵܐ ܕܐܵܘܒܸ݁ܕܼ 86 : ܢܲܦ̮ܫܹܗ ܒܥܵܠܡܵܐ ܬܘܼܒ̣ ܡܸܫܟܲܚ ܠܵܗ̇ ܀ ܕܡܵܘܒܸܕܼ ܢܲܦ̮ܫܹܗ ܗܵܘ̇ ܗ̄ܘ̣ ܕܲܠܐܸܐ ܘܲܪܕܝܼܦ ܘܲܫܚܝܼܩ : ܘܲܙܩܝܼܦ ܟܠܝܘܿܡ ܠܘܼܩܒܲܠ ܚܲܫܗܹܐ ܘܲܪ̈ܓ̣ܝܼܓܟܵܬܼܵܐ ܀ ܘܡܵܐܹ̇ܬܼ ܟܠܝܘܿܡ ܡܸܛܠ ܣܲܒ̣ܪܵܐ ܕܥܵܠܡܵܐ ܕܲܥܬܼܝܼܕܼ : ܘܡ̣ܢ ܝܲܬ݁ܝܼܪܘܼ ܚܲܝ ܒܹܗ ܒܥܵܠܡܵܐ ܕܠܵܐ ܪܵܚܹܡ ܠܹܗ ܀ ܘܲܕܼܡܵܘܒܸ݁ܕܼ ܠܵܗ̇ ܢܲܦ̮ܫܹܗ ܗܵܪܟܵܐ ܐܵܙܹ̇ܠ ܡܸܫܟܲܚ : ܐܲܬܼܪܵܐ ܪܓ̣ܝܼܓܟܵܐ ܘܚܲܝܹ̈ܐ ܕܢܘܼܗܪܵܐ ܕܠܵܐ ܫܘܼܠܵܡܵܐ ܀ ܘܡܸܫܟܲܚ ܢܲܦ̮ܫܹܗ ܕܡܲܠܝܵܐ ܛܘܼ̈ܒܹܐ ܒܥܵܠܡܵܐ ܪܲܒܵܐ : ܘܫܵܠܡܵܐ ܥܠܵܘܗܝ ܗܵܝ̇ ܕܡܸܫܟܲܚ ܢܲܦ̮ܫܹܗ ܐܸܢ ܡܵܘܒܸ݁ܕܼ ܠܵܗ̇ ܀ ܗܘ̇ ܓܹܝܪ ܐܲܝܢܵܐ ܕܲܓ̣ܐܸܐ ܘܲܡܢܵܚ ܘܚܵܛܹ̇ܐ ܘܲܚܬܼܝܼܪ : ܘܲܫܟ̣ܚܝܼܚܝܼܢ ܠܹܗ ܚܲܝܹ̈ܐ ܕܥܵܠܡܵܐ ܘܟ̣ܠ ܓܹܐ̈ܘܵܬܹܗ ܀ ܘܪܵܚܹ̇ܡ ܥܘܼܬܼܪܵܐ ܘܲܒ̣ܩܸܢ̈ܝܵܢܹܐ ܐ̄ܣܝܼܪܵܐ ܢܲܦ̮ܫܹܗ : ܘܣܵܢܹ̇ܐ ܫܚܵܩܹ̈ܐ ܘܡܲܣܓܸܐ ܥܵܪܹܩ ܡ̣ܢ ܛܘܼܪ̈ܵܦܹܐ ܀ ܘܡܸܫܟܲܚ ܢܲܦ̮ܫܹܗ ܒܚܲܝܹ̈ܐ ܓܐܲܝ̈ܵܐ ܕܠܵܐ ܥܵܩ̈ܵܬܼܵܐ : ܗܵܢܵܐ ܡܵܘܒܸ݁ܕܼ ܘܲܡܚܲܝܸܒ̣ ܠܵܗ̇ ܕܐܸܫܟܲܚ ܀ ܘܐܵܙܹ̇ܠ ܝܵܪܹܬܼ ܝܲܡܵܐ ܕܢܘܼܪܵܐ ܐܲܝܟ̣ ܥܲܬ݁ܝܼܪܵܐ : ܕܗܵܪܟܵܐ ܩܲܒܸܠ̣ ܟܠ ܛܵܒ̣ܵܬܹܗ ܐܲܝܟ̣ ܕܐܸܬܼܐܲܡܪܲܬ݀ ܀ ܐܘܿ ܠܲܢܝܵܚܹ̈ܐ ܕܥܵܠܡܵܐ ܗܵܢܵܐ ܟܡܵܐ ܡܲܪܝܼܪܝܼܢ : pb. 394 ܕܢܵܒ̣ܥ̇ܝܼܢ ܡܸܢܗܘܿܢ ܟܠ ܛܘܼܪ̈ܵܦܹܐ ܠܩܲܢܵܝܲܝ̈ܗܘܿܢ ܀ ܐܘܿ ܠܲܠܒ̣ܘܼ̈ܫܹܐ ܘܲܠܦܘܼܪ̈ܦܵܥܹܐ ܘܲܠܩܸܢ̈ܝܵܢܹܐ : ܕܝܵܠ̇ܕܝܼܢ ܚܲܫܹ̈ܐ ܘܟܹܐܒܹ̈ܐ ܘܡܵܘܬܵܐ ܘܟ̣ܠ ܫܘܼܢܵܩܹ̈ܐ ܀ ܐܘܿ ܠܡܹܐܟܼ̈ܠܵܬܼܵܐ ܘܠܲܛ̈ܥܵܡܵܬܼܵܐ ܘܲܠܚܲܡܪ̈ܵܢܹܐ : ܕܐܲܝܢܵܐ ܨܲܗܝܵܐ ܐܸܬ݁ܬܲܓܲܪ ܠܹܗ ܗܵܘ̇ 87 : ܥܲܬ݁ܝܼܪܵܐ ܀ ܐܘܿ ܠܦܵܬܼܘܿܪܵܐ ܪܲܒܵܐ ܘܡܲܠܝܵܐ ܕܟ̣ܠ ܓܹܐ̈ܘܵܬܼܵܐ : ܕܢܵܒܼ̈ܥܵܢ ܡܸܢܹܗ ܟܠ ܥܵܩ̈ܵܬܼܵܐ ܒܵܬܲܪ ܩܲܠܝܼܠ ܀ ܐܘܿ ܠܹܗ ܠܥܘܼܬܼܪܵܐ ܕܝܲܩܲܪ ܡܵܪܹܗ ܙܲܒ̣ܢܵܐ ܩܲܠܝܼܠ : ܘܐܵܘܒܸ݁ܠ̣ ܣܲܚ̣ܦܹܗ ܒܝܲܡܵܐ ܕܢܘܼܪܵܐ ܕܠܵܐ ܫܘܼܠܵܡܵܐ ܀ ܐܘܿ ܠܩܸܢܝܵܢܵܐ ܡܵܢܵܐ ܥ̣ܒܲܕܼ ܠܹܗ ܠܗܵܘ̇ ܚܲܠܵܫܵܐ : ܕܐܲܝܟ̣ ܕܲܒ̣ܚܸܠܡܵܐ ܩܢܵܝܗܝ ܘܲܠܥܵܠܲܡ ܗܵܐ ܡܸܫܬܲܢܲܩ ܀ ܐܘܿ ܠܹܗ ܠܕܲܗܒ̣ܵܐ ܕܲܟ̣ܡܵܐ ܡܲܛܥܸܐ ܘܠܵܐ ܡܸܬܼܩܲܕܸܐ : ܕܢܵܦܲܚ ܡܲܚܬܲܪ ܘܲܠܫܘܼܠܵܡܵܐ ܒܢܘܼܪܵܐ ܫܵܕܹܐ ܀ ܐܘܿ ܠܐܝܼܩܵܪܹ̈ܐ ܕܐܲܝܟ̣ ܛܸܠܵܠܵܐ ܥ̣ܒܲܪܘ ܘܐܸܬ݁ܛܲܠܲܩܘ : ܘܲܢܒܲܥ̣ ܡܸܢܗܘܿܢ ܚܸܣܕܵܐ ܘܨܲܥܪܵܐ ܘܟ̣ܠ ܒܝܼ̈ܫܵܬܼܵܐ ܀ ܐܘܿ ܠܫܵܪ̈ܘܵܬܹܗ ܘܠܲܚܫܵܡ̈ܝܵܬܹܗ ܕܓܲܒ̣ܪܵܐ ܓܲܐܝܵܐ : ܕܐܲܝܠܹܝܢ ܚܲܫܹ̈ܐ ܐܸܬ݁ܬܲܓܲܪܘ ܠܹܗ ܒܓܟܵܘ ܓܹܗܲܢܵܐ ܀ ܐܘܿ ܠܛܵܒ̣ܵܬܼܵܐ ܕܲܫܩܲܠ̣ ܐܸܢܹܝܢ ܚܹܐܦܵܐ ܪܲܒܵܐ : ܘܲܚܠܵܦܲܝܗܹܝܢ ܐܲܝܬܝܼ ܙܲܒ̣ܢܵܐ ܟܠ ܒܝܼ̈ܫܵܬܼܵܐ ܀ ܐܘܿ ܠܹܗ ܠܥܵܠܡܵܐ ܕܲܟ̣ܡܵܐ ܡܲܛܥܸܐ ܠܲܒ̣ܢܲܝ̈ܢܵܫܵܐ : ܘܒܲܪ̈ܓ̣ܝܼܓ̣ܵܬܹܗ ܫܵܕܹܠ ܚܵܢܹ̇ܩ ܘܡܵܘܒܸ݁ܕܼ ܠܗܘܿܢ ܀  pb. 395 ܟܦܝܼܪ ܒܵܟ̣ ܥܵܠܡܵܐ ܕܲܟ̣ܡܵܐ ܣܲܢ̈ܝܵܢ ܫܲܦܝܼܪ̈ܵܬܼܵܟ̣ : ܘܲܟ̣ܡܵܐ ܒܝܼ̈ܫܵܢ ܘܲܡܠ̈ܝܵܢ ܘܵܝܹ̈ܐ ܟܠ ܛܵܒ̣ܵܬܼܵܟ̣ ܀ ܕܸܚܠܬܼܵܐ ܗ̄ܝܼ ܡܸܢܵܟ̣ ܛܘܼܒ̣ܵܘܗܝ ܠܐܲܝܢܵܐ ܕܐܲܣܓܝܼ ܣܲܩ̣ܪܵܟ̣ : ܘܲܒ̣ܥܸܠܕܒ̣ܵܒܹܗ ܪܲܒܵܐ ܚܲܫܒܵܟ̣ ܐܲܝܟ̣ ܕܐܵܦ ܐܝܼܬܲܝܟ ܀ ܘܵܝ ܠܲܕܼܪܲܚܡܘܼܟ̣ ܘܵܝ ܬܘܼܒ̣ ܗܵܪܟܵܐ ܠܲܕܼܣܵܢܹ̇ܝܢ ܠܵܟ̣ : ܕܪܲܚܡܵܟ̣ ܝܑܼܩܸܕܼ ܘܲܫܚܝܼܩ ܘܲܠܐܸܐ ܐܲܝܢܵܐ ܕܲܣܢܵܟ̣ ܀ ܠܡܸܥܪܲܩ ܡܸܟܹܝܠ ܡ̣ܢ ܛܵܒ̣ܵܬܼܵܟ̣ ܥܵܠܡܵܐ ܒܝܼܫܵܐ : ܕܢܸܓ̣ܕܵܐ ܘܢܘܼܪܵܐ ܘܕܼܝܼܢܵܐ ܪܲܒܵܐ ܒܗܹܝܢ ܡܸܫܟܲܚ ܐ̄ܢܵܫ ܀ ܡ̣ܢ ܡܵܘܗܲܒ̣ܬܼܵܟ̣ ܢܸܕܼܚܲܠ ܟܠ ܐ̄ܢܵܫ ܐܸܢ ܦܵܪܘܿܫܵܐ ܗ̄ܘ̣ : ܕܲܒ̣ܓ̣ܵܘ ܕܸܒ̣ܫܵܐ ܡܪܵܪܹ̈ܐ ܣܵܝ̇ܡܲܬ݁ ܡܵܐ ܝܵܗܹ̇ܒ̣ ܐܲܢ̄ܬ݁ ܀ ܚܠܸܐ ܘܚܵܢܚܹܩ ܐܲܢ̄ܬ݁ ܕܐܵܦ ܚܲܠܝܘܼܬܼܵܟ̣ ܡܲܪܼܪܘܼܬܼܵܐ ܗ̄ܝܼ : ܛܵܒ̣ܵܬܼܵܟ̣ ܓܹܝܪ ܒܝܼ̈ܫܵܬܼܵܐ ܐ̄ܢܹܝܢ ܐܲܝܟ̣ ܡܵܐ ܕܲܟ̣ܬܼܝܼܒ̣ ܀ ܡܸܟܹܝܠ ܗܵܫܵܐ ܡ̣ܢ ܒܝܼ̈ܫܵܬܼܵܟ̣ ܠܵܐ ܢܸܕܼܚܲܠ ܐ̄ܢܵܫ : ܐܸܠܵܐ ܢܸܕܼܚܲܠ ܐܸܢ ܝܵܕܼܘܿܥܵܐ ܗ̄ܘ̣ ܡ̣ܢ ܛܵܒ̣ܵܬܼܵܟ̣ ܀ ܒܝܼ̈ܫܵܬܼܵܟ̣ ܓܹܝܪ ܗܵܠܹܝܢ ܕܲܣܒܲܠ̣ ܗܵܘ̇ ܡܸܣܟܹ݁ܢܵܐ : ܡܸܢܗܹܝܢ ܐܸܫܟܲܚ̣ ܗܵܝ̇ ܡܲܠܟ݁ܘܼܬܼܵܐ ܕܒܹܝܬܼ ܐܲܒ̣ܪܵܗܵܡ ܀ ܘܡܲܢ̣ܢܘܼ ܡܸܫܟܲܚ ܢܣܝܼܡ ܠܸܒܹܗ ܥܲܠ ܒܝܼ̈ܫܵܬܼܵܟ̣ : ܘܢܸܪܚܲܡ ܐܸܢܹܝܢ ܐܸܠܵܐ ܚܠܝܼܨܵܐ ܕܐܲܝܟ̣ ܠܵܥܵܙܲܪ ܀ ܐܸܢ ܕܹܝܢ ܪܵܚܹ̇ܡ ܐ̄ܢܵܫ ܒܝܼ̈ܫܵܬܼܵܐ ܕܥܵܠܡܵܐ ܗܵܢܵܐ : ܐܸܬܼܝܲܕܼܥܲܬ݀ ܠܵܗ̇ ܕܡܸܢܗܹܝܢ ܝܵܪܹܬܼ ܟܠ ܛܵܒ̣ܵܬܼܵܐ ܀ ܕܢܸܣܲܒ̣ ܓܹܝܪ ܐ̄ܢܵܫ ܗܵܪܟܵܐ ܘܲܠܗܲܠ ܠܵܐ ܝܵܗ̇ܒ݁ܝܼܢ ܠܹܗ : ܒܚܲܕܼ ܗ̄ܘ̣ ܥܵܠܡܵܐ ܡܸܬ݁ܬ݁ܢܝܼܚ ܒܲܠܚܘܿܕܼ ܒܐܲܝܢܵܐ ܕܪܵܚܹ̇ܡ ܀  pb. 396 ܐܲܝܢܵܐ ܕܢܸܦܩܲܬ݀ ܢܲܦ̮ܫܹܗ ܗܵܪܟܵܐ ܠܥܵܠܡܵܐ ܗܵܢܵܐ : ܘܐܲܣܓܝܼ ܪܲܚܡܹܗ ܒܗܵܘ̇ ܕܹܝܢ ܥܵܠܡܵܐ ܠܲܝܬ݁ ܠܹܗ ܐܲܬܼܪܵܐ ܀ ܡܲܢ ܓܹܝܪ ܕܲܠܗܲܠ ܣܝܼ̈ܡܵܢ ܐܲܦܵܘ̈ܗܝ ܦܵܪܘܿܫܵܐܝܼܬܼ : ܢܝܵܚܵܐ ܕܗܵܪܟܵܐ ܟܘܼܒܵܐ ܚܫܝܼܒ̣ ܠܹܗ ܕܡܵܚܹ̇ܐ ܘܲܡܫܝܼܡ ܀ ܘܗܸܢܹܝܢ ܗܵܠܹܝܢ 88 : ܐܝܼܬܼ ܠܵܟ̣ ܕܬܸܕܲܥ̇ ܢܲܗܝܼܪܵܐܝܼܬܼ : ܡ̣ܢ ܗܵܘ̇ ܡܲܡܠܠܵܐ ܕܡܲܠܸܠ̣ ܐܲܒ̣ܪܵܡ ܨܹܝܕܼ ܥܲܬ݁ܝܼܪܵܐ ܀ ܩܲܒܸ݁ܠ̣ܬ݁ ܠܲܡ ܐܲܢ̄ܬ݁ ܟܠ ܛܵܒ̣ܵܬܼܵܟ̣ ܘܗܘ݀ ܒܝܼ̈ܫܵܬܹܗ : ܘܲܚܠܵܦ ܗܵܠܹܝܢ ܗܵܐ ܡܸܬ݁ܬ݁ܢܝܼܚ ܗܘ݀ ܘܐܲܢ̄ܬ݁ ܡܸܫܬܲܢܲܩ ܀ ܣܲܓܝܼ ܩܲܫܝܵܐ ܡܸܠܬܼܵܐ ܠܫܸܡܥܵܗ̇ ܘܡܲܢ ܣܵܦܹ̇ܩ ܠܵܗ̇ : ܐܸܠܵܐ ܐܲܝܢܵܐ ܕܣܵܢܹ̇ܐ ܢܝܵܚܹ̈ܐ ܛܵܒܹ̈ܐ ܀ ܗܵܘ̇ ܥܲܬ݁ܝܼܪܵܐ ܡܸܛܠ ܕܐܸܬ݁ܬ݁ܢܝܼܚ ܗܵܐ ܡܸܫܬܲܢܲܩ : ܘܥܲܠ ܕܐܸܬܼܓܲܐܝܼ ܒܗܵܠܹܝܢ ܚܲܝܹ̈ܐ ܒܠܲܥܬܹܗ ܢܘܼܪܵܐ ܀ ܠܵܐ ܟܬܼܝܼܒ̣ ܕܲܚܛ̣ܵܐ ܐܸܠܵܐ ܕܐܸܬ݁ܬ݁ܢܝܼܚ ܐܵܦ ܐܸܬܼܓܲܐܝܼ : ܘܲܕܼܒ̣ܵܣܹ̇ܡ ܗ̄ܘ̣ܵܐ ܘܲܠܡܸܣܟܹܢܵܐ ܠܵܐ ܝܵܗܹ̇ܒ̣ ܗ̄ܘ̣ܵܐ ܀ ܕܒܲܙ ܐܵܘ ܕܲܚܛܲܦ̣ ܠܵܐ ܐܸܬܼܩܲܛܪܲܓ̣ ܡ̣ܢ ܟܹܐܢܘܼܬܼܵܐ : ܐܵܦܠܵܐ ܕܐܲܥܘܸܠ̣ ܐܵܦܠܵܐ ܕܐܲܥܘܝܼ ܠܲܟ̣̈ܢܵܘܵܬܹܗ ܀ ܠܵܐ ( ܩܒܲܠ̣ ܡܸܢܹܗ ܝܲܬܼܡܵܐ ܕܲܚܛܲܦ̣ ܘܐܲܥܕܝܼ 89 : ܢܸܟ̣ܣܵܘ̈ܗܝ : ܘܠܵܐ ܐܲܪܡܲܠܬܵܐ ܕܥܲܠ̣ ܩܸܢܝܵܢܵܗ̇ ܠܓ̣ܵܘ ܡ̣ܢ ܬܲܪܥܹܗ ܀ ܒܗܵܕܹܐ ܒܲܠܚܘܿܕܼ ܡܸܬܼܩܲܛܪܲܓ̣ ܗ̄ܘ̣ܵܐ ܩܕܼܵܡ ܕܲܝܵܢܵܐ : ܕܡܸܬܼܓܲܐܸܐ ܗ̄ܘ̣ܵܐ ܘܲܒ̣ܡܸܣܟܹ݁ܢܵܐ ܠܵܐ ܚܵܐܲܪ ܗ̄ܘ̣ܵܐ ܀ ܟܲܕܼ ܢܸܦܩܲܬ݀ ܠܵܗ̇ ܡܲܟ݁ܣܵܢܘܼܬܼܵܐ ܡ̣ܢ ܐܲܒ̣ܪܵܗܵܡ : pb. 397 ܟܠܗܘܿܢ ܚܲܫܵܘ̈ܗܝ ܘܲܥܒ̣ܝܼ̈ܕܼܵܬܹܗ ܬܢ̣ܵܐ ܠܹܗ ܬܢ̣ܵܐ ܠܹܗ ܟܹܐܢܵܐ ܀ ܐܸܠܘܼ ܐܝܼܬܼ ܗ̄ܘ̣ܵܐ ܐ̄ܚܪܹܢܵܐ ܡܸܕܸܡ ܕܲܚܫܝܼܫ ܗ̄ܘ̣ܵܐ ܒܹܗ : ܠܵܐ ܟܵܐܹ̇ܡ ܗ̄ܘ̣ܵܐ ܥܠܵܘܗܝ ܙܲܕܝܼܩܵܐ ܘܲܡܚܲܦܸܐ ܠܹܗ ܀ ܒܗܵܠܹܝܢ ܕܝܼܠܹܗ ܐܲܟ݁ܣܹܗ ܩܘܼܫܬܵܐ ܟܲܕܼ ܠܵܐ ܛܲܠܡܹܗ : ܕܲܫܩܲܠ̣ ܗ̄ܘ̣ܵܐ ܓܹܝܪ ܟܠ ܛܵܒ̣ܵܬܹܗ ܐ̄ܡܲܪ ܠܹܗ ܒܲܠܚܘܿܕܼ ܀ ܠܵܘ ܒܲܚܛܘܼܦܝܵܐ ܐܵܦܠܵܐ ܒܒܸܙܬܼܵܐ ܡܚܲܣܸܕܼ ܗ̄ܘ̣ܵܐ ܠܹܗ : ܕܐܸܠܘܼ ܐܝܼܬܼ ܗ̄ܘ̣ܵܐ ܠܘܵܬܹܗ ܗܵܠܹܝܢ ܡܦܲܪܣܸܐ ܗ̄ܘ̣ܵܐ ܠܹܗ ܀ ( ܡܲܕܼܟܵܪܘܼ ܓܹܝܪ ܡܲܕܼܟܲܪ 90 : ܗ̄ܘ̣ܵܐ ܠܹܗ ܗܵܠܹܝܢ ܕܲܗ݀ܘܲܝ̈ : ܘܐܸܠܵܐ ܕܩܲܒܸ݁ܠ̣ ܟܠ ܛܵܒ̣ܵܬܹܗ ܠܵܐ ܐܸܡܲܪ ܠܹܗ ܀ ܠܗܵܘ̇ ܟܲܝ ܐܲܝܢܵܐ ܕܐܲܥܘܸܠ̣ ܘܐܲܥ̣ܘܝܼ ܡܵܢ ܓܵܕܹܫ ܠܹܗ : ܘܠܵܘ ܕܐܸܬܼܓܲܐܝܼ ܐܸܠܵܐ ܕܐܲܓ̣ܥܝܼ ܠܲܟ̣̈ܢܵܘܵܬܹܗ ܀ ܗܵܢܵܐ ܝܑܼܩܸܕܼ ܡܸܛܠ ܕܐܲܗܡ̣ܝܼ ܡ̣ܢ ܡܸܣܟܹܢܵܐ : ܡܲܢ ܕܹܝܢ ܕܐܵܦ ܠܹܗ ܠܡܸܣܟܹܢܵܐ ܒܲܙ̣ ܡܵܢ 91 : ܗܵܘܹ̇ܐ ܠܹܗ ܀ ܗܵܘ̇ ܐܸܫܬܲܢܲܩ ܡܸܛܠ ܕܲܒ̣ܣܸܡ ܡ̣ܢ ܩܸܢܝܵܢܹܗ : ܡܲܢ ܟܲܝ ܕܲܫܩܲܠ̣ ܠܲܚܡܹܗ ܕܟܲܦܢܵܐ ܟܡܵܐ ܗ̄ܘ̣ ܝܲܩܕܵܢܹܗ ܀ ܥܲܠ ܕܲܠܒ̣ܘܼܫܹܗ ܓܐܸܐ 92 : ܗ̄ܘ̣ܵܐ ܣܲܓܝܼ ܠܒܸܫ̣ ܓܵܘܙܲܠܬܵܐ : ܕܗܵܘ̇ ܟܲܝ ܕܐܲܫܠܲܚ ܐܵܦ ܠܐܲܪܡܲܠܬܵܐ ܕܝܼܢܹܗ ܡܵܢܵܘ ܀ ܠܡܵܢ 93 : ܐܸܬܼܡܲܠܲܠ ܫܲܪܒܹܗ ܕܗܵܢܵܐ ܒܐܲܪ̈ܝܼܟ̣ܵܬܼܵܐ : ܘܲܕܼܒ̣ܵܙܘܿܙܵܐ ܘܲܕܼܚܵܛܘܿܦܵܐ ܠܲܝܬܵܘܗܝ ܫܲܪܒܹܗ ܀ ܠܗܵܢܵܐ ܓܲܐܝܵܐ ܒܢܘܼܪܵܐ ܣܲܚ̣ܝܦܘܼܗܝ ܥܲܠ ܕܲܓ̣ܐܸܐ ܗ̄ܘ̣ܵܐ : ܠܒ̣ܵܙܘܿܙܵܐ ܟܲܝ ܐܲܝܕܵܐ ܕܘܼܟ݁ܬܼܵܐ ܡܛܵܬܹܗ ܬܲܡܵܢ ܀  pb. 398 ܗܵܢ ܥܲܠ ܕܐܸܬ݁ܬ݁ܢܝܼܚ ܗܘ݀ܵܐ ܝܑܼܕܼܝܼܥܵܐ ܒܓ̣ܵܘ ܓܹܗܲܢܵܐ : ܠܐܲܝܢܵܐ ܕܲܫܚܲܩ̣ ܠܲܟ̣̈ܢܵܘܵܬܹܗ ܐܲܝܟܵܐ ܢܸܒ̣ܥܹܝܘܗܝ ܀ ܡܸܣܬܲܒ̣ܪܵܐ ܠܝܼ ܕܠܸܐܫܬܵܐ ܕܗܵܘܬܼܵܐ ܢܚܸܬܼ ܒܵܙܘܿܙܵܐ : ܟܵܡܲܬ݀ ܥܠܵܘܗܝ ܫܲܠܗܹܒ̣ܝܼܬܼܵܐ ܠܬܲܚܬ݁ ܒܲܬܼܗܘܿܡܵܐ : ܘܠܵܐ ܝܼܗܒܲܬ݀ ܠܹܗ ܕܢܸܚܙܸܐ ܠܐܲܒ̣ܪܵܡ ܘܲܠܠܵܥܵܙܲܪ ܀ ܗܵܢܵܐ ܕܠܵܐ ܒܲܙ̣ ܚ̣ܙܵܝܗܝ ܠܐܲܒ̣ܪܵܗܵܡ ܘܲܠܠܵܥܵܙܲܪ : ܚܵܛܘܿܦܵܐ ܕܹܝܢ ܒܐܸܫܬܵܗ̇ ܕܗܵܘܬܼܵܐ ܫܕܸܐ ܘܲܡܫܲܦܲܠ ܀ ܓܪܲܦܬܹܗ ܢܘܼܪܵܐ ܘܐܲܚܬܲܬ݀ ܣܵܡܬܹܗ ܠܬܲܚܬ݁ ܒܲܬܼܗܘܿܡܹ̈ܐ : ܘܠܲܝܬܵܘܗܝ ܫܲܪܒܹܗ ܕܐܸܬܼܚܲܦܝܼ ܠܹܗ ܒܫܲܠܗܹܒ̣ܝܼܬܼܵܐ ܀ ܛܡܝܼܪ ܗ̄ܘ̣ܵܐ ܒܓ̣ܘܼܡܪܹ̈ܐ ܘܲܫܠܸܐ ܫܲܪܒܹܗ ܘܠܵܐ ܡܸܬܼܡܲܠܲܠ : ܒܠܲܥܬܹܗ ܗܵܘܬܼܵܐ ܘܲܒ̣ܛܸܠ̣ ܡܹܐܡܪܵܐ ܘܡܲܡܠܠܵܐ ܕܲܥܠܵܘܗܝ ܀ ܕܗܵܢܵܐ ܓܲܐܝܵܐ ܝܑܼܕܼܝܼܥ ܘܲܓ̣ܠܸܐ ܕܝܼܢܹܗ ܪܲܒܵܐ : ܘܫܲܪܒܹܗ ܘܡܲܡܠܠܹܗ ܘܲܗ̈ܦܵܟ̣ܵܬܹܗ ܟܬܼܝܼܒ̣ ܒܲܣܒܲܪܬܼܵܐ ܀ ܡܹܐܡܪܵܐ ܕܗܵܢܵܐ ܢܲܪܡܸܐ ܙܵܘܥܵܐ ܥܲܠ ܥܲܬ݁ܝܼܪܹ̈ܐ : ܘܡ̣ܢ ܬܲܫܥܝܼܬܹܗ 94 : ܪܗܵܒ̣ܬܵܐ ܬܸܦܸܠ ܒܐܲܝܢܵܐ ܕܲܓ̣ܐܸܐ ܀ ܚܲܫܵܐ ܪܲܒܵܐ ܢܙܝܼܥܵܗ̇ ܠܡܸܠܲܬܼܝ ܬܸܬܼܢܸܐ ܫܲܪܒܹܗ : ܘܲܒ̣ܬܸܢ̈ܚܵܬܼܵܐ ܢܡܲܠܠܝܼܘܗܝ ܦܘܼܡܵܐ ܕܪܲܒ݁ ܗ̄ܘ̣ ܟܹܐܒܹܗ ܀ ܓܵܥܹ̇ܐ ܒܢܘܼܪܵܐ ܘܲܡܪܝܼܡ ܩܵܠܵܘ̈ܗܝ ܡ̣ܢ ܓܹܗܲܢܵܐ : ܡܲܣܓܸܐ ܢܵܩܹ̇ܫ ܘܐܲܚܝܼܕܼ ܬܲܪܥܵܐ ܘܠܵܐ ܥܵܢܹ̇ܝܢ ܠܹܗ ܀ ܐܲܝܟܵܐ ܕܠܵܐ ܐܝܼܬܼ ܬܲܪܥܵܐ ܠܪ̈ܲܚܡܹܐ ܫܐܸܠ̣ ܗ̄ܘ̣ܵܐ ܪ̈ܲܚܡܹܐ : ܘܒ̣ܵܬܲܪ ܕܐܸܬ݁ܬ݁ܚܸܕܼ ܬܲܪܥܵܐ ܒܪܘܼܓ̣ܙܵܐ ܢܩܲܫ̣ ܢܸܥܘܿܠ ܗ̄ܘ̣ܵܐ ܀  pb. 399 ܐܘܿܗ ܡ̣ܢ ܥܵܠܡܵܐ ܡܵܢܵܐ ܥ̣ܒܲܕܼ ܠܹܗ ܠܗܵܘ̇ ܚܲܠܵܫܵܐ : ܐܲܣ̣ܪܹܗ ܒܚܘܼܒܹܗ ܘܥܲܠ ܕܲܚܕܼܝܼ ܒܹܗ ܣܒܲܠ̣ ܥܵܩ̈ܵܬܼܵܐ ܀ ܡܸܛܠ ܕܐܸܬ݁ܬ݁ܢܝܼܚ ܘܥܲܠ ܕܲܡܠ̣ܵܐ ܒܹܗ ܟܲܪܣܹܗ ܠܲܚܡܵܐ : ܗܵܐ ܫܚܝܼܩ ܘܲܟ̣ܡܝܼܪ ܘܲܨܗܸܐ ܘܡܲܝܠܸܠ ܡ̣ܢ ܝܲܩܕܵܢܵܐ ܀ ܛܘܼܦܬܼܵܐ ܕܡܲܝ̈ܵܐ ܫܐܸܠ̣ ܒܲܦܝܵܣܵܐ ܡ̣ܢ ܒܹܝܬܼ ܡܲܠܟܵܐ : ܘܝܸܩܪܲܬ݀ ܠܗܘܿܢ ܥܲܠ ܕܲܒ̣ܙܲܒ̣ܢܵܗ̇ ܠܵܐ ܫܲܐܠ̣ܵܗ̇ ܗ̄ܘ̣ܵܐ ܀ ܐܸܬ݁ܬ݁ܚܸܕܼ ܗ̄ܘ̣ܵܐ ܠܹܗ ܬܲܪܥܵܐ ܪܲܒܵܐ ܕܒܹܝܬܼ ܡܲܠܟ݁ܘܼܬܼܵܐ : ܘܠܵܘ ܙܲܒ̣ܢܵܐ ܗ̄ܘ̣ܵܐ ܕܲܠܫܘܼ̈ܐܵܠܹܐ ܐܸܕܼܢܵܐ ܢܸܨܠܘܿܢ ܀ ܓܢܘܿܢܹܗ ܕܚܲܬܼܢܵܐ ܐܸܬܼܝܲܩܲܪ ܗ̄ܘ̣ܵܐ ܘܥܲܠ̣ ܠܲܚܠܘܿܠܹܗ : ܘܠܵܐ ܡܩܲܒܸ݁ܠ ܗ̄ܘ̣ܵܐ ( ܚܕܼܘܿܓ̣ܵܐ ܐ̄ܚܪܹܢܵܐ 95 : ܒܗܵܘ̇ ܥܸܕܵܢܵܐ ܀ ܠܓ̣ܵܘ ܩܲܝܛܘܿܢܵܗ̇ ܥܸܠܲܬ݀ ܟܲܠܬܼܵܐ ܠܡܸܬܼܚܲܬܵܢܘܼ : ܘܲܕܼܢܵܩܹ̇ܫ ܗ̄ܘܟܵܐ ܕܲܠܩܘܼܒ̣ܠܵܐ ܗ̄ܘ̣ܵܐ ܘܠܵܐ ܥܵܢܹ̇ܝܢ ܠܹܗ ܀ ܕܒܹܝܬܼ ܢܘܿܚ ܥܲܠ̣ܘ ܗ̄ܘ̣ܵܘ ܘܐܸܬ݁ܬ݁ܚܸܕܼ ܬܲܪܥܵܐ ܕܗܵܝ̇ ܟܹܐܘܸܠܵܐ 96 : ܘܕܲܠܒܲܪ ܦܵܫ̣ܘ ܗ̄ܘ̣ܵܘ ܘܢܸܥܠܘܼܢ ܡܸܟܹܝܠ ܠܵܐ ܦܫܝܼܩܵܐ ܗ̄ܘ̣ܵܬܼ ܀ ܠܐܲܝܢܵܐ ܕܠܵܐ ܥܲܠ̣ ܓܲܪܦܹܗ ܝܲܡܵܐ ( ܘܡܵܡܘܿܠ ܡܲܝ̈ܵܐ 97 : ܘܲܠܩܹܒ̣ܘܿܬܼܵܐ ܕܚܲܝܹ̈ܐ ܢܸܥܘܿܠ ܠܵܐ ܡܸܫܟܲܚ ܗ̄ܘ̣ܵܐ ܀ ܡ̣ܢ ܡܵܡܘܿܠܵܐ ܪܲܒܵܐ ܕܢܘܼܪܵܐ ܐ̄ܚܝܼܕܼ ܗ̄ܘ̣ܵܐ ܬܲܪܥܵܐ : ܘܠܵܐ ܦܵܬܼܚ̇ܝܼܢ ܗ̄ܘ̣ܵܘ ܗܵܠܹܝܢ ܕܲܠܓ̣ܵܘ ܕܐܸܫܬܵܘܙܲܒ̣ܘ ܗ̄ܘ̣ܵܘ ܀ ܠܵܘ ܡ̣ܢ ܪ̈ܲܚܡܹܐ ܓܠܝܼܙ ܐܲܠܵܗܵܐ ܒܕܼܝܼܢܹܗ ܪܲܒܵܐ : ܗܘ݀ ܥܸܕܵܢܹܗ ܕܗܵܘ̇ ܥܲܬ݁ܝܼܪܵܐ ܕܠܵܐ ܪ̈ܲܚܡܹܐ ܗ̄ܘ̣ܵܐ ܀ ܓܸܪܡܲܬ݀ ܗ̄ܘ̣ܵܐ ܠܵܗ̇ ܒܝܼܫܬܵܐ ܘܢܸܦܩܲܬ݀ ܥܲܠ ܪ̈ܲܫܝܼܥܹܐ : pb. 400 ܘܥܲܠ̣ܘ 98 : ܐܸܬܼܝܲܩܲܪܘ ܪ̈ܵܚܡܹܐ ܬܲܡܵܢ ܒܹܝܬܼ ܡܲܠܟ݁ܘܼܬܼܵܐ ܀ ܡܵܐ ܕܕܲܝܵܢܵܐ ܫ̣ܪܵܐ ܓܙܵܪ ܕܝܼܢܵܐ ܠܵܐ ܡܫܲܐܸ̇ܠ ܬܘܼܒ̣ : ܕܚܵܒ̣ ܓܹܝܪ ܚܵܒ̣ ܠܹܗ ܘܕܲܙܟܟܵܐ ܙܟ̣ܵܐ ܠܹܗ ܘܠܲܝܬ݁ ܫܘܼ̈ܐܵܠܹܐ 99 :܀ ܗܵܘ̇ ܥܲܬ݁ܝܼܪܵܐ ܒܵܬܲܪ ܕܲܫܠܸܡ̣ ܕܝܼܢܵܐ ܪܲܒܵܐ : ܡܥܝܼܪ ܗ̄ܘ̣ܵܐ ܦܝܵܣܵܐ ܘܡܸܛܠ ܗܵܢܵܐ ܐܵܦܠܵܐ ܫܲܡ̣ܥܘܼܗܝ ܀ ܢܸܦܠܲܬ݀ ܗ̄ܘ̣ܵܬܼ ܠܵܗ̇ ܥܪܲܩܬܼܵܐ ܒܦܘܼܡܹܗ ܕܫܲܠܗܹܒ̣ܝܼܬܼܵܐ : ܘܕܲܝܵܢܵܐ ܬܘܼܒ̣ ܠܵܐ ܨܵܒܹ̇ܐ ܗ̄ܘ̣ܵܐ ܕܡܸܠܬܹܗ ܢܸܫܡܲܥ ܀ ܗܘ݀ܵܘ ܫܘܼ̈ܐܵܠܹܐ 100 : ܘܲܢܦܲܩ̣ ܕܝܼܢܵܐ ܒܲܬܼܪܝܼܨܘܼܬܼܵܐ : ܘܠܲܝܬ݁ ܗ̄ܘ̣ܵܐ ܐܲܬܼܪܵܐ ܠܵܐ ܠܒ̣ܵܥܘܼܬܼܵܐ ܘܠܵܐ ܠܲܦܝܵܣܵܐ ܀ ܡܸܛܠ ܗܵܢܵܐ ܠܵܐ ܫܲܕܲܪ ܗ̄ܘ̣ܵܐ ܗܵܘ̇ ܙܲܕܝܼܩܵܐ : ܛܘܼܦܬܼܵܐ ܕܡܲܝ̈ܵܐ ܠܗܵܘ̇ ܕܐܵܘܚܲܪ ܗ̄ܘ̣ܵܐ ܘܟܸܢ ܫܲܐܠܵܗ̇ ܗ̄ܘ̣ܵܐ ܀ ܛܒ̣ܵܬܼܵܟ̣ ܠܲܡ ܩܲܒ݁ܠ̣ܬ݁ ܐܸܢܹܝܢ ܐܵܡܲܪ ܗ̄ܘ̣ܵܐ ܠܹܗ : ܘܲܠܠܵܥܵܙܲܪ ܠܵܐ ܝܑܼܕܲܥܬܵܝܗܝ ܟܲܕܼ ܥܲܡܵܟ̣ ܗ̄ܘ̣ܵܐ ܀ ܐܸܠܘܼ ܡܥܵܕܼ ܗ̄ܘ̣ܵܐ ܕܢܸܬܸܒ̣ ܥܲܡܵܟ̣ ܥܲܠ ܦܵܬܼܘܿܪܵܟ̣ : ܐܵܦܠܵܐ ܗܵܫܵܐ ܡܲܪܚܸܩ ܗ̄ܘ̣ܵܐ ܬܘܼܒ̣ ܡ̣ܢ ܥܸܢܝܵܢܵܟ̣ ܀ ܐܸܠܘܼ ܕܲܗܸܢ̣ܬ݁ ܢܲܦ̮ܫܹܗ ܥܲܡܵܟ̣ ܒܲܚܫܵܡܝܼܬܼܵܟ̣ : ܫܩܝܼܠ ܗ̄ܘ̣ܵܐ ܥܝܵܕܼܵܟ̣ ܢܹܐܬܸܐ ܠܘܵܬܼܵܟ̣ ܐܲܝܟ̣ ܚܲܒ݁ܝܼܒ̣ܵܐ ܀ ܐܸܠܘܼ ܐܸܫܬܝܼ ܡ̣ܢ ܐܲܓܵܢܵܟ̣ ܕܲܡܛܲܪܲܦ ܗ̄ܘ̣ܵܐ : ܟܒܲܪ ܗܵܐ 101 : ܗܵܫܵܐ ܢܲܗܪܵܐ ܬܪܲܥ̣ ܠܵܗ̇ ܠܫܲܠܗܹܒ̣ܝܼܬܼܵܐ ܀ ܠܵܐܐܲܦܸܢܸܩ̣ܬܵܝܗܝ ܥܲܡܵܟ̣ ܬܲܡܵܢ ܒܲܛ̈ܥܵܡܵܬܼܵܐ 102 : ܘܠܲܝܬ݁ ܧܠܹܗ ܐܘܼܪܚܵܐ ܕܢܹܐܬܸܐ ܠܘܵܬܼܵܟ̣ ܡܵܢ ܩܵܪܹܐ ܐܲܢ̄ܬ݁ ܀  pb. 401 ܘܥܲܡ ܗܵܠܹܝܢ ܬܘܼܒ̣ ܗܵܘܬܼܵܐ ܣܝܼܡܵܐ ܡܸܨܥܲܬ݀ ܓܲܒܹ̈ܐ : ܘܠܵܐ ܐܝܼܬܼ ܥܸܒ̣ܪܵܐ 103 : ܕܢܹܐܙܲܠ ܘܢܹܐܬܸܐ ܐ̄ܢܵܫ ܨܹܝܕܼ ܚܲܒ̣ܪܹܗ ܀ ܠܵܐ ܡ̣ܢ ܗܵܪܟܵܐ ܕܢܹܐܬܸܐ ܠܘܵܬܼܟ̣ܘܿܢ ܐܝܼܬܼ ܡܲܥܒܲܪܬܵܐ : ܘܠܵܐ ܡ̣ܢ ܬܲܡܵܢ ܬܹܐܬܼܘܿܢ ܨܹܐܕܲܝܢ ܐܝܼܬܼ ܠܵܗ̇ 104 : ܦܘܼܣܵܐ ܀ ܦܣܝܼܩ ܗ̄ܘ̣ ܓܲܫܪܵܐ ܘܥܲܡܝܼܩ ܦܲܚܬܵܐ ܘܲܡܠܸܐ ܢܘܼܪܵܐ : ܘܲܕܼܚܝܼܠ ܢܹܐܪܒܵܐ ܘܠܵܐ ܐ̄ܢܵܫ ܡܸܫܟܲܚ ܕܲܢܗܲܠܸܟ̣ ܠܹܗ ܀ ܦܲܣܩ̣ܵܗ̇ ܪܘܼܓ̣ܙܵܐ ܠܐܘܼܪܚܵܐ ܕܓܲܒܹ̈ܐ ܕܠܵܐ ܬܗܲܠܸܟ̣ ܬܘܼܒ̣ : ܐܸܠܵܐ ܕܢܸܫܠܸܐ ܟܠܢܵܫ ܒܐܲܬܼܪܹܗ ܐܲܝܟܵܐ ܕܐܝܼܬܼܵܘܗܝ ܀ ܠܵܐ ܡܩܲܒܸ݁ܠ ܬܘܼܒ̣ ܐܲܬܼܪܵܐ ܠܐܲܬܼܪܵܐ ܕܢܸܫܬܲܡܲܫ 105 : ܒܹܗ : ܘܠܵܐ ( ܣܘܼܥܪܵܢܵܐ ܠܓܲܒܵܐ ܢܸܥܒܲܪ 106 : ܡ̣ܢ ܨܹܝܕܼ ܚܲܒ̣ܪܹܗ ܀ ܒܹܪܝ ܥܲܠ ܡܵܢܵܐ ܗܵܟܲܢ ܐܵܘܚܲܪܬ݁ ܕܬܸܒ̣ܥܸܐ ܪ̈ܲܚܡܹܐ : ܘܲܛܥܲܝܬ݁ ܘܐܲܗܡܝܼܬ݁ ܡ̣ܢ ܒܵܥܘܼܬܼܵܐ ܘܟܸܢ ܩܲܪܸܒ̣ܬܵܗ̇ ܀ ܥܕܲܡܵܐ ܠܗܵܫܵܐ ܐܲܝܟܵܐ ܫܠܸܐ ܗ̄ܘܲܝܬ݁ ܡ̣ܢ ܬܲܟ̣ܫܲܦ̮ܬܵܐ 107 : ܕܡܸܟܹܝܠ ܩܵܠܵܟ̣ ܠܵܐ ܐ̄ܢܵܫ ܫܵܡܲܥ̇ ܡܵܢ ܡܲܝܠܸܠ ܐܲܢ̄ܬ݁ ܀ ܣܪܝܼܚ ܗ̄ܘ̣ ܙܲܒ̣ܢܵܗ̇ 108 : ܕܲܬܼܝܵܒ̣ܘܼܬܼܵܐ ܒܙܲܒ̣ܢܵܐ ܕܲܥ̣ܒܲܪ : ܘܐܸܣܬܲܠܝܲܬ݀ ܠܵܗ̇ ܘܠܵܐ ܡܸܬܼܩܲܒ݁ܠܵܐ ܡܸܟܵܐ ܘܲܠܗܲܠ ܀ ܥܕܲܡܵܐ ܠܗܵܪܟܵܐ ܛܲܝܒ݁ܘܼܬܼܵܐ ܗ̄ܘ̣ܵܬܼ ܕܫܵܡ̇ܥܵܐ ܩܵܠܹ̈ܐ : ܘܡܸܟܵܐ ܘܲܠܗܲܠ ܗܵܐ ܟܹܐܢܘܼܬܼܵܐ ܛܥܝܼܢܵܐ 109 : ܢܸܓ̣ܕܹ̈ܐ ܀ ܡܸܛܠ ܡܵܢܵܐ ܗܵܢܵܐ ܟ̱ܠܹܗ ܢܘܼܓ̣ܪܵܐ ܐܲܒ̣ܣܝܼܬ݁ : ܘܲܥ̣ܒܲܪ ܙܲܒ̣ܢܵܗ̇ ܕܲܬܼܝܵܒ̣ܘܼܬܼܵܐ ܘܟܸܢ ܩܲܪܸܒ̣ܬܵܗ̇ ܀  pb. 402 ܦܣܝܼܩܝܼܢ ܐܸܢܘܿܢ ܐܲܬܼܪ̈ܵܘܵܬܼܵܐ ܚܲܕܼ ܡ̣ܢ ܚܲܒ̣ܪܹܗ : ܘܦܲܚܬܵܐ ܕܠܵܐ ܓܫܝܼܪ ܐܝܼܬܼ ܒܲܡܨܲܥܬܼܵܐ ܘܡܵܢ ܥܵܒܹ̇ܕܼ ܐܲܢ̄ܬ݁ ܀ ܩܲܕܵܐ ܢܘܼܪ̣ܵ ܕܵܘܝܵܐ ܘܲܫܠܝܼ ܡ̣ܢ ܝܲܠ̈ܠܵܬܼܵܐ : ܕܠܵܐ ܐ̄ܢܵܫ ܥܵܒܲܪ ܡܸܟܵܐ ܠܬܲܡܵܢ ܐܲܝܟ̣ ܕܐܵܡܲܪ ܐܲܢ̄ܬ݁ ܀ ܚܲܫܵܐ ܪܲܒܵܐ ܠܐܲܝܢܵܐ ܕܫܵܡܲܥ̇ ܦܵܪܘܿܫܵܐܝܼܬܼ : ܡܹܐܡܪܵܐ ܕܚܝܼܠܵܐ ܕܢܘܼܪܵܐ ܕܕܼܝܼܢܵܐ ܕܲܟ̣ܡܵܐ ܩܲܫܝܵܐ ܀ ܡܲܢ ܕܹܝܢ ܝ ] ܗ̄ܒ̣ ܠܝܼ ܐܸܒ̣ܟܸ݁ܐ ܘܐܲܒ̣ܟܸ݁ܐ ܠܲܕܼܫܵܡܲܥ ܠܝܼ : ܕܲܕܼܠܵܐ ܕܸܡ̈ܥܹܐ ܫܲܪܒܹܗ ܕܕܼܵܘܝܵܐ ܠܵܐ ܡܸܬܼܡܲܠܲܠ 110 :܀ ܓܘܼܢܚܵܐ ܗ̄ܘ̣ ܫܲܪܒܹܗ ܐܸܓ̣ܥܸܐ ܒܚܲܫܵܐ 111 : ܘܟܸܢ ܐܵܡܲܪ ܐ̄ܢܵܐ : ܀ ܟܡܵܐ ܕܚܝܼܠܵܐ ܗ̄ܘ̣ܵܬܼ ܫܵܥܬܼܵܐ ܕܡܲܠܸܠ̣ ܥܲܡ ܐܲܒ̣ܪܵܗܵܡ ܀ ܟܲܕܼ ܒܵܥܘܼܬܹܗ ܠܐܲܦܵܘ̈ܗܝ ܛܲܪܦܘܼܗ̇ ܒܬܲܪܥܵܐ ܪܲܒܵܐ : ܘܦܵܫ̣ ܗ̄ܘ̣ܵܐ ܦܝܵܣܵܐ ܡܲܣܠܲܝ ܘܲܣܢܸܐ ܘܠܵܐ ܡܸܬܼܩܲܒܲܠ ܀ ܘܐܸܬܼܦܲܢܝܼ ܠܹܗ ܗܵܘ̇ ܦܸܬܼܓ̣ܵܡܵܐ ܕܲܡܠܸܐ ܪܘܼܓ̣ܙܵܐ : ܘܝܼܕܲܥ̣ ܕܵܘܝܵܐ ܕܲܠܫܘܼܐܵܠܵܐ ܠܵܐ ܐܝܼܬܼ ܐܲܬܼܪܵܐ ܀ ܘܲܚ̣ܙܵܐ ܕܙܲܒ̣ܢܵܐ ܠܵܐ ܝܵܗܹ̇ܒ̣ ܠܹܗ ܐܝܼܕܼܵܐ ܕܲܢܬܼܘܼܒ̣ : ܘܐܸܫܬܲܪܲܪ ܗ̄ܘ̣ܵܐ ܕܠܵܐ ܐܝܼܬܼ ܪ̈ܲܚܡܹܐ ܕܲܢܦܲܨܘܿܢܵܝܗܝ ܀ ܘܲܫܪܸܟ̣ ܟ̱ܠܹܗ ܠܲܦܣܵܩ ܣܲܒ̣ܪܵܐ ܒܓ̣ܵܘ ܓܹܗܲܢܵܐ : ܘܲܒ̣ܛܸܠ̣ܘ ܩܵܠܵܘ̈ܗܝ ܡ̣ܢ ܒܵܥܘܼܬܼܵܐ ܕܨܹܝܕܼ ܐܲܒ̣ܪܵܗܵܡ ܀ ܘܙܸܥܪܲܬ݀ ܢܲܦ̮ܫܹܗ ܒܥܲܝܢܵܘ̈ܗܝ ܘܐܲܗܡ̣ܝܼ ܡ̣ܢ ܬܲܟ̣ܫܲܦ̮ܬܵܐ 112 : ܘܲܪܢܵܐ ܒܠܸܒܹܗ ܕܠܵܐ ܚܵܢ̇ܝܼܢ ܠܹܗ ܕܒܹܝܬܼ ܐܲܒ̣ܪܵܗܵܡ ܀ ܘܥܸܦܲܬ݀ ܥܠܵܘܗܝ ܥܢܵܢܵܐ ܕܢܘܼܪܵܐ ܡ̣ܢ ܟܠ ܓܲܒ݁ܝܼ̈ܢ : pb. 403 ܘܚܲܒ̣ܛ̣ܘܼܗܝ ܓܘܼܡܪܹ̈ܐ ܕܫܲܠܗܹܒ̣ܝܼܬܼܵܐ ܒܐܲܬܼܪܵܐ ܥܲܣܩܵܐ ܀ ܘܝܼܠܸܦ̣ ܘܲܚ̣ܙܵܐ ܕܠܵܐ ܐܝܼܬܼ ܐܲܬܼܪܵܐ ܠܡܸܬܼܦܲܠܵܛܘܼ : ܘܐܸܣܬܲܟܲܠ ܗ̄ܘ̣ܵܐ ܕܲܠܛܘܼܪܵܦܹܗ ܠܲܝܬ݁ ܫܘܼܠܵܡܵܐ ܀ ܘܲܩ̣ܪܵܐ ܐܲܣܓܝܼ ܘܦܸܣܩܲܬ݀ ܗ̄ܘ̣ܵܬܼ ܠܵܗ̇ ܕܠܵܐ ܥܵܢܹ̇ܝܢ ܠܹܗ : ܘܫܐܸܠ̣ ܛܘܼܦܬܼܵܐ ܘܐܸܬܼܦܲܢܝܼ ܠܹܗ ܕܠܵܐ ܝܵܗ̇ܒܝܼܢ ܠܹܗ ܀ ܘܝܲܠܦܹܗ ܠܐܲܬܼܪܵܐ ܕܲܒ̣ܫܸ̈ܐܠܵܬܼܵܐ ܠܵܐ ܡܥܵܕܼܝܼܢ ܒܹܗ : ܘܲܚ̣ܙܵܐ ܕܓܲܒܹ̈ܐ ܦܲܪܝܼܩܝܼܢ ܐ̄ܢܘܿܢ ܚܲܕܼ ܡ̣ܢ ܚܒ̣ܪܹܗ ܀ ܘܐ̄ܢܵܫ ܡ̣ܢ ܬܲܡܵܢ ܕܢܸܥܒܲܪ ܨܹܐܕܼܵܘܗܝ ܠܵܐ ܡܸܫܬܲܥܒܲܕܼ : ܘܕܼܢܹܐܙܲܠ ܗܘ݀ ܣܟ̣ܝܼܪܵܐ ܗ̄ܝܼ ܐܘܼܪܚܵܐ 113 : ܕܠܵܐ ܢܗܲܠܸܟ̣ ܒܵܗ̇ ܀ ܘܓܲܫܪܵܐ ܦܣܝܼܩ ܗ̄ܘ̣ ܘܠܵܐ ܐ̄ܢܵܫ ܥܵܒܲܪ ܐܲܝܟ̣ ܕܲܣܒܲܪ ܠܹܗ 114 : ܘܬܲܪܥܵܐ ܐ̄ܚܝܼܕܼ ܗ̄ܘ̣ ܘܠܵܐ ܦܵܬܼܚ̇ܝܼܢ ܠܹܗ ܠܲܕܼܢܵܩܹ̇ܫ ܒܹܗ ܀ ܘܲܡܣܲܝܲܟ̣ ܗ̄ܘ̣ ܐܲܬܼܪܵܐ ܒܐܲܬܼܪܹܗ ܘܠܵܐ ܡܩܲܒܸ݁ܠ ܬܘܼܒ̣ : ܠܵܐ ܥܵܠܘܿܠܹ̈ܐ ܘܠܵܐ ܢܸܦܘܿܩܹ̈ܐ ܒܚܲܕܼ ܡ̣ܢ ܐܸܣܟܹܝܡ ܀ ܘܠܵܐ ܐܝܼܬܼ ܐܵܣܝܵܐ ܕܢܹܐܬܸܐ ܢܸܓܘܿܫ ܟܹܐܒܹܗ ܪܲܒܵܐ : ܘܠܵܐ ܣܵܥܘܿܪܵܐ ܕܢܸܥܒܸ݁ܕܼ ܡܸܕܸܡ ܠܲܚܒ̣ܵܪ̈ܵܬܹܗ ܀ ܘܝܲܠܦܹܗ ܠܫܘܼܚܢܵܐ ܕܲܠܥܵܠܲܡ ܗ̄ܘ̣ ܕܠܵܐ ܚܘܼܠܡܵܢܵܐ : ܘܐܲܗܡ̣ܝܼ ܒܠܸܒܹܗ ܡ̣ܢ ܒܵܥܘܼܬܼܵܐ ܕܠܵܐ ܢܩܲܪܸܒ̣ ܬܘܼܒ̣ ܀ ܒܗܵܘ̇ ܥܸܕܵܢܵܐ ܣ̣ܢܵܝܗܝ ܗ̄ܘ̣ܵܐ ܠܥܘܼܬܼܪܹܗ ܘܲܠܛܲܒ̣ܵܬܹܗ : ܘܫܵܛ̣ ܗ̄ܘ̣ܵܐ ܘܲܒ̣ܣܲܪ ܐܵܦ ܠܲܢܝܵܚܵܘ̈ܗܝ ܘܲܠܓܹܐ̈ܘܵܬܹܗ ܀ ܝܲܗ̄ܒ̣ ܗ̄ܘ̣ܵܐ ܥܵܝܵܐ ܠܟ̣ܠܹܗ ܕܲܗܒܹܗ ܘܲܠܩܸܢܝܵܢܹܗ : ܘܐܲܗܸܠ̣ ܣܓܝܼ ܒܲܠܒ̣ܘܼ̈ܫܹܐ ܘܲܒ̣ܦܘܼܪ̈ܦܵܥܹܐ ܀  pb. 404 ܬܲܡܵܢ ܝܑܼܠܸܦ̣ ܕܗܵܪܟܵܐ ܕܢܹܐܠܲܦ ܠܵܐ ܨܵܒܹ̇ܐ ܗ̄ܘ̣ܵܐ : ܕܲܪ̈ܓ̣ܝܼܓ̣ܵܬܼܵܐ ܢܘܼܪܵܐ ܡܥܝܼܪ̈ܵܢ ܥܲܠ ܡܵܪ̈ܲܝܗܹܝܢ ܀ ܗܘ݀ܵܬܼ ܣܵܦܲܪܬܹܗ ܫܲܠܗܹܒ̣ܝܼܬܼܵܐ ܘܗܝ݀ ܚܲܟܸܡܬܹܗ : ܕܙܵܕܹܩ ܗ̄ܘ̣ܵܐ ܠܹܗ ܕܲܠܡܸܣܟܹܢܵܐ ܡܬܼܘܿܡ ܠܵܐ ܢܫܘܼܛ ܀ ܒܥܲܪ̈ܩܹܐ ܕܢܘܼܪܵܐ ܒܠܲܥ̣ ܗ̄ܘ̣ܵܐ ܘܝܼܠܸܦ̣ ܡ̣ܢ ܕܲܝܵܢܵܐ : ܕܲܣܢܸܐ 115 : ܠܹܗ ܠܐ̄ܢܵܫ ܢܲܪܟܸ݁ܢ ܥܲܝܢܵܘ̈ܗܝ ܡ̣ܢ ܡܸܣܟܹ݁ܢܹ̈ܐ 116 :܀ ܐܲܝܟ̣ ܒܹܝܬܼ ܣܸܦܪܵܐ 117 : ܗܘ݀ܵܬܼ ܓܹܗܲܢܵܐ ܘܒ̣ܵܗ̇ ܐܸܬܼܚܲܟܲܡ : ܐܲܝܟܲܢ ܕܙܵܕܹܩ ܕܢܸܬ݁ܕܲܒܲܪ ܒܹܗ ܒܥܘܼܬܼܪܵܐ ܡܵܪܹܗ ܀ ܘܲܟ̣ܒܲܪ ܗܵܠܹܝܢ ܩܵܠܹ̈ܐ ܝܲܗ̄ܒ̣ ܗ̄ܘ̣ܵܐ ܒܓ̣ܵܘ ܓܹܗܢܵܐ : ܕܛܘܼܒ̣ܵܘܗܝ ܠܐܲܝܢܵܐ ܚ̣ܙܵܐ ܥܘܼܬܼܪܵܐ ܕܐܲܝܟ̣ ܡܵܐ ܕܲܚܙܹ̇ܝܬܼ ܀ ܛܘܼܒ̣ܵܘܗܝ ܠܐܲܝܢܵܐ ܕܲܠܒܸܫ̣ ܪ̈ܘܼܩܥܹܐ ܒܥܵܠܡܵܐ ܘܲܚܕܲܪ : ܕܒ̣ܘܼܨܵܐ ܕܠܸܒ̣ܫܹ̇ܬܼ ܐܲܥܝܼܪ ܥܠܲܝ ܫܲܠܗܹܒ̣ܝܼܬܼܵܐ ܀ ܛܘܼܒ̣ܵܘܗܝ ܠܐܲܝܢܵܐ ܕܲܗܘ݀ܵܐ ܣܢܝܼܩܵܐ ܐܲܝܟ̣ ܠܵܥܵܙܲܪ : ܘܲܡܛ̣ܵܐ ܠܐܲܬܼܪܹܗ ܘܝܼܪܸܬܼ ܛܘܼܒ̣ܵܐ ܕܒܹܝܬܼ ܐܲܒ̣ܪܵܗܵܡ ܀ ܛܘܼܒ̣ܵܘܗܝ ܠܐܲܝܢܵܐ ܕܲܗܘ݀ܵܐ ܟܲܦܢܵܐ ܘܲܨܗܵܐ 118 : ܬܲܡܵܢ : ܕܝܵܗ̇ܒ݁ܝܼܢ ܗ̄ܘ̣ܵܘ ܠܹܗ ܗܵܪܟܵܐ ܡܲܝ̈ܵܐ ܐܸܢ ܒܵܥܹ̇ܐ ܗ̄ܘ̣ܵܐ ܀ ܛܘܼܒ̣ܵܘܗܝ ܠܐܲܝܢܵܐ ܕܠܵܐ ܣܒܲܥ̣ ܠܲܚܡܵܐ ܒܥܵܠܡܵܐ ܒܝܼܫܵܐ : ܕܐܸܢܵܐ ܕܣܸܒ̣ܥܹ̇ܬܼ ܗܵܐ ܝܵܩܹ̇ܕܼ ܐ̄ܢܵܐ ܡܲܪܝܼܪܵܐܝܼܬܼ ܀ ܛܘܼܒ̣ܵܘܗܝ ܠܐܲܝܢܵܐ ܕܠܵܐ ܐܸܬܼܓܲܐܝܼ ܒܚܲܝܹ̈ܐ ܬܲܡܵܢ : ܘܐܸܬ݀ܵܐ ܠܗܵܪܟܵܐ ܘܲܚ̣ܝܵܐ ܫܲܦܝܼܪ ܐܲܝ̣ ܠܵܥܵܙܲܪ ܀ ܛܘܼܒ̣ܵܘܗܝ ܠܐܲܝܢܵܐ ܕܲܟ̣ܪܝܼܗ ܘܲܟ̣ܦܸܢ ܐܲܝܟ̣ ܡܸܣܟܹܢܵܐ : pb. 405 ܘܣܵܡ̣ܘܼܗܝ ܨܹܐܕܼܵܘܗܝ ܢܸܚܸܐ ܥܲܡܹܗ ܕܠܵܐ ܛܘܼܪܵܦܵܐ ܀ ܛܘܼܒ̣ܵܘܗܝ ܠܐܲܝܢܵܐ ܕܪܲܕܼܦܘܼܗܝ ܫܘܼܚ̈ܢܹܐ ܒܥܵܠܡܵܐ ܕܲܠܗܲܠ : ܘܠܵܐ ܚ̣ܙܵܐ ܗܵܪܟܵܐ ܓܘܼܡܪ̈ܲܝ ܢܘܼܪܵܐ ܕܲܟ̣ܪ̈ܝܼܟ̣ܵܢ ܠܝܼ 119 :܀ ܛܘܼܒ̣ܵܘܗܝ ܠܐܲܝܢܵܐ ܕܢܵܘܠܘܼܗܝ ܟܹܐܒܹ̈ܐ ܘܲܣܢܝܼܩܘܼܬܼܵܐ : ܘܒܲܝܢܵܬܼ ܓܲܠܠܹ̈ܐ ܕܢܘܼܪܵܐ ܐܲܟ̣ܘܵܬܼܝ ܠܵܐ ܐܸܬ݁ܛܪܦ ܀ ܛܘܼܒ̣ܵܘܗܝ ܠܐܲܝܢܵܐ ܕܠܲܚܡܵܐ ܕܝܵܘܡܵܐ ܠܵܐ ܐܸܫܬܲܪܬܲܚ : ܘܲܦܠܲܛ̣ ܗܵܪܟܵܐ ܡ̣ܢ ܓܵܘܙܲܠܬܵܐ ܕܲܠܚܝܼܡܵܐ ܠܝܼ ܀ ܛܘܼܒ̣ܵܘܗܝ ܠܐܲܝܢܵܐ ܕܲܗܘ݀ܵܐ ܥܲܒ̣ܕܵܐ ܠܡܸܣܟܹܢܘܼܬܼܵܐ : ܘܠܵܐ ܐܸܫܬܲܡܲܗ ܡܵܪܵܐ ܠܥܘܼܬܼܪܵܐ ܘܝܼܩܸܕܼ ܐܲܟ̣ܘܵܬܼܝ ܀ ܟܦܝܼܪ ܒܲܠܒ̣ܘܼ̈ܫܹܐ ܘܲܒ̣ܩܸܢ̈ܝܵܢܹܐ ܘܲܒ̣ܦܘܼܪ̈ܦܵܥܹܐ : ܘܲܒ̣ܓܹܐ̈ܘܵܬܹܗ ܘܲܒ̣̈ܛܵܒ̣ܵܬܹܗ ܕܥܵܠܡܵܐ ܕܲܠܗܲܠ ܀ ܡܲܢ ܕܹܝܢ ܥܲܒ̣ܕܲܢܝ ܬܲܡܵܢ ܩܸܢܵܐ ܠܟܹܐܒܹ̈ܐ ܟܠܝܘܿܡ : ܘܝܲܗ̄ܒ̣ ܠܝܼ ܗܵܪܟܵܐ ܐܸܩܪܘܿܒ̣ ܠܐܲܬܼܪܵܐ ܕܒܹܝܬܼ ܠܵܥܵܙܲܪ ܀ ܡܲܢ ܕܹܝܢ ܚܲܕܼܪܘܼܢܝ ܟܲܠܒܹ̈ܐ ܒܥܵܠܡܵܐ ܘܲܠܟܲܚ̣ܘ ܫܘܼܚ̈ܢܲܝ : ܘܦܲܨܝܲܢܝ ܗܵܪܟܵܐ ܡ̣ܢ ܢܘܼ̈ܟ̣ܬܵܬܼܵܐ ܕܫܲܠܗܹܒ̣ܝܼܬܼܵܐ ܀ ܡܲܢ ܕܹܝܢ ܐܝܼܬܼ ܗ̄ܘ̣ܵܐ ܐܘܼܪܚܵܐ ܠܡܵܪܝܵܐ ܠܡܵܘܬܵܐ ܒܓ̣ܵܘ ܓܹܗܲܢܵܐ : ܘܥܸܢ̇ܕܹܬܼ ܡܸܢܵܗ̇ ܐܲܝܟ̣ ܡܵܐ ܕܥܸܢ̇ܕܹܬܼ ܡ̣ܢ ܓܹܐ̈ܘܵܬܼܵܐ ܀ ܥ̣ܒܲܪ ܐܲܝܟ̣ ܚܸܠܡܵܐ ܘܐܲܝܟ̣ ܛܸܠܵܠܵܐ ܟܠܗܹܝܢ ܛܵܒ̣ܵܬܼܝ : ܘܗܵܪܟܵܐ ܠܒ̣ܝܼ̈ܫܵܬܼܝ ܠܲܝܬ݁ ܫܘܼܠܵܡܵܐ ܘܡܵܢܵܐ ܐܸܥܒܸ݁ܕܼ ܀ ܡܲܢ ܕܹܝܢ ܝܲܗ̄ܒ̣ ܠܝܼ ܐ̄ܢܵܫ ܡ̣ܢ ܡܝܼ̈ܬܹܐ ܕܢܹܐܙܲܠ ܢܹܐܡܲܪ : ܒܥܵܠܡܵܐ ܕܲܠܗܲܠ ܒܐܲܝܠܹܝܢ ܚܲܫܹ̈ܐ ܣܚܝܼܦ ܐ̄ܢܵܐ ܗܵܪܟܵܐ ܀  pb. 406 ܒܗܵܠܹܝܢ ܙܵܘ̈ܥܹܐ ܡܸܫܬܲܢܲܩ ܗ̄ܘ̣ܵܐ ܕܵܘܝܵܐ ܒܲܫܝܘܿܠ : ܘܲܒ̣ܬ݀ܢ̈ܚܵܬܼܵܐ ܡܪܝܼܡ ܗ̄ܘ̣ܵܐ ܩܵܠܹܗ ܘܠܵܐ ܥܵܢܹ̇ܝܢ ܠܹܗ ܀ ܛܘܼܦܬܼܵܐ ܙܥܘܿܪܬܵܐ ܫܐܸܠ̣ ܒܲܦܝܵܣܵܐ ܘܠܵܐ ܝܲܗ̄ܒ̣ܘ ܗ̄ܘ̣ܵܘ ܠܹܗ : ܘܐܸܠܘܼ ܫܲܩ̣ܠܵܗ̇ ܠܛܘܼܦܬܼܵܐ ܡܵܢ ܟܲܝ ܡܸܬܼܥܲܕܲܪ ܗ̄ܘ̣ܵܐ ܀ ܐܘܿ ܥܲܬ݁ܝܼܪܵܐ ܪܲܒܵܐ ܘܓܲܐܝܵܐ ܘܒܲܪ ܓܹܐ̈ܘܵܬܼܵܐ : ܠܡܵܢܵܐ ܙܥܘܿܪܝܵܐ ܫܐܸܠܬܼܵܟ̣ ܗܵܟܲܢ ܟܲܕܼ ܫܵܐܹ̇ܠ ܐܲܢ̄ܬ݁ ܀ ܛܘܼܦܬܼܵܐ ܕܡܲܝ̈ܵܐ ܠܝܲܡܵܐ ܕܢܘܼܪܵܐ ܡܵܢ ܬܸܥܒܸ݁ܕܼ ܗ̄ܘ̣ܵܬܼ : ܘܲܒ̣ܗܵܘ̇ ܡܲܕܼܒ݁ܪܵܐ ܕܫܲܠܗܹܒ̣ܝܼܬܼܵܐ ܟܡܵܐ ܬܸܣܦܲܩ ܗ̄ܘ̣ܵܬܼ ܀ ܛܘܼܦܬܼܵܐ ܙܥܘܿܪܬܵܐ ܠܗܵܝ̇ ܓܵܘܙܲܠܬܵܐ ܕܠܲܝܬ݁ ܠܵܗ̇ ܓܸܫܵܐ : ܐܸܠܘܼ ܐ̄ܬܲܬ݀ ܠܵܟ̣ ܕܲܫܐܸܠܬܵܗ̇ 120 : ܡܵܢ ܥܵܒܼ̇ܕܵܐ ܗ̄ܘ̣ܵܬܼ ܀ ܙܥܘܿܪܝܵܐ ܗ̄ܝܼ ܫܐܸܠܬܼܵܟ̣ ܟܲܕܼ ܒܵܥܘܼܬܼܵܟ̣ ܣܲܓܝܼ ܪܲܒܵܐ : ܘܲܠܡܵܢ ܗܵܟܲܢ ܬܲܙܥܲܪ ܬܸܫܐܲܠ ܡ̣ܢ ܒܹܝܬܼ ܡܲܠܟܵܐ ܀ ܐܵܡܲܪ ܕܵܘܝܵܐ ܘܐܸܢ ܟܲܕܼ ܗܵܟܲܢ ܗܵܐ ܠܵܐ ܢܸܣ̇ܒܹܝܬܼ : ܐܸܠܘܼ ܫܸܐ̇ܠܹܬܼ ܡܸܕܸܡ ܪܲܒܵܐ ܡܵܢ ܗܵܘܹ̇ܐ ܗ̄ܘ̣ܵܐ ܀ ܐܸܢ ܟܲܕܼ ܛܘܼܦܬܼܵܐ ܗ̄ܝܼܒܥܹ̇ܝܬܼ ܡ̣ܢ ܬܲܡܵܢ ܒܸܗܬܲܬ݀ ܒܵܥܘܼܬܼܝ : ܐܸܠܘܼ ܐܲܣ̇ܓܝܼܬܼ ܡܵܢ ܐܵܡ̇ܪܝܼܢ ܗ̄ܘ̣ܵܘ ܢܸܗܘܸܐ ܗ̄ܘ̣ܵܐ ܠܝܼ ܀ ܒܡܸܕܸܡ ܕܲܙܥܘܿܪ ܥܝܵܕܼܵܘ̈ܗܝ ܕܐܲܬܼܪܵܐ ܢܲܣ̇ܝܼܬܼ ܕܐܹܠܲܦ : ܘܗܵܐ ܝܑܼܠܦ̇ܬܹܗ ܕܲܒ̣ܫܸܐ̈ܠܵܬܼܵܐ ܠܵܐ ܡܥܵܕܼܝܼܢ ܒܹܗ ܀ ܚܘܼ̈ܒ̣ܠܹܐ ܦܵܪܥܝܼܢ ܘܐܲܝܢܵܐ ܕܐܲܪܡ̣ܝܼ ܚܘܼ̈ܒ̣ܠܹܐ ܛܵܒܹ̈ܐ : ܒܟܲܝܠܵܐ ܕܐܲܟ̇ܝܼܠ ܫܵܩܹ̇ܠ ܐܵܦ ܗܘ݀ ܡ̣ܢ ܟܹܐܢܘܼܬܼܵܐ ܀ ܚܘܼ̈ܒ̣ܠܲܝ ܒܝܼܫܝܼܢ ܕܲܠܡܸܣܟܹ݁ܢܵܐ ܡܬܼܘܿܡ ܠܵܐ ܚܵܢܹ̇ܬܼ : pb. 407 ܘܡܸܛܠ ܗܵܢܵܐ ܠܵܐ ܚܵܢ̇ܝܼܢ ܠܝܼ ܕܟܹܐܢܹ̈ܐ ܐܸܢܘܿܢ ܀ ܐܵܡܲܪ ܕܵܘܝܵܐ ܡܸܟܹܝܠ ܕܐܸܢܵܐ ܫܪܸܐ ܠܹܗ ܣܘܼܥܪܵܢܝ : ܘܠܵܐ ܐܝܼܬܼ ܐܲܬܼܪܵܐ ܠܪ̈ܲܚܡܹܐ 121 : ܕܢܹܐܬܼܘܿܢ ܘܲܢܦܲܨܘܿܢܵܢܝ ܀ ܐܵܒ̣ܝ ܐܲܒ̣ܪܵܗܵܡ ܫܲܕܲܪ ܢܹܐܙܲܠ ܐ̄ܢܵܫ ܡ̣ܢ ܡܝܼ̈ܬܹܐ : ܢܹܐܡܲܪ ܠܐܲܚܲܝ̈ ܥܲܠ ܐܘܼܠܨܵܢܵܐ ܕܲܪܡܸܐ ܐ̄ܢܵܐ ܒܹܗ ܀ ܐܸܫܠܘܿܚ ܠܒܹܝܬܼ ܐܵܒ̣ܝ ܘܲܠܚܲܒ݁ܝܼ̈ܒܲܝ ܐܵܦ ܠܲܟܼ̈ܢܵܘܵܬܼܝ : ܕܐܲܝܟܲܢ ܐܸܢܵܐ ܘܒܲܐܝܠܹܝܢ ܚܲܫܹ̈ܐ ܡܸܬܼܩܲܦܲܚ ܐ̄ܢܵܐ ܀ ܐ̄ܢܵܫ ܡ̣ܢ ܡܝܼ̈ܬܹܐ ܢܹܐܘܙܲܠ ܢܲܟ̣ܪܸܙ ܒܲܝܢܵܬܼ ܫܘܼ̈ܩܹܐ : ܕܥܵܠܡܵܐ ܟ̱ܠܹܗ ܕܢܸܕܼܚܲܠ ܟܠ ܐ̄ܢܵܫ ܦܘܼܢܵܩܹ̈ܐ ܀ ܚܕܼܵܐ ܐܸܓܲܪܬܵܐ ܕܡܲܠܝܵܐ ܙܵܘ̈ܥܹܐ ܘ̣̣ܠ ܥܵܩ̈ܵܬܼܵܐ : ܢܸܣܲܒ̣ ܡܸܟܵܐ ܘܲܠܥܲܬ݁ܝܼܪܹ̈ܐ ܕܥܵܠܡܵܐ ܢܵܘܒܸ݁ܠ ܀ ܐܹܨܘܿܪ ܨܲܠܡܵܐ ܠܐܘܼܠܨܵܢܝ ܪܲܒܵܐ ܒܡܸ̈ܠܲܝ ܚܲܫܵܐ : ܘܢܹܐܙܲܠ ܘܢܸܬ݁ܬ݁ܣܝܼܡ ܒܹܝܬܼ ܥܲܬ݁ܝܼܪܹ̈ܐ ܕܲܢܚܘܼܪܘܼܢ ܒܹܗ ܀ ܐܸܫܠܘܿܚ ܠܗܘܿܢ ܕܠܝܼ ܠܵܐ ܢܕܲܡܘܿܢ ܒܲܥܒ̣ܵܕܲܝ̈ܗܘܿܢ : ( ܘܥܲܠ ܩܸܢ̈ܝܵܢܹܐ ܕܥܵܠܡܵܐ 122 : ܐܲܟ̣ܘܵܬܼܝ ܠܵܐ ܢܸܬ݁ܬܲܟ̣ܠܘܼܢ ܀ ܢܸܣܢܘܿܢ ܥܘܼܬܼܪܵܐ ܕܥܲܠ ܕܲܪܚܸܡ̇ܬܹܗ ܗܵܐ ܝܵܩܹ̇ܕܼ ܐ̄ܢܵܐ : ܘܠܵܐ ܢܸܬ݁ܬܲܚܕܘܼܢ ܠܵܐ ܒܲܢܝܵܚܹ̈ܐ ܘܠܵܐ ܒܲܠܒ̣ܘܼ̈ܫܹܐ ܀ ܐܵܘܕܲܥ ܐܸܢܘܿܢ ܥܲܠ ܓܹܗܲܢܵܐ ܕܲܟ̣ܡܵܐ ܩܲܫܝܵܐ : ܘܕܲܟ̣ܡܵܐ ܠܚܝܼܡܵܐ ܢܘܼܪܵܐ ܕܕܼܝܼܢܵܐ ܥܲܠ ܥܬ݁ܝܼܪܹ̈ܐ ܀ ܐܸܡܠܘܿܟ̣ ܐܸܢܘܿܢ ܕܐܸܢ ܡܸܣܟܹܢܵܐ ܒܫܘܼܩܵܐ ܢܸܚܙܘܿܢ : ܗܘ݀ܵܘ ܣܵܓ̣ܕܝܼܢ ܠܹܗ ܘܲܡܥܲܦܩܝܼܢ ܠܹܗ ܒܕܼܪ̈ܵܥܲܝܗܘܿܢ ܀  pb. 408 ܐܲܠܸܦ ܐܸܢܘܿܢ ܕܣܲܓܝܼ ܪܲܒܵܐ ܦܵܪܹܗ̄ܣܝܼܵܐ : ܕܲܠܡܸܣ̈݁ܟܹ݁ܢܹܐ ܝ̄ܗܝܼܒ̣ܵܐ ܗܵܪܟܵܐ ܒܥܵܠܡܵܐ ܪܲܒܵܐ ܀ ܐܹܚܵܘܸܐ ܠܗܘܿܢ ܕܐܲܝܢܵܐ ܕܡܲܗܡܸܐ ܡ̣ܢ ܡܸܣܟܹܢܵܐ : ܗܵܘܹ̇ܐ ܒܵܥܹ̇ܐ ܛܘܼܦܬܼܵܐ ܕܡܲܝ̈ܵܐ ܘܠܵܐ ܝܵܗ̇ܒ݁ܝܼܢ ܒܹܗ ܀ ܒܝܼ ܢܸܬܼܚܲܟ݁ܡܘܼܢ ܕܠܵܐ ܢܸܨܛܲܕܸܐ ܘܢܲܛܥܸܐ ܐܸܢܘܿܢ : ܥܵܠܡܵܐ ܒܫܸܕܼܠܵܘ̈ܗܝ ܐܲܝܟ̣ ܕܐܲܛ̣ܥܝܼ ܒܝܼ ܘܗܵܪܟܵܐ ܣܲܚ̣ܦܲܢܝ ܀ ܐܲܝܟ̣ ܡܲܚܙܝܼܬܼܵܐ ܢܸܗܘܸܐ ܣܘܼܥܪܵܢܝ ܒܹܝܬܼ ܥܲܬ݁ܝܼܪܹ̈ܐ : ܕܲܢܚܘܼܪܘܼܢ ܒܝܼ 123 : ܘܠܵܐ ܢܕܲܡܘܿܢ ܠܝܼ 124 : ܘܢܹܐܩܕܘܼܢ ܐܲܟ̣ܘܵܬܼܝ ܀ ܐܸܫܬܲܥܸܐ ܠܗܘܿܢ ܥܲܠ ܓܵܘܙܲܠܬܵܐ ܘܥܲܠ ܝܲܩܕܵܢܵܐ : ܘܥܲܠ ܬܲܫܢܝܼ̈ܩܹܐ ܕܡܵܪ̈ܲܝ ܕܲܗܒ̣ܵܐ ܟܡܵܐ ܡܲܪܝܼܪܝܼܢ ܀ ܐܸܗܘܸܐ ܥܸܠܬܼܵܐ ܘܡܹܐܡܪܵܐ ܘܡܲܬܼܠܵܐ ܕܲܡܠܸܐ ܚܲܫܹ̈ܐ : ܒܹܝܬܼ ܥܲܬ݁ܝܼܪܹ̈ܐ ܘܲܢܡܲܠܠܘܼܢܵܝܗܝ ܟܲܕܼ ܪܲܬ݁ܝܼܬܼܝܼܢ ܀ ܠܝܼ ܢܸܬ݁ܕܲܟ̣ܪܘܼܢ ܘܢܲܪܦܘܿܢ ܐܝܼܕܼܵܐ ܒܩܸܢܝܵܢܲܝ̈ܗܘܿܢ : ܕܡܸܢܗܘܿܢ ܩܵܕܼܚܵܐ ܫܲܠܗܹܒ̣ܝܼܬܼܵܐ ܕܬܼܵܘܩܸܕܼ ܐܸܢܘܿܢ ܀ ܐܸܗܘܸܐ ܐܸܢܵܐ ܐܲܝܟ̣ ܫܘܿܥܝܼܬܼܵܐ ܕܡܲܠܝܵܐ ܙܵܘ̈ܥܹܐ : ܘܲܢܬܲܢܘܿܢܵܝ ܗܵܢܵܐ ܠܗܵܢܵܐ ܒܚܸܣܕܵܐ ܪܲܒܵܐ ܀ ܐܸܗܘܸܐ ܥܕܼܝܼܠܵܐ ܘܲܠܗܘܿܢ ܐܲܪܚܸܩ ܡ̣ܢ ܥܸܕܼܠܵܝܵܐ : ܘܲܒ̣ܥܸܠܲܬܼܝ ܕܝܼܠܝ ܢܲܡܕܘܼܢ ܗܸܢܘܿܢ ܡ̣ܢ ܡܲܪܕܘܼܬܼܵܐ ܀ ܢܹܐܙܲܠ ܗܵܫܵܐ ܐ̄ܢܵܫ ܡ̣ܢ ܡܝܼ̈ܬܹܐ ܐܲܝܟ̣ ܕܐܲܦܝܼܣܹ̇ܬܼ : ܘܢܹܐܡܲܪ ܬܲܡܵܢ ܡܵܢ ܐܝܼܬܼ ܗܵܪܟܵܐ ܕܢܵܘܬܲܪ ܐܸܢܘܿܢ ܀ ܚܘܼܪܘ ܦܵܪ̈ܘܿܫܹܐ ܟܡܵܐ ܐܸܬܼܚܲܟܲܡ ܗܵܘ̇ ܥܲܬ݁ܝܼܪܵܐ : pb. 409 ܡ̣ܢ ܡܲܪܕܘܼܬܼܵܐ ܥܕܲܡܵܐ ܕܢܲܠܸܦ ܐܸܠܘܼ ܫܲܒ̣ܩ̣ܘܼܗܝ ܀ ܢܘܼܪܵܐ ܕܕܼܝܼܢܵܐ ܡܚܲܟ݁ܡܵܐ ܠܚܲܪܬܼܵܐ ܠܟ̣ܠ ܡܵܪ̈ܘܿܕܸܐ : ܘܗܝ݀ ܡܲܠܦܵܐ ܠܗܘܿܢ ܐܘܼܪܚܵܐ ܕܩܘܼܫܬܵܐ ܕܠܵܐ ܝܑܼܠܸܦ̣ܘ ܗ̄ܘ̣ܵܘ ܀ ܡܲܢ ܕܲܒ̣ܡܸܠܹ̈ܐ ܘܲܒ̣ܘܼ̈ܠܦܵܢܹܐ ܠܵܐ ܐܸܬܼܚܲܟܲܡ : ܒܫܲܒ̣ܛܹ̈ܐ ܕܢܘܼܪܵܐ ܒܵܠܲܥ̇ ܘܝܵܠܹ̇ܦ ܐܲܝܟ̣ ܥܲܬ݁ܝܼܪܵܐ ܀ ܐܲܝܢܵܐ ܕܲܡ̣ܪܲܕܼ ܡ̣ܢ ܦܘܼܩܕܵܢܵܐ ܘܡ̣ܢ ܢܵܘܿܣܵܐ : ܒܫܲܠܗܹܒ̣ܝܼܬܼܵܐ ܕܕܼܝܼܢܵܐ ܝܵܠܹ̇ܦ ܡܵܢ ܙܵܕܹܩ ܗ̄ܘ̣ܵܐ ܀ ܐܲܝ̣ ܥܲܬ݁ܝܼܪܵܐ ܕܐܲܗܡ̣ܝܼ ܗܵܪܟܵܐ ܡ̣ܢ ܝܘܼܠܦܵܢܵܐ : ܘܡ̣ܢ ܕܲܡܛܵܬܹܗ ܢܘܼܪܵܐ ܕܢܲܠܸܦ ܡܸܬܼܚܲܦܲܛ ܗ̄ܘ̣ܵܐ ܀ ܟܲܕܼ ܗܘ݀ ܒܥܘܼܬܼܪܹܗ ܕܲܩܕܼܵܡ ܥܲܝܢܵܘ̈ܗܝ ܠܵܐ ܒܵܚܲܪ ܗ̄ܘ̣ܵܐ : ܘܡ̣ܢ ܕܐܸܫܬܲܢܲܩ ܚܵܪ ܗ̄ܘ̣ܵܐ ܠܛܵܘܪܵܐ ܕܡܵܢ 125 : ܘܵܠܹ̇ܐ ܗ̄ܘ̣ܵܐ ܀ ܗܵܝܕܹܝܢ ܝܑܼܠܸܦ̣ ܟܲܕܼ ܝܘܼܠܦܵܢܵܐ ܠܵܐ ܡܥܲܕܲܪ ܗ̄ܘ̣ܵܐ : ܥܲܠ ܢܘܼܪܵܐ ܓܹܝܪ ܐܸܢ ܙܵܪܲܥ̇ ܐ̄ܢܵܫ ܡܵܢܵܐ ܢܸܚܨܘܿܕܼ ܀ ܒܓ̣ܵܘ ܓܹܗܲܢܵܐ ܪܸܥܡܲܬ݀ ܢܲܦ̮ܫܹܗ ܥܲܠ ܚܲܒ݁ܝܼܒ̣ܵܘ̈ܗܝ : ܘܡܲܠܦܵܢܘܼܬܼܵܐ ܢܫܲܕܲܪ ܠܗܘܿܢ ܡܸܬܼܦܲܪܲܣ ܗ̄ܘ̣ܵܐ ܀ ܟܲܕܼ ܐܝܼܬܼ ܒܐܝܼܕܼܵܘ̈ܗܝ ܠܵܐ ܐܲܪܘܲܚ̣ ܗ̄ܘ̣ܵܐ ܠܐܲܝܢܵܐ ܕܲܣܢܝܼܩ : ܘܟܲܕܼ ܟܠ ܕܐܝܼܬܼ ܠܹܗ ܓܡܲܪ ܗ̄ܘ̣ܵܐ ܡܲܠܸܦ ܟܲܕܼ ܠܵܐ ܬܲܒ̣ܥܘܼܗܝ ܀ ܚܲܕܼ ܐܝܼܙܓܲܕܵܐ ܡ̣ܢ ܒܹܝܬܼ ܡܝܼ̈ܬܹܐ ܒܥ̣ܵܐ ܕܲܢܫܲܕܲܪ : ܕܡܲܠܦܵܢܘܼܬܼܵܐ ܠܥܵܠܡܵܐ ܢܲܝܬܸܐ ܡ̣ܢ ܓܹܗܲܢܵܐ ܀ ܘܲܥ̣ܢܵܝܗܝ ܐܲܒ̣ܪܵܡ ܐܲܝܟ̣ ܡܲܠܦܵܢܵܐ ܕܫܲܪܝܼܪ̈ܵܬܼܵܐ : ܕܐܝܼܬܼ ܗ̄ܘ̣ ܒܥܵܠܡܵܐ ܢܒ̣ܝܹ̈ܐ ܘܡܘܼܫܹܐ ܕܢܲܠܸܦ 126 : ܐܸܢܘܿܢ ܀  pb. 410 ܡ̣ܢ ܗܵܕܹܐ ܬܘܼܒ̣ ܐܝܼܬܼ ܝܘܼܬܼܪܵܢܵܐ ܠܲܒ̣ܢܲܝ̈ܢܵܫܵܐ : ܕܠܵܐ ܢܸܬܼܦܲܫܚܘܼܢ ܥܲܠ ܗܵܘ̇ ܥܵܠܡܵܐ ܕܐܲܝܟܲܢ ܐܝܼܬܼܵܘܗܝ ܀ ܕܠܵܐ ܐ̄ܢܵܫ ܢܹܐܡܲܪ ܕܡܲܢ ܕܹܝܢ ܝܲܗ̄ܒ̣ ܠܝܼ ܐ̄ܢܵܫ ܡ̣ܢ ܡܝܼ̈ܬܹܐ : ܕܢܸܫܬܲܥܸܐ ܠܝܼ ܕܡܵܢ ܐܝܼܬܼ ܬܲܡܵܢ ܘܐܲܝܟܲܢ ܐܸܢܘܿܢ ܀ ܘܲܢܡܲܠܸܠ ܠܝܼ ܥܲܠ ܓܹܗܲܢܵܐ ܘܥܲܠ ܡܲܠܟ݁ܘܼܬܼܵܐ : ܘܲܢܦܲܫܸܩ ܠܝܼ ܥܲܠ ܗܵܘ̇ ܕܝܼܢܵܐ ܒܐܲܪ̈ܝܼܟ̣ܵܬܼܵܐ ܀ ܗܵܕܹܐ ܒܥ̣ܵܐ ܗ̄ܘܟܵܐ ܗܵܘ̇ ܥܲܬ݁ܝܼܪܵܐ ܕܲܢܫܲܕܲܪ ܗ̄ܘ̣ܵܐ : ܡܝܼܬܼܵܐ ܠܥܵܠܡܵܐ ܐܸܠܘܼ ܫܲܡ̣ܥܘܼܗܝ ܐܲܝܟ̣ ܕܲܒ̣ܥ̣ܵܐ ܗܘ̣ܵܐ ܀ ܘܲܕܼܠܵܐ ܢܸܒ̣ܥܸܐ ܐ̄ܢܵܫ ܗܵܝ̇ ܕܲܒ̣ܥ̣ܵܐ ܐܸܫܬܲܡܥܲܬ݀ ܠܵܗ̇ : ܕܝܲܬ݁ܝܼܪܬܵܐ ܗ̄ܘ̣ܵܬܼ ܕܢܲܠܸܦ ܡܝܼܬܼܵܐ ܠܲܒ̣ܢܲܝ̈ܢܵܫܵܐ ܀ ܗܵܐ ܐܝܼܬܼ ܡܘܼܫܹܐ ܘܥܲܡܹܗ ܢܒ̣ܝܹ̈ܐ ܐܵܦ ܟܵܪ̈ܘܿܙܹܐ : ܡܼܢܗܘܿܢ ܢܹܐܠܲܦ ܥܵܠܡܵܐ ܟ̱ܠܹܗ ܕܡܵܢ ܚܵܫܲܚ̣ ܠܹܗ ܀ ܐܲܝܢܵܐ ܕܒ̣ܵܥܹ̇ܐ ܕܢܹܐܬܸܐ ܡܝܼܬܼܵܐ ܘܢܸܫܬܲܥܸܐ ܠܹܗ : ܥܲܠ ܗܵܘ̇ ܥܵܠܵܐ ܕܵܡܹ̇ܐ ܗ̄ܘ̣ ܠܸܒܹܗ ܠܲܕܼܥܲܬ݁ܝܼܪܵܐ ܀ ܘܲܕܼܝܲܬ݁ܪܬܵܐ ܗ̄ܝܼ ܐܸܬܼܐܲܡܪܲܬ݀ ܠܹܗ ܡ̣ܢ ܐܲܒ̣ܪܵܗܵܡ : ܘܲܕܼܡܸܫܟܲܚ ܗ̄ܝܼ ܐ̄ܢܵܫ ܒܲܢܒ̣ܝܹ̈ܐ ܟܠ ܦܘܼܫܵܩܹ̈ܐ ܀ ܟܬܼܵܒܹ̈ܐ ܒܥܵܠܡܵܐ ܐܵܣܵܘ̈ܵܬܼܵܐ ܕܢܲܦ̮ܫܵܐ ܐܸܢܘܿܢ : ܕܲܠܟ̣ܠ ܟܹܐܒ̣̈ܝܼܢ ܟܠ ܚܘܼ̈ܠܡܵܢܝܼܢ ܒܗܘܿܢ ܡܸܫܟܲܚ ܐܲܢ̄ܬ݁ ܀ ܗܸܢܘܿܢ ܡܲܠܦܝܼܢ ܐܘܼܪܚܵܐ ܕܚܲܝܹ̈ܐ ܠܲܒ̣ܢܲܝ̈ܢܵܫܵܐ : ܘܦܵܬܼܚ̇ܝܼܢ ܬܲܪܥܵܐ ܠܓ̣ܵܘ ܡܲܠܟ݁ܘܼܬܼܵܐ ܒܓܸܠܝܵܢܲܝ̈ܗܘܿܢ ܀ ܐܲܝܟ̣ ܠܲܡܦܹܝ̈ܕܹܐ ܕܢܘܼܗܪܵܐ ܪܲܒܵܐ ܒܥܵܠܡܵܐ ܣܝܼܡܝܼܢ : ܘܪܵܕܼܦ̇ܝܼܢ ܛܘܼܥܝܲܝ ܐܲܝܟ̣ ܚܸܫܘܿܟ̣ܵܐ ܡ̣ܢ ܢܲܦ̮ܫܵܬܼܵܐ ܀  pb. 411 ܒܗܘܿܢ ܡܸܫܟܲܚ ܐ̄ܢܵܫ ܪܵܘܡܵܐ ܘܥܘܼܡܩܵܐ ܦܬܼܵܝܵܐ ܘܐܘܼܪܟܵܐ : ܘܥܘܼܬܼܪܵܐ ܟ̱ܠܹܗ ܘܟ̣ܠܗܘܿܢ ܓܲܙܹ̈ܐ ܕܒܹܝܬܼ ܐܲܠܵܗܵܐ ܀ ܒܗܘܿܢ ܡܸܫܟܲܚ ܐ̄ܢܵܫ ܐܵܦ ܪܸܥܝܵܢܵܗ̇ ܕܐܲܠܵܗܘܼܬܼܵܐ : ܘܡܵܛܹ̇ܐ ܕܢܲܕܼܪܸܟ̣ ܡܲܕܥܵܐ ܪܵܡܵܐ ܗܵܘ̇ ܕܐܝܼܬܼܘܼܬܼܵܐ ܀ ܗܵܐ ܒܲܟ̣ܬܼܵܒܹ̈ܐ ܟܠܗܘܿܢ ܚܲܝܹ̈ܐ ܕܲܒ̣ܢܲܝ̈ܢܵܫܵܐ : ܘܗܸܢܘܿܢ ܡܲܠܦܝܼܢ ܕܐܲܝܟܲܢ ܬܸܩܪܘܿܒ̣ ܨܹܝܕܼ ܐܲܠܵܗܵܐ ܀ ܐܸܠܘܼ ܐܝܼܬܼ ܗ̄ܘ̣ܵܐ ܚܲܫܚܘܼ ܒܡܝܼܬܼܵܐ ܕܢܸܫܬܲܕܲܪ ܗ̄ܘ̣ܵܐ : ܡܸܫܬܲܕܲܪ ܗ̄ܘ̣ܵܐ ܐܲܝܟ̣ ܕܐܲܦܝܼܣ ܗ̄ܘ̣ܵܐ ܗܵܘ̇ ܥܲܬ݁ܝܼܪܵܐ ܀ ܐܲܠܵܗܵܐ ܓܹܝܪ ܒܟ̣ܠܗܘܿܢ ܦܘܼܪ̈ܣܹܐ ܨܒ̣ܵܐ ܕܲܢܥܲܕܲܪ : ܠܲܒ̣ܢܲܝ̈ܢܵܫܵܐ ܘܢܲܝܬܸܐ ܐܸܢܘܿܢ ܠܲܬܼܝܵܒ̣ܘܼܬܼܵܐ ܀ ܘܐܸܠܘܼ ܒܥܵܬܹܗ ܕܗܵܘ̇ ܥܲܬ݁ܝܼܪܵܐ ܕܝܘܼܬܼܪܵܢܵܐ ܗ̄ܘ̣ܵܬܼ : ܡܸܬܼܩܲܒ݁ܠܵܐ ܗ̄ܘ̣ܵܬܼ ܥܲܠ ܐܲܠܵܗܵܐ ܘܲܡܫܲܕܲܪ ܗ̄ܘ̣ܵܐ ܀ ܗܵܘ̇ ܕܝܼܚܝܼܕܹܗ ܫܲܕܲܪ ܘܐܸܬ݀ܵܐ ܠܒܹܝܬܼ ܡܵܝ̈ܘܿܬܹܐ : ܕܢܹܐܬܸܐ ܡܝܼܬܼܵܐ ܐܸܠܘܼ ܡܵܘܬܲܪ ܠܵܐ ܟܵܠܹ̇ܐ ܗ̄ܘ̣ܵܐ ܀ ܡܵܢ ܐܝܼܬܼ ܗ̄ܘ̣ܵܐ ܠܹܗ ܠܡܝܼܬܼܵܐ ܕܢܹܐܡܲܪ ܠܲܒ̣ܢܲܝ̈ܢܵܫܵܐ : ܐܸܠܘܼ ܫܲܕܪܘܼܗܝ ܘܐܸܬ݀ܵܐ ܠܐܲܬܼܪܲܢ ܡ̣ܢ ܨܹܐܕܲܝܗܘܿܢ ܀ ܟܬܼܵܒܹ̈ܐ ܡܸܕܸܡ ܠܵܐ ܒܲܨܲܪܘ ܠܲܢ ܡ̣ܢ ܝܘܼܠܦܵܢܵܐ : ܘܟ̣ܠ ܡܵܢ ܕܐܵܠ̇ܨܵܐ ܥܠܵܘܗܝ ܢܸܬܼܡܲܠܲܠ ܗܸܢܘܿܢ ܐܲܡ̣ܪܘܼܗܝ ܀ ܟܬܼܝܼܒ̣ ܗ̄ܘ̣ܵܐ ܒܡܘܼܫܹܐ ܕܠܵܐ ܐ̄ܢܵܫ ܢܲܗܡܸܐ ܡ̣ܢ ܒܲܪ ܒܸܣܪܹܗ : ܘܢܸܬܸܠ ܙܸܕܼܩܵܐ ܘܲܠܡܸܣܟܹ݁ܢܵܐ ܘܲܠܥܵܡܘܿܪܵܐ ܀ ܘܲܕܼܠܵܐ ܢܓܲܡܲܪ ܣܦܵܪܵܐ ܕܚܲܩܠܹܗ ܡܵܐ ܕܚܵܨܹ̇ܕܼ ܐ̄ܢܵܫ : ܘܲܕܼܠܵܐ ܢܒܲܥܲܪ ܟܲܪܡܹܗ ܡܸܛܠ ܐܲܝܢܵܐ ܕܲܣܢܝܼܩ ܀  pb. 412 ܕܬܸܩܨܸܐ ܠܲܚܡܵܟ̣ ܠܟܲܦܢܵܐ ܟܬܼܝܼܒ̣ ܗ̄ܘ̣ ܬܘܼܒ̣ ܒܲܢܒ̣ܝܹ̈ܐ : ܕܠܐܲܟ̣ܣܢܵܝܵܐ ܬܲܥܸܠ ܠܒܲܝܬܵܟ̣ ܡܵܐ ܕܲܡܛܲܪܲܦ ܀ ܝܲܗ̄ܒ̣ ܬܘܼܒ̣ ܛܘܼ̈ܒܹܐ ܠܐܲܝܢܵܐ ܕܚܵܐܲܪ ܨܹܝܕܼ ܡܸܣܟܹ݁ܢܵܐ : ܘܐܸܫܬܵܘܕܝܼ ܠܹܗ ܕܲܡܦܲܠܸܛ ܠܹܗ ܒܝܵܘܡܵܐ ܒܝܼܫܵܐ ܀ ܐܸܠܘܼ ܫܡܲܥ̣ ܗ̄ܘ̣ܵܐ ܗܵܠܹܝܢ ܟܠܗܹܝܢ ܗܵܘ̇ ܥܲܬ݁ܝܼܪܵܐ : ܣܵܦ̈ܩܵܢ ܗ̄ܘܲܝ̈ ܠܹܗ ܕܲܒ̣ܗܹܝܢ ܢܸܚܸܐ ܫܲܦܝܼܪܵܐܝܼܬܼ ܀ ܐܲܠܸܦ̣ ܡܘܼܫܹܐ ܕܲܠܩܲܪܝܼܒܹܗ ܐ̄ܢܵܫ ܐܲܝܟ̣ ܢܲܦ̮ܫܹܗ : ܢܸܗܘܸܐ ܡܲܚܸܒ̣ ܘܲܠܡܵܢ ܠܵܐ ܫܡܲܥ̣ ܗܵܘ̇ ܥܲܬ݁ܝܼܪܵܐ ܀ ܩܲܪܝܼܒ̣ ܗ̄ܘ̣ܵܐ ܠܹܗ ܗܵܘ̇ ܡܸܣܟܹܢܵܐ ܕܲܠܘܵܬܹܗ ܗ̄ܘ̣ܵܐ : ܘܲܦܫܝܼܩ ܗ̄ܘ̣ܵܐ ܠܹܗ ܕܢܲܝܬܹܝܘܗܝ ܘܢܸܬܸܒ̣ ܥܲܠ ܦܵܬܼܘܿܪܹܗ ܀ ܘܡܸܛܠ ܕܐܲܗܡ̣ܝܼ ܡ̣ܢ ܒܲܪ ܒܸܣܪܹܗ ܕܥܲܠ ܬܲܪܥܹܗ ܗ̄ܘ̣ܵܐ : ܐܲܗܡ̣ܝܼ ܟܹܐܢܵܐ ܘܠܵܐ ܝܲܗ̄ܒ̣ ܗ̄ܘ̣ܵܐ ܠܹܗ ܛܘܼܦܬܼܵܐ ܕܲܫܐܸܠ̣ 127 :܀ ܫܡܝܼܥܵܐ ܗ̄ܘ̣ܵܬܼ ܠܹܗ ܕܛܘܼܒ̣ܵܘܗܝ ܠܐܲܝܢܵܐ ܕܚ̣ܵܪ ܒܡܸܣܟܹ݁ܢܵܐ : ܘܐܸܠܘܼ ܚ̣ܵܪ ܒܹܗ ܚܵܢ̇ܝܼܢ ܗ̄ܘ̣ܵܘ ܠܹܗ ܘܠܵܐ ܝܵܩܹ̇ܕܼ ܗ̄ܘ̣ܵܐ ܀ ܒܝܵܘܡܵܐ ܕܒ̣ܝܼܫܬܵܐ ܢܦܲܠܛܘܼܗܝ ܡܵܪܝܵܐ ܐܲܝܟ̣ ܕܐܸܫܬܵܘܕܝܼ : ܘܲܕܼܠܵܐ ܚ̣ܵܪ ܗ̄ܘ̣ܵܐ ܠܵܐ ܐܸܬܼܦܲܠܲܛ ܡ̣ܢ ܐܘܼܠܨܵܢܵܐ ܀ ܝܵܘܡܵܐ ܕܒ̣ܝܼܫܬܵܐ ܗܵܘ̇ ܗ̄ܘ̣ ܝܵܘܡܵܐ ܕܕܼܝܼܢܵܐ ܪܲܒܵܐ : ܘܐܲܝܢܵܐ ܕܚܵܐܲܪ ܒܹܗ ܒܡܸܣܟܹܢܵܐ ܡܸܬܼܦܲܠܲܛ ܗܘ݀ 128 :܀ ܡܸܛܠ ܗܵܢܵܐ ܠܵܐ ܐܸܬܼܦܲܠܲܛ ܗܵܘ̇ ܡ̣ܢ ܢܘܼܪܵܐ : ܡܸܛܠܗܵܕܹܐ 129 ܆ ܕܲܒ̣ܡܸܣܟܹܢܵܐ ܠܵܐ ܚܵܐܲܪ ܗ̄ܘ̣ܵܐ ܀ ܗܵܠܹܝܢ ܟܠܗܹܝܢ ܒܡܘܼܫܹܐ ܟܬܼܝܼ̈ܒ̣ܵܢ ܐܵܦ ܒܲܢܒ̣ܝ̈ܵܐ : pb. 431 ܘܠܵܘ ܝܘܼܠܦܵܢܵܐ ܚ̣ܣܲܪ ܒܹܗ ܒܥܵܠܡܵܐ ܕܢܸܚܸܐ ܡܸܢܹܗ ܀ ܘܝܲܬܝܼܪܬܵܐ ܗ̄ܘ̣ܵܬܼ ܕܢܹܐܬܸܐ ܡܝܼܬܼܵܐ ܐܲܝܟ̣ ܕܒ̣ܵܥܹ̇ܐ 130 : ܗ̄ܘ̣ܵܐ : ܕܠܵܐ ܡܥܲܕܲܪ ܗ̄ܘ̣ܵܐ ܐܲܝܟܵܐ ܕܡܘܼܫܹܐ ܒܥܵܠܡܵܐ ܡܲܠܸܦ ܀ ܘܲܒ̣ܟܹܐܢܘܼܬܼܵܐ ܥ̣ܢܵܝܗܝ ܐܲܒ̣ܪܵܗܵܡ ܟܲܕܼ ܐܵܡܲܪ ܠܹܗ : ܕܗܵܐ ܐܝܼܬܼ ܗ̄ܘ̣ ܢܒ̣ܝܹ̈ܐ ܠܗܘܿܢ ܢܸܫܬܲܡܥܘܼܢ ܀ ܐܵܡܲܪ ܕܵܘܝܵܐ ܠܵܐ ܒܵܥܹ̇ܐ ܐ̄ܢܵܐ ܐܵܒ̣ܝ ܐܲܒ̣ܪܵܗܵܡ : ܐܸܠܵܐ ܡܝܼܬܼܵܐ ܠܥܵܠܡܵܐ ܢܹܐܙܲܠ ܢܲܠܸܦ ܐܸܢܘܿܢ ܀ ܐܵܡܲܪ ܟܹܐܢܵܐ ܐܸܢ ܠܲܟ̣ܬܼܵܒܹ̈ܐ ܠܵܐ ܡܸܫܬܲܡܥܝܼܢ : ܘܠܵܐ ܐܸܢ ܐܵܙܹ̇ܠ ܡܝܼܬܼܵܐ ܫܵܡ̇ܥܝܼܢ ܡܲܠܦܵܢܘܼܬܹܗ 131 :܀ ܐܸܢ ܠܲܢܒ̣ܝܹ̈ܐ ܒܢܲܝ̈ ܪܸܥܝܵܢܵܗ̇ ܕܐܲܠܵܗܘܼܬܼܵܐ : ܫܵܝ̇ܛܝܼܢ ܬܲܡܵܢ ܡܲܢ̣ܘܼ ܡܸܫܟܲܚ ܢܲܠܸܦ ܐܸܢܘܿܢ ܀ ܐܸܢ ܟܸܢܵܪܹܗ ܡܠܝܼܠܵܐ ܕܡܘܼܫܹܐ ܠܵܐ ܡܸܬܼܩܲܒܲܠ : ܡܲܢ̣ܘܼ ܣܵܦܹ̇ܩ ܕܲܒ̣ܝܘܼܠܦܵܢܵܐ ܢܲܫܡܲܥ 132 : ܐܸܢܘܿܢ ܀ ܐܸܢ ܗܵܘ̇ ܪܲܒܵܐ ܡܠܸܐ ܓܸܠܝܵܢܹ̈ܐ ܫܝܼܛ ܟܲܕܼ ܡܲܠܸܦ : ܫܚܝܼܡܵܐ ܕܢܹܐܙܲܠ ( ܡܵܢܵܐ ܥܵܒ̣̇ܕܝܼܢ 133 : ܡܵܐ ܕܲܡܡܲܠܸܠ ܀ ܠܡܘܼܫܹ̈ܐ ܛܵܠܡ̇ܝܼܢ ܠܡܲܢ ܟܲܝ ܫܵܡ̇ܥܝܼܢ ( ܡܵܐ ܕܲܡܡܲܠܸܠ 134 : ܒܹܪܝ ܝܲܬ݁ܝܼܪܬܵܐ ܗ̄ܝܼ ܢܹܐܙܲܠ ܡܝܼܬܼܵܐ ܕܠܵܐ ܥܵܢܹ̇ܝܢ ܠܹܗ ܀ ܫܲܦܝܼܪ ܡܲܠܸܠ̣ ܗܵܘ̇ ܙܲܕܝܼܩܵܐ ܨܹܝܕܼ ܥܲܬ݁ܝܼܪܵܐ : ܘܲܒ̣ܟܹܐܢܘܼܬܼܵܐ ܛܠܲܡ̣ ܠܲܒ̣ܥܵܬܹܗ ܘܠܵܐ ܐܸܬܼܩܲܒܲܠ ܀ ܒܗܵܘ̇ ܥܸܕܵܢܵܐ ܥܲܦ̣ܘ ܐܘܼ̈ܠܨܵܢܹܐ ܥܠܵܘܗܝ ܕܲܫܚܝܼܩܵܐ : pb. 414 ܘܲܒ̣ܨܲܪ ܘܲܙܥܲܪ ܘܲܬܼܚܸܒ̣ ܘܐܵܘܦܝܼ ܒܚܲܫܵܐ ܪܲܒܵܐ ܀ ܒܗܵܘ̇ ܥܸܕܵܢܵܐ ܐܸܬ݁ܛܲܠܲܩ ܗ̄ܘܲܝ̈ ܟܠܗܹܝܢ ܡܸܠܵܘ̈ܗܝ : ܘܠܲܝܬ݁ ܗ̄ܘܟܵܐ ܐܲܬܼܪܵܐ 135 : ܕܲܢܡܲܠܸܠ ܬܘܼܒ̣ ܥܲܡ ܐܲܒ̣ܪܵܗܵܡ ܀ ܒܗܵܘ̇ ܥܸܕܵܢܵܐ ܓܡܲܪ ܫܸܐ̈ܠܵܬܹܗ ܘܲܦ̈ܝܵܣܵܬܹܗ : ܘܲܚܪܸܫ̣ ܩܵܠܹܗ ܘܲܕܼܥܸܟ̣ ܫܲܪܒܹ݁ܗ ܘܩܲܕܝܼ ܢܘܼܪܹܗ ܀ ܒܗܵܘ̇ ܥܸܕܵܢܵܐ ܕܲܦܣܲܩ̣ ܡܲܡܠܠܹܗ ܡ̣ܢ ܐܲܒ̣ܪܵܗܵܡ : ܟܒܲܪ ܝܲܬ݁ܝܼܪܵܐ ܣܸܒ̣ܟܲܬ݀ ܗ̄ܘ̣ܵܬܼ ܒܹܗ ܫܲܠܗܹܒ̣ܝܼܬܼܵܐ ܀ ܒܗܵܘ̇ ܥܸܕܵܢܵܐ ܕܬܲܪܬܹܝܢ ܒܵܥ̈ܘܵܢ ( ܐܸܬܼܩܲܪܲܒ̣ ܗ̄ܘܲܝ̈ : ܘܐܲܣܠܝܼܘ ܐܸܢܹܝܢ ܥܲܦ̣ ܥܵܩ̈ܵܬܹܗ 136 : ܒܟܹܐܒ̣ܵܐ ܪܲܒܵܐ ܀ ܒܗܵܘ̇ ܥܸܕܵܢܵܐ ܢܗܲܡ̣ ܒܹܗ ܝܲܡܵܐ ܕܫܲܠܗܹܒ̣ܝܼܬܼܵܐ : ܘܲܒ̣ܟ̣ܝܼܡܘܿܢܵܐ 137 : ܪܲܒܵܐ ܕܢܘܼܪܵܐ ܡܸܫܬܲܢܲܩ 138 : ܗ̄ܘ̣ܵܐ ܀ ܒܗܵܘ̇ ܥܸܕܵܢܵܐ ܕܓܲܠܠܵܐ ܠܓܕܲܠܠܵܐ ܡܛܲܪܸܦ ܗ̄ܘ̣ܵܐ ܠܹܗ : ܘܓ̣ܘܼܡܪܹ̈ܐ ܠܓ̣ܘܼܡܪܹ̈ܐ ܝܵܗ̈ܒܵܢ ܗ̄ܘܲܝ̈ ܠܹܗ ܕܢܸܣܓܸܐ ܚܲܫܹܗ ܀ ܒܗܵܘ̇ ܥܸܕܵܢܵܐ ܕܟ̣ܠ ܥܸܠ̈ܠܵܬܹܗ ܐܸܣܬܲܝܲܟ̣ ܗ̄ܘܲܝ̈ : ܘܠܲܝܬ݁ ܥܸܢܝܵܢܵܐ ܕܒܹܝܬܼ ܐܲܒ̣ܪܵܗܵܡ ܢܸܬܼܒܲܝܲܐ ܒܹܗ ܀ ܒܗܵܘ̇ ܥܸܕܵܢܵܐ ܕܲܫܬܸܩ̣ ܟܹܐܢܵܐ ܘܠܵܐ ܡܡܲܠܸܠ ܠܹܗ : ܘܩܵܠܵܐ ܕܢܘܼܪܵܐ ܠܚܘܿܕܼ ܫܵܡܲܥ̇ ܗ̄ܘ̣ܵܐ ܕܢܵܗ̇ܡܵܐ ܪܲܒܲܬܼ ܀ ܒܗܵܘ̇ ܥܸܕܵܢܵܐ ܕܐܲܗܦܸܟ̣ ܪܘܼܓ̣ܙܵܐ ܒܬܲܪܥܵܐ ܡܸܠܵܘ̈ܗܝ : ܘܠܲܝܬ݁ ܠܹܗ ܥܸܠܬܼܵܐ ܐܸܠܵܐ ܕܢܹܐܡܲܪ ܘܵܝ ܠܝܼ ܒܲܠܚܘܿܕܼ ܀ ܒܗܵܘ̇ ܥܸܕܵܢܵܐ ܕܗܘ݀ ܥܲܡ ܢܲܦ̮ܫܹܗ ܡܸܬܼܡܲܪܝܼܪ ܗ̄ܘ̣ܵܐ : pb. 415 ܘܓܟܵܥܹ̇ܐ ܒܚܲܫܵܐ 139 : ܘܲܚܠܝܼܛ ܩܵܠܹܗ ( ܥܲܡ ܓܵܘܙܲܠܬܵܐ 140 :܀ ܒܗܵܘ̇ ܥܸܕܵܢܵܐ ܕܐܲܪܟܸܢ ܥܲܝܢܵܘ̈ܗܝ ܡ̣ܢ ܐܲܒ̣ܪܵܗܵܡ : ܘܠܵܐ ܚܵܐܲܪ ܒܹܗ ܘܠܵܐ ܚܵܙܹ̇ܐ ܠܹܗ ܘܠܵܐ ܫܵܡܲܥ̇ ܠܹܗ ܀ ܒܗܵܘ̇ ܥܸܕܵܢܵܐ ܕܲܠܝܲܡܝܼܢܵܐ ܘܲܠܣܸܡܵܠܵܐ : ܚ̣ܵܪ ܟܲܕܼ ܓܵܥܹ̇ܐ ܘܠܲܝܬ݁ ܚܲܒ݁ܝܼ̈ܒܹܐ ܕܲܢܦܲܨܘܿܢܵܝܗܝ ܀ ܒܗܵܘ̇ ܥܸܕܵܢܵܐ ܟܒܲܪ ܐܘܿܠܝܼܬܼܵܐ ܕܡܲܠܝܵܐ ܙܵܘ̈ܥܹܐ : ܒܩܵܠܲܝ̈ ܚܲܫܵܐ ܐܲܪܡ̣ܝܼ ܗܘ݀ 141 : ܠܹܗ ܟܲܕܼ ܐܵܡܲܪ ܗ̄ܘ̣ܵܐ ܀ ܐܲܝܟܵܐ ܐܸܢܘܿܢ ܪ̈ܵܚܡܹ̇ܐ ܘܚܲܒ̣ܪܹ̈ܐ ܐܵܦ ܚܲܒ݁ܝܼ̈ܒܹܐ : ܕܠܵܐ ܡܦܲܨܹܝܢ ܠܝܼ ܡ̣ܢ ܝܲܩܕܵܢܵܐ ܕܫܲܠܗܹܒ̣ܝܼܬܼܵܐ ܀ ܐܲܝܟܵܐ ܐܸܢܘܿܢ ܡܵܠܟܲܝ̈ ܡܸܠܟܲܝ̈ ܘܲܒ̣ܢܲܝ̈ ܥܸܢܝܵܢܝ : ܕܢܵܦ̇ܚܝܼܢ ܗ̄ܘ̣ܵܘ ܠܝܼ ܒܐܲܫܝܼ̈ܠܵܬܼܵܐ 142 : ܕܐܸܛܥܸܐ ܚܲܝܲܝ̈ ܀ ܐܲܝܟܵܘ ܥܘܼܬܼܪܵܐ ܕܐܸܨܛܲܕܝܼ ܒܝܼ ܘܠܵܐ ܩ̣ܵܘܝܼ ܠܝܼ : ܘܐܲܣܓܝܼ ܫ̣ܓܲܪ ܠܝܼ ܢܘܼܪܵܐ ܘܫܲܢܝܼ ܘܗܵܫܵܐ ܠܲܝܬܵܘܗܝ ܀ ܐܲܝܟܵܘ ܦܵܬܼܘܿܪܝ ܗܵܘ̇ ܕܲܡܠܸܐ ܗ̄ܘ̣ܵܐ ܟܠܗܘܿܢ ܛܘܼ̈ܒܹܐ : ܕܗܵܐ ܒܵܥܹ̇ܐ ܐ̄ܢܵܐ ܛܘܼܦܬܼܵܐ ܕܡܲܝ̈ܵܐ ܘܠܵܐ ܝܵܗ̇ܒ݁ܝܼܢ ܠܝܼ ܀ ܐܲܝܟܵܘ ܕܲܗܒ̣ܵܐ ܕܪܸܗ̇ܛܹܬܼ ܒܵܬܼܪܹܗ ܠܲܡܟܲܢܵܫܘܼ : ܕܐܸܢ ܡܸܬܼܚܲܠܲܦ ܒܲܚܕܼܵܐ ܛܘܼܦܬܼܵܐ ܟ̱ܠܹܗ ܢܹܐܙܲܠ ܀ ܐܲܝܟܵܐ ܐܸܢܘܿܢ ܢܲܚ̈ܬܹܐ ܕܒ̣ܘܼܨܵܐ ܘܲܕܼܫܹܐܪ̈ܵܝܹܐ : ܕܗܵܪܟܵܐ ܙܩܘܿܪܵܐ ܕܓ̣ܘܼܡܪ̈ܲܝ ܢܘܼܪܵܐ ܠܒ̣ܝܼܫ ܐ̄ܢܵܐ ܒܲܠܚܘܿܕܼ ܀ ܐܲܝܟܵܘ ܫܘܼܠܛܵܢܝ ܐܲܝܟܵܘ ܩܸܢܝܵܢܝ ܐܲܝܟܵܘ ܬܘܼܟ̣ܠܵܢܝ : ܐܲܝܟܵܘ ܥܵܠܡܵܐ ܕܥܲܒ̣ܕܲܢܝ ܚܸܣܕܵܐ ܘܲܫܡܵܐ ܣܲܪܝܵܐ ܀  pb. 416 ܐܘܿ ܠܹܟ̣ܝ ܢܘܼܪܵܐ ܫܓ̣ܝܼܪܲܬܼ ܥܵܠܲܡ ܡܵܢ ܐܸܥܒܸ݁ܕܼ ܠܹܟ̣ܝ : ܕܠܵܐ ܐܝܼܬܼ ܐܲܬܼܪܵܐ ( ܒܚܲܕܼ ܡ̣ܢ ܓܲܒ݁ܝܼ̈ܢ ܠܡܸܥܪܲܩ 143 : ܡܸܢܹܟ̣ܝ ܀ ܐܘܿ ܓܹܗܲܢܵܐ ܪܲܒ݁ܬܼܵܐ ܕܕܼܝܼܢܵܐ ܟܡܵܐ ܡܲܪܝܼܪܲܬ݁ : ܘܠܵܐ ܢܵܫ̇ܒܵܐ ܒܹܟ̣ܝ ܪܘܼܚܵܐ ܕܪ̈ܲܚܡܹܐ ܠܐ̄ܢܵܫܵܐ ܕܐܲܟ̣ܘܵܬܼܝ ܀ ܐܘܿ ܓܵܘܙܲܠܬܵܐ ܕܝܲܗ̄ܒ̣ ܠܝܼ ܥܘܼܬܼܪܵܐ ܟܲܕܘܼ ܠܹܟ̣ܝ ܡܹܢܝ : ܢܘܼܚܝ 144 : ܐܸܢ ܡܲܨܝܵܐ ܐܵܦܸܢ ܩܲܠܝܼܠ ܕܐܸܓ̣ܗܸܐ ܡܸܢܹܟ̣ܝ ܀ ܐܘܿ ܐܘܼ̈ܠܨܵܢܹܐ ܕܲܩ̇ܢܹܝܬܼ ܐܸܢܘܿܢ ܡ̣ܢ ܦܘܼܪ̈ܦܵܥܹܐ : ܒܐܲܝܢܵܐ ܐܲܬܼܪܵܐ ܐܸܫܛܸܐ ܡܸܢܟ̣ܘܿܢ ܠܵܐ ܝܵܕܲܥ̇ ܐ̄ܢܵܐ ܀ ܠܵܘ ܕܲܝܵܢܵܐ ܨܠ̣ܵܐ ܥܠܲܝ ܕܝܼܢܵܐ ܐܸܢܵܐ ܣܸܪܚܹܬܼ : ܕܐܸܚ̇ܕܹܬܼ ܪ̈ܲܚܡܲܝ ܡ̣ܢ ܡܸܣܟܹܢܵܐ ܘܠܵܐ ܥܲܕܲܪܬܹܗ ܀ ܒܗܵܢܵܐ ܫܲܪܒܵܐ ܐܲܝܢܵܐ ܕܒ̣ܵܥܹ̇ܐ ܢܸܦ̮ܬܲܚ ܐܸܕܼܢܵܘ̈ܗܝ : ܣܲܓܝܼ ܝܵܬܲܪ ܡܸܛܠ ܕܲܡܠܸܐ ܚܲܫܵܐ 145 : ܟ̱ܠܹܗ ܀ ܒܹܗ ܝܵܠܹ̇ܦ ܐ̄ܢܵܫ ܥܲܠ ܡܲܠܟ݁ܘܼܬܼܵܐ ܘܥܲܠ ܓܹܗܲܢܵܐ : ܕܲܪܓ̣ܝܼܓ̣ܵܐ ܗܵܝ̇ ܘܲܕܼܚܝܼܠܵܐ ܗܵܝ̇ ܠܲܕܼܦܵܪܘܿܫܝܼܢ ܀ ܡܲܢ ܟܲܝ ܫܵܡܲܥ̇ ܥܲܠ ܛܘܼܪܵܦܹܗ ܕܗܵܘ̇ ܥܲܬܝܼܪܵܐ : ܘܠܵܐ ܡܸܣܬܲܪܲܕܼ ܡ̣ܢ ܝܲܩܕܵܢܹܗ ܢܸܣܢܸܐ ܚܲܝܵܘ̈ܗܝ ܀ ܐܵܘ ( ܡܲܢ ܝܵܠܹ̇ܦ 146 : ܥܲܠ ܠܵܥܵܙܲܪ ܕܲܟ̣ܡܵܐ ܝܑܼܪܸܒ̣ : ܘܠܵܐ ܪܵܚܹ̇ܡ ܠܵܗ̇ ܠܡܸܣܟܹ݁ܢܘܼܬܼܵܐ ܐܸܢ ܝܵܕܼܘܿܥܵܐ ܗ̄ܘ̣ ܀ ܠܗܲܠ ܗ̄ܘ̣ ܥܘܼܬܼܪܵܐ ܘܲܬܼܢܵܢ 147 : ܐܝܼܬܹܝܗ̇ ܡܸܣܟܹ݁ܢܘܼܬܼܵܐ : ܘܠܲܝܬ݁ ܫܘܼܚܠܵܦܵܐ ܐܸܠܵܐ ܫܪܵܪܵܐ ܨܹܝܕܼ ܨܸܒܼ̈ܘܵܬܼܵܐ ܀  pb. 417 ܗܵܪܟܵܐ ܙܲܒܼ̈ܢܹܐ ܓܝܼ̈ܓ̣ܠܹܐ ܪܟ̣ܝܼܒ̣ܝܼܢ ܠܲܡܫܲܢܵܝܘܼ : ܘܡܸܬܼܝܲܒ݁ܠܝܼܢ ܒܹܗ ܟܠܝܘܿܡ ܥܘܼܬܼܪܵܐ ܘܡܸܣܟܹ݁ܢܘܼܬܼܵܐ ܀ ܕܥܲܬܝܼܪ ܝܵܘܡܵܢ ܐܲܟ̣ܒܲܪ ܠܲܡܚܵܪ ܡܸܬܼܡܲܣܟ̣݁ܢ ܠܹܗ : ܕܡܸܣܟܹܝܢ ܗܵܫܵܐ ܒܵܬܲܪ ܩܲܠܝܼܠ ܟܒܲܪ ܥܵܬܲܪ ܠܹܗ ܀ ܕܲܟ̣ܪܝܼܗ ܡܸܬܼܠܸܡ ܘܗܵܘܹ̇ܐ ܟܪܝܼܗܵܐ ܐܲܝܢܵܐ ܕܲܚܠܝܼܡ : ܕܥܲܠ ܫܘܼ̈ܚܠܵܦܹܐ ܣܪܝܼܓ̣ ܗܵܢ ܥܵܠܡܵܐ ܘܲܥܒ̣ܝܼ̈ܕܼܵܬܹܗ ܀ ܛܲܠܝܵܐ ܪܵܒܹ݁ܐ ܘܓܲܒ̣ܪܵܐ ܣܵܐܹ̇ܒ̣ ܘܣܵܒ̣ܵܐ ܡܵܐܹ̇ܬܼ : ܕܠܲܝܬ݁ ܒܹܗ ܒܥܵܠܡܵܐ ܩܵܘܡܬܼܵܐ ܓܡܝܼܪܬܵܐ ܕܠܵܐ ܫܘܼܚܠܵܦܵܐ ܀ ܥܵܒܲܪ ܨܲܦܪܵܐ ܘܐܵܬܹ̇ܐ ܛܲܗܪܵܐ ܘܪܵܟܹܝܢ ܦܵܢܝܵܐ : ܘܐܵܬܹ̇ܐ ܪܲܡܫܵܐ ܘܕܼܘܼܟ݁ܬܼܵܐ ܕܟ̣ܠܗܘܿܢ ܗܘ݀ ܫܵܩܹ̇ܠ ܠܵܗ̇ ܀ ܪܓ̣ܝܼܓ̣ ܐܝܼܡܵܡܵܐ ܘܚܲܒ݁ܝܼܒ̣ ܢܘܼܗܪܹܗ ܘܲܦܐܸܐ ܫܘܼܦܪܹܗ : ܘܪܵܚܹ̇ܫ ܥܵܐܹ̇ܠ ܠܸܠܝܵܐ ܚܠܵܦܵܘܗܝ ܘܲܡܚܲܒܸ݁ܠ ܠܹܗ ܀ ܠܗܲܠ ܠܵܘ ܗܵܟܲܢ ܟܕܼܝܼܢܝܼܢ ܙܲܒܼ̈ܢܹܐ ܒܓ̣ܝܼ̈ܓ̣ܠܹܐ ܬܲܡܵܢ : ܘܠܵܐ ܥܸܕܵܢܹ̈ܐ ܬܚܹܝܬܼ ܫܘܼܚ̈ܠܵܦܹܐ ܠܲܡܫܲܢܵܝܘܼ ܀ ܠܲܝܬ݁ ܡܲܥܒܲܪܬܵܐ ܠܪܲܡܫܵܐ ܕܢܸܥܒܲܪ ܒܵܬܲܪ ܨܲܦܪܵܐ : ܐܵܦܠܵܐ ܠܸܠܝܵܐ ܕܢܲܥܕܸܐ ܕܘܼܟ݁ܬܼܵܐ ܡ̣ܢ ܐܝܼܡܵܡܵܐ ܀ ܡ̣ܢ ܝܲܡܝܼܢܵܐ ܐܝܼܬܼ ܐܝܼܡܵܡܵܐ ܧܕܠܲܝܬ݁ ܠܹܗ ܪܲܡܫܵܐ : ܘܲܫܪܸܐ ܠܸܠܝܵܐ ܕܠܲܝܬ݁ ܠܹܗ ܨܲܦܪܵܐ ܡ̣ܢ ܣܸܡܵܠܵܐ ܀ ܠܵܘ ܕܡܸܬܼܟܲܪܟܝܼܢ ܐܸܠܵܐ ܕܩܵܝܡ̇ܝܼܢ ܕܠܵܐ ܫܘܼܚܠܵܦܵܐ : ܕܐܝܼܬܼ ܒܲܡܨܲܥܬܼܵܐ ܦܲܚܬܵܐ ܪܲܒܵܐ ܕܠܲܝܬ݁ ܠܹܗ 148 : ܓܲܫܪܵܐ ܀ ܦܣܝܼܩܵܐ ܗ̄ܝܼ ܐܘܼܪܚܵܐ ܩܕܼܵܡ ܥܸܕܵܢܹ̈ܐ ܕܠܵܐ ܢܸܬܼܟܲܪܟܘܼܢ : pb. 418 ܘܲܬܼܒ̣ܝܼܪ ܣܲܪܢܵܗ̇ ܕܓ̣ܝܼܓ̣ܠܵܐ 149 : ܘܫܲܪܝܵܐ ܡ̣ܢ ܫܘܼܚ̈ܠܵܦܹܐ ܀ ܠܲܝܬ݁ ܠܹܗ ܓܲܫܪܵܐ ܠܢܘܼܗܪܵܐ ܕܢܸܥܒܲܪ ܨܹܝܕܼ ܚܸܫܘܿܟ̣ܵܐ : ܘܠܵܐ ܠܸܫܘܿܟ̣ܵܐ ܕܢܲܪܡܸܐ ܐܘܼܪܚܹܗ ܨܹܝܕܼ ܢܲܗܝܼܪܵܐ ܀ ( ܟܠ ܡܲܢ ܕܐܝܼܬܼ ܠܹܗ ܥܒ̣ܵܕܹ̈ܐ ܬܲܡܵܢ ܘܙܲܕܝܼܩܘܼܬܼܵܐ : ܟ̱ܠܹܗ ܥܘܼܬܼܪܹܗ 150 : ܕܝܼܠܹܗ ܐܝܼܬܼܵܘܗܝ ܘܲܡܩܲܕܸܐ ܠܹܗ ܀ ܘܐܲܝܢܵܐ ܕܡܸܣܟܹ݁ܝܢ ܗܵܘ̇ ܡܸܣܟܹ݁ܢܵܐ ܗ̄ܘ̣ ܫܲܪܝܼܪܵܐܝܼܬܼ : ܕܠܵܐ ܡܸܬܼܚܲܠܲܦ 151 : ܙܲܒ̣ܢܵܐ ܬܲܡܵܢ ܘܲܡܫܲܚܸܠܦ ܠܹܗ ܀ ܠܗܵܘ̇ ܥܲܬ݁ܝܼܪܵܐ ܢܸܩܪܹܝܘܗܝ ܡܵܕܹܝܢ ܚܲܕܼ ܡܸܣܟܹܢܵܐ : ܘܲܠܵܥܵܙܲܪ ܚܲܕܼ ܥܲܬ݁ܝܼܪܵܐ ܕܲܫ̈ܡܵܗܵܬܼܵܐ ܀ ܡܵܗܹ̈ܐ ܕܗܵܪܟܵܐ ܒܥܵܠܡܵܐ ܕܗܵܪܟܵܐ ܡܲܪܦܸܐ ܟܠ ܐ̄ܢܵܫ : ܘܲܫܡܵܐ ܕܫܲܪܝܼܪ ܩܵܢܹ̇ܐ ܬܲܡܵܢ ܡ̣ܢ ܣܘܼܥܪܵܢܹܗ ܀ ܕܢܲܚ̣ ܠܹܗ ܢܘܼܗܪܵܐ ܡ̣ܢ ܝܘܼܠܦܵܢܵܐ ܥܲܠ ܒܸܪ̈ܝܵܬܼܵܐ : ܘܲܪܕܲܦ̣ ܡܸܢܲܢ ܚܸܫܟܹܗ ܕܥܵܠܡܵܐ ( ܕܲܡܟܲܡܲܗ ܠܲܢ 152 :܀ ܥܵܠܡܵܐ ܗ̄ܘ̣ ܚܲܕܼܬܼܵܐ ܕܠܵܐ ܚܙܸܐ ܗ̄ܘ̣ܵܐ ܠܲܢ ܥܲܠ ܕܲܟ̣ܣܸܐ ܗ̄ܘ̣ܵܐ : ܘܐܸܬ݀ܵܐ ܡܫܝܼܚܵܐ ܓܠ̣ܵܐ ܘܚܵܘܝܹܗ ܠܲܢ ܢܲܗܝܼܪܵܐܝܼܬܼ ܀ ܘܵܝܹ̈ܐ 153 : ܘܛܘܼ̈ܒܹܐ ܕܐܝܼܬܼ ܒܹܗ ܒܐܲܬܼܪܵܐ ܓܠ̣ܵܐ ܐܸܢܘܿܢ ܠܲܢ : ܘܡܲܡܲܠܠܵܐ ܕܓܲܒܹ̈ܐ ܘܟ̣ܠ ܕܐܸܫܬܲܡܲܫ ܐܸܫܬܲܥܝܼ ܠܲܢ ܀ ܗܵܘ̇ ܥܲܬ݁ܝܼܪܵܐ ܕܢܹܐܬܸܐ ܡܝܼܬܼܵܐ ܡܦܝܼܣ ܗ̄ܘ̣ܵܐ ܠܐܲܒ̣ܪܵܡ ܘܐܸܣܬܲܥܪܲܬ݀ ܠܵܗ̇ ܕܪܲܒܵܐ ܡܸܢܵܗ̇ ܡܸܛܠܵܬܲܢ ܀  pb. 419 ( ܗܘ݀ ܐܲܠܵܗܵܐ ܗܘ݀ܵܐ ܒܲܪܢܵܫܵܐ 154 : ܘܐܸܬ݀ܵܐ ܠܐܲܬܼܪܲܢ : ܘܟ̣ܠܹܗ ܫܲܪܒܹܗ ܕܥܵܠܡܵܐ ܚܲܕܼܬܼܵܐ ܓܠܵܝܗܝ ܐܲܝܟ̣ ܕܐܝܼܬܼܵܘܗܝ ܀ ܚܠܵܦ ܕܐܲܦܝܼܣ ܗܵܘ̇ ܕܢܹܐܬܸܐ ܡܝܼܬܼܵܐ ܗܵܐ ܐܸܬ݀ܵܐ ܠܹܗ : ܡܵܪܹܐ ܡܝܼ̈ܬܹܐ ܘܟ̣ܠܗܹܝܢ ܡܲܠܸܠ̣ ܕܲܢܥܲܕܲܪ ܠܲܢ ܀ ܒܣܘܼܥܪܵܢܵܐ ܚ̣ܵܪ ܕܐܸܢ ܡܸܬܼܡܲܠܲܠ ܣܲܓ݁ܝܼ ܡܵܘܬܲܪ : ܘܠܵܐ ܨܒ̣ܵܐ ܕܢܲܪܦܹܝܘܗܝ ܗܵܘ̇ ܡܵܪܹܐ ܟܠ ܐܲܝܟ̣ ܕܐܸܫܬܵܘܕܝܼ ܀ ܕܠܵܐ ܐܸܫܬܲܕܲܪ ܡܝܼܬܼܵܐ ܕܢܹܐܬܸܐ ܕܠܵܐ ܡܵܘܬܲܪ ܗ̄ܘܟܵܐ : ܗܵܐ ܡܢܲܚܡܵܢܵܐ ܕܟ̣ܠܗܘܿܢ ܡܝܼ̈ܬܹܐ ܐ̄ܬ݀ܵܐ ܡܲܠܸܠ̣ ܠܲܢ ܀ ܕܠܵܐ ܬܸܬܼܒܲܨܲܪ ܐܵܦܠܵܐ ܗܵܕܹܐ ܡ̣ܢ ܥܘܼܕܼܪܵܢܲܢ : ܐܸܬ݁ـܲܢܝܲܬ݀ ܠܵܗ̇ ܐܲܝܟ̣ ܕܐܸܫܲܡܫܲܬ݀ ܕ ) ܬܼܥܲܕܲܪ ܠܲܢ ܀ ܡܵܪܵܐ ܕܟ̣ܠܗܘܿܢ ܐܲܬܼܪ̈ܵܘܵܬܼܵܐ ܕܵܠ̣ ܡ̣ܢ ܐܲܬܼܪܹܗ : ܘܐܸܬ݀ܵܐ ܓܠ̣ܵܐ ܠܲܢ ܕܲܒ̣ܗܵܘ̇ ܐܲܬܼܪܵܐ ܡܵܢ ܐܸܬܼܡܲܠܲܠ ܀ ܘܟܲܕܼ ܒܵܥܘܼܬܹܗ ܕܗܵܘ̇ ܥܬ݁ܝܼܪܵܐ ܠܵܐ ܐܸܫܬܲܡܥܲܬ݀ : ܗܵܝ̇ ܕܲܒ̣ܥ̣ܵܐ ܗ̄ܘ̣ܵܐ ܐܸܣܬܲܥܪܲܬ݀ ܠܵܗ̇ ܒܐܝܼܕܲܝ̈ ܡܵܪܲܢ ܀ ܕܢܸܬܼܡܲܠܲܠ ܗ̄ܘ̣ܵܐ ܫܲܪܒܹ݁ܗ ܒܐܲܬܼܪܲܢ ܡܸܬܼܟܲܫܲܦ ܗ̄ܘܟܵܐ : ܘܲܕܼܸܢܸܬ݁ܬܲܢ̈ܝܵܢ ܠܲܢ ܥܵܩ̈ܵܬܹܗ ܡܦܝܼܣ ܗ̄ܘ̣ܵܐ ܠܐܲܒ̣ܪܵܡ ܀ ܘܠܵܘ ܥܲܠ ܕܐܲܦܝܼܣ ܐܸܠܵܐ ܡܸܛܠ ܕܲܨܒ̣ܵܐ ܐܲܒ̣ܵܐ : ܫܲܕܲܪ ܠܲܒ̣ܪܹܗ ܘܐܸܬ݀ܵܐ ܬܢܵܝܗܝ ܠܲܢ ܟ̱ܠܹܗ ܫܲܪܒܵܐ ܀ ܕܠܵܐ ܡܸܫܟܲܚ ܗ̄ܘ̣ܵܐ ܕܢܸܥܒܲܪ ܡܝܼܬܼܵܐ ܘܢܹܐܬܸܐ ܠܐܲܬܼܪܲܢ : ܗܵܐ ( ܐܸܬ݀ܵܐ ܠܹܗ ܚܲܝܵܐ ܘܐ̄ܪܵܙܹܗ ܕܥܵܠܡܵܐ ܦܲܪܣܝܼ 155 :܀ ܐܲܝܬܝܼ ܠܥܵܠܡܲܢ ܩܵܠܹ̈ܐ ܕܲܗܘ݀ܵܘ ܡ̣ܢ ܓܹܗܲܢܵܐ : pb. 420 ܘܡܲܡܠܵܐ ܕܲܢܦܲܩ̣ ܡ̣ܢ ܡܲܠܟ݁ܘܼܬܼܵܐ ܨܹܝܕܼ ܥܲܬ݁ܝܼܪܵܐ ܀ ܨܘܼܪܬܵܐ ܕܚܲܫܹ̈ܐ ܐܲܝܬܝܼ ܠܐܲܬܼܪܲܢ ܡ̣ܢ ܗܵܘ̇ ܐܲܬܼܪܵܐ : ܘܦܲܪܣ̣ܵܗ̇ ܒܫܘܼ̈ܩܹܐ ܕܥܵܠܡܵܐ ܟ̱ܠܹܗ ܕܢܸܚܙܸܐ 156 : ܟܠܢܵܫ ܀ ܚܠܵܦ ܣܲܡܡܵܢܹ̈ܐ ܒܡܸܠܹ̈ܐ ܐܲܩܝܼܡ̣ ܨܲܠܡܵܐ ܪܲܒܵܐ : ܠܥܵܠܡܵܐ ܕܲܠܗܲܠ ܡ̣ܢ ܣܘܼܥܪܵܢܹܗ ܕܗܵܘ̇ ܥܲܬ݁ܝܼܪܵܐ ܀ ܘܦܲܪܣܹܗ ܠܫܲܪܒܹܗ ܥܲܠ ܡܲܫܡܲܥܬܵܐ ܕܟ̣ܠܗܘܿܢ ܚܲܝܹ̈ܐ : ܕܲܗܘ݀ܵܘ ܝܵܕܼܥ̇ܝܼܢ ܕܲܒ̣ܗܵܘ̇ ܐܲܬܼܪܵܐ ܡܵܢ ܐܸܬܼܡܲܠܲܠ ܀ ܕܠܵܐ ܬܘܼܒ̣ ܢܸܒ̣ܥܸܐ ܐ̄ܚܪܹܢܵܐ ܗܵܟܲܢ ܐܲܝܟ̣ ܥܲܬ݁ܝܼܪܵܐ : ܕܡ̣ܢ 157 : ܓܹܗܲܢܵܐ ܢܸܦܘܿܩ ܡܝܼܬܼܵܐ ܘܢܹܐܬܸܐ ܢܲܠܸܦ ܀ ܘܠܵܐ ܬܸܬܼܡܲܠܲ ܕܐܸܠܘܼ ( ܐ̄ܬ݀ܵܐ ܗ̄ܘ̣ܵܐ 158 : ܐܵܦ ܡܵܘܬܲܪ ܗ̄ܘ̣ܵܐ : ܘܐܸܠܘܼ ܫܲܡܥܹܗ ܥܵܠܡܵܐ 159 : ܠܫܲܪܒܵܐ ܡܸܬܼܥܲܕܲܪ ܗ̄ܘ̣ܵܐ ܀ ܫܩܝܼܠܵܐ ܗ̄ܝܼ ܥܸܠܬܼܵܐ ( ܘܠܵܐ ܐܝܼܬܼ 160 : ܠܡܹܐܡܲܪ ܨܹܝܕܼ ܐܲܠܵܗܵܐ : ܕܐܝܼܬܼ ܗ̄ܘ̣ ܦܘܼܪܣܵܐ ܐ̄ܚܪܹܢܵܐ ܕܡܵܘܬܲܪ ܘܲܟ̣ܠܵܝܗܝ ܡܸܢܲܢ ܀ ܡܵܢ ܐܝܼܬܼ ܗ̄ܘ̣ܵܐ ܠܹܗ ܕܲܟ̣ܣܸܐ ܘܲܪܚܝܼܡ ܐܲܝܟ̣ ܚܒ݁ܝܼܒܹܗ : ܘܲܕܼܝܲܗ̣ܒܹ݁ܗ ܠܲܢ ܡܵܢ ܟܲܝ ܡܸܫܟܲܚ ܢܸܟ̣ܠܸܐ ܡܸܢܲܢ ܀ ܟܠܗܘܿܢ ܐ̄ܪ̈ܵܙܹܐ ܕܐܝܼܬܼ ܒܹܝܬܼ ܐܲܒ̣ܵܐ ܒܪܹܗ ܐܲܦܸܩ̣ ܠܲܢ : ܘܠܵܐ ܐܝܼܬܼ ܗܵܫܵܐ ܠܐܲܒ̣ܵܐ ܡܸܕܸܡ ܕܲܟ̣ܣܸܐ ܡܸܢܲܢ ܀ ܐܵܦ ܥܲܠ ܛܘܼܦܬܼܵܐ ܕܡܲܝ̈ܵܐ ܕܲܫܐܸܠ̣ 161 : ( ܚܲܕܼܸ ܥܲܬ݁ܝܼܪܵܐ 162 : ܓܠ̣ܵܐ ܠܲܢ ܡܵܪܲܢ ܕܲܢܚܵܘܸܐ ܠܲܢ ܕܲܟ̣ܡܵܐ ܪܲܚܡܵܢ ܀  pb. 421 ܐܵܦ ܗܵܝ̇ ܕܐܲܦܝܼܣ ܕܢܹܐܬܸܐ ܡܝܼܬܼܵܐ ܘܠܵܐ ܥܢ̣ܵܐܘܼܗܝ ܗ̄ܘ̣ܵܘ : ܒܡܹܐܬܼܝܹܗ 163 : ܕܝܼܠܹܗ ܐܸܬܼܓܲܡܪܲܬ݀ ܠܵܗ̇ ܒܥܵܬܼܵܐ ܟ̱ܠܵܗ̇ ܀ 164 ܥܲܬ݁ܝܼܪܵܐ ܚ̣ܵܘܝܼ ܚܘܼܒܹܗ ܡ̣ܢ ܓܹܗܲܢܵܐ : ܘܲܕܼܢܸܫܠܘܿܚ ܠܲܢ ܒܐܝܼ̈ܕܲܝ ܡܝܼܬܼܵܐ ܡܸܬܼܟܲܫܲܦ ܗ̄ܘ̣ܵܐ ܀ ܬܵܘ ܢܸܬܼܟܲܫܲܦ ܗܵܫܵܐ ܟ̱ܠܲܢ ܡܸܛܠܵܬܹܗ : ܐܲܝܟ̣ ܕܐܲܦܝܼܣ ܗ̄ܘ̣ܵܐ ܗܘ݀ ܠܐܲܒ̣ܪܵܗܵܡ ܡܸܛܠܵܬܲܢ ܀ ܡܵܪܲܢ ܕܐܸܬ݀ܵܐ ܬܢ̣ܵܐ ܠܲܢ ܡܸܠܵܘ̈ܗܝ ܙܸܠ ܘܐܸܡܲܪ ܠܹܗ : ܕܲܫܡܲܥܢܲܢ ܠܲܢ ܥܲܠ ܝܲܩܕܵܢܵܟ̣ ܘܥܲܠ ܛܘܼܪܵܦܵܟ̣ ܀ ܝܑܼܠܸܦܢܲܢ ܠܲܢ ܐܵܦ ܕܲܡܦܲܝܼܣ ܗ̄ܘܲܝܬ݁ ܕܢܹܐܬܸܐ ܡܝܼܬܼܵܐ : ܘܢܸܫܬܲܥܸܐ ܠܲܢ ܥܲܠ ܐܘܼܠܨܵܢܵܟ̣ ܘܲܢܥܲܕܲܪ ܠܲܢ ܀ ܚܢܲܢ ܠܵܘ ܗܵܕܹܐ ܡܦܝܼܣܝܼܢ ܚ̄ܢܲܢ ܡܵܪܝ ܕܲܬܼܫܲܕܲܪ ܐ̄ܢܵܫ : ܐܲܢ̄ܬ݁ ܙܸܠ ܘܐܸܡܲܪ ܐܲܝܟ̣ ܐܸܬܲܝܬ݁ ܐܵܦ ܐܲܠܸܦܬܵܢ ܀ ܕܝܼܠܵܟ̣ ܒܲܠܚܘܿܕܼ ܫܲܪܝܵܐ ܐܘܼܪܚܵܟ̣ ܬܹܐܬܸܐ ܘܬܹܐܙܲܠ : ܘܲܠܓܹܗܲܢܵܐ ܘܲܠܡܲܠܟ݁ܘܼܬܼܵܐ ܕܲܦܫܝܼܩ ܗ̄ܘ̣ܵܐ ܠܵܟ̣ ܀ ܠܵܐ ܟܵܠܹ̇ܐ ܠܵܟ̣ ܦܲܚܬܵܐ ܕܬܸܥܒܲܪ ܠܐܲܬܼܪ̈ܵܘܵܬܼܵܐ : ܘܬܸܣܥܘܿܪ ܐܸܢܘܿܢ ܘܲܬܼܡܲܠܸܐ ܠܗܘܿܢ ܣܘܼܢܩܵܢܲܝ̈ܗܘܿܢ ܀ ܠܵܐ ܡܣܲܪܕܵܐ ܠܵܟ̣ ܗܵܘܬܼܵܐ ܕܣܝܼܡܵܐ ܒܲܝܢܵܬܼ ܓܲܒܹ̈ܐ ܕܡܸܟܵܐ ܠܗܵܪܟܵܐ ܬܲܪܡܸܐ ܐܘܼܪܚܵܟ̣ ܐܸܢ ܨܵܒܹ̇ܐ ܐܲܢ̄ܬ݁ ܀ ܙܸܠ ܡܵܪܝ ܨܹܐܕܼܵܘܗܝ ܐܲܝܟ̣ ܕܲܫܦܲܪ ܠܵܟ̣ ܬܹܐܬܸܐ ܨܹܐܕܲܝܢ : pb. 422 ܘܐܸܢ ܦܵܩܹ̇ܕܼ ܐܲܢ̄ܬ݁ ܐܵܦ ܗܝ݀ ܛܘܼܦܬܼܵܐ ܐܲܢ̄ܬ݁ ܐܲܪܘܲܚ ܠܹܗ ܀ ܠܵܥܵܙܲܪ ܓܹܝܪ ܠܵܐ ܡܸܫܟܲܚ ܗ̄ܘ̣ܵܐ ܕܢܸܛܥܲܢ ܡܲܝ̈ܵܐ : ܘܢܸܫܘܲܪ ܦܲܚܬܵܐ ܘܢܸܣܥܘܿܪ ܐܘܼܪܚܵܐ ܕܠܵܘ ܕܝܼܠܹܗ ܗ̄ܘ̣ܵܬܼ ܀ ܠܲܢ ܗܵܐ ܡܲܠܝܲܬ݁ ܕܘܼܟܲܬܼ ܡܝܼܬܼܵܐ ܕܠܵܐ ܐܸܫܬܲܕܲܪ : ܡܲܠܵܐ ܐܵܦ ܠܹܗ ܒܡܲܝ̈ܵܐ ܕܘܼܟ݁ܬܹܗ ܕܗܵܘ̇ ܠܵܥܵܙܲܪ ܀ ܥܲܠ ܕܡܵܟ̣ ܠܵܐ ܚܵܣ̣ܬ݁ ܕܲܬܼܪܲܥܬܵܝܗܝ ܠܲܢ ܢܸܬܼܚܲܣܸܐ ܒܹܗ : ܕܐܸܬܲܝܬ݁ ܘܐܲܝܬ݁ܝܼܬ݁ ܙܸܠ ܡܵܪܝ ܘܐܵܒܸ݁ܠ ܣܲܒ̣ܪܵܐ ܛܵܒ̣ܵܐ : ܠܲܕܼܗܵܪܟܵܐ ܕܡܵܐ ܘܲܠܗܲܠ ܡܲܝ̈ܵܐ ܒܪ̈ܲܚܡܹܐ ܐܵܘܫܸܛ ܀ ܐܵܦ ܥܲܠ ܡܝܼܬܼܵܐ ܦܣܲܩ̣ ܐܲܒ̣ܪܵܗܵܡ ܕܠܵܐ ܡܸܫܬܲܕܲܪ : ܐܵܦ ܥܲܠ ܛܘܼܦܬܼܵܐ ܕܠܵܐ ܠܐܲܝܢܵܐ ܕܲܒ̣ܥ̣ܵܗ̇ ܀ ( ܕܲܗܘ݀ܵܬܼ ܠܵܗ̇ ܗܵܝ̇ ܬܸܗܘܸܐ ܠܲܢ ܗܵܕܼ 165 : ܒܵܟ̣ ܚܐܹ̇ܢ ܟܠ : ܕܲܒ̣ܬܲܪ̈ܬܲܝܗܹܝܢ ܐܲܢ̄ܬ݁ ܬܸܫܬܲܒܲܚ ܗܵܪܟܵܐ ܘܲܠܗܲܠ ܀ ܡܵܪܝ ܘܲܥܠܲܝ ܚܘܼܣ ܘܐܸܚܸܐ ܒܪ̈ܲܚܡܹܐ ܡ̣ܢ ܝܲܡܝܼܢܵܐ : ܘܠܵܐ ܐܸܫܬܲܢܲܩ ܐܲܝܟ̣ ܥܲܬ݁ܝܼܪܵܐ ܒܨܲܗܝܵܐ ܬܲܡܵܢ ܀ ܒܐܸܠܦܵܐ ܕܡܲܝ̈ܵܐ ܠܝܲܡܵܐ 166 ܕܢܘܼܪܵܐ ܗܲܒܼ ܠܝܼ ܕܐܸܥܒܲܪ 167 : ܕܠܵܐ ܸܟ̇ܘܿܪ ܥܠܲܝ ܐܲܬܼܪܵܐ ܥܲܣܩܵܐ ܕܫܲܠܗܹܒܼܝܼܬܼܵܐ ܀ ܡܲܥܡܘܿܕܝܼܬܼܵܐ ܬܣܲܬܪܲܢܝ 168 ܬܲܡܵܢ ܡ̣ܢ ܝܲܩܕܵܢܵܐ : ܘܬܸܦܪܘܿܣ ܟܸܢܦܹܝܗ̇ 169 ܥܲܠ ܓܲܘܙܲܠܬܵܐ ܡܵܐ ܕܥܵܒ݁ܲܪ ܐ̄ܢܵܐ ܀ ܗܵܕܹܐ ܡܥܝܼܢܵܐ ܕܡܲܝܵܐ ܚܲܝܹ̈ܐ ܬܸܬܼܠܵܘܸܐܐ ܠܝܼ : pb. 423 ܘܠܵܐ ܡܵܪܝ ܐܸܗܘܸܐ ܣܢܝܼܩܵܐ ܠܛܘܼܦܬܼܵܐ ܒܹܝܬܼ ܨܲܗ̈ܘܵܢܹܐ ܀ ܠܵܐ ܡܵܪܝ ܐܸܒܼܥܹܐ ܡܲـ̈ܝܵܐ ܬܲܡܵܢ ܡ̣ܢ ܐܲܒܼܪܵܗܵܡ : ܕܐܸܬܼܢܲܣܝܼ ܠܝܼ ܕܠܲܐܝܼܢܵܐ ܕܒܼܵܥܹܐ ܠܵܐ ܝܵܗܒܝܼܢ ܠܹܗ ܀ ܐܸܢ ܢܵܦ̇ܠܵܐ ܠܝܼ ܐܘܼܚܵܐ ܠܢܘܼܪܵܐ ܒܥܵܘ̣ܠܵܐ ܕܐܝܼܕܲܝ̈ : ܐܸܚܙܹܝܟܼ ܬܲܡܵܢ ܐܲܝܼܟ ܚܲܢܲܢܝܵܐ ܠܲܪܒܼܝܼܥܵܝܵܐ ܀ ܐܸܢ ܫܵܕܹܐ ܠܝܼ ܚܲܛܵܗܲܝ ܬܲܡܵܢ ܨܹܕܼ ܥܲܬܝܼܪܵܐ : ܬܲܡܵܢ ܐܲܝܼܟܼ ܥܲܙܲܪܝܵܐ ܒܗܵܘ݁ ܡܲܠܲܐܟ̣ܵܐ ܀ ܐܸܢ ܟܹܐܢܘܼܬܼܵܐ ܠܓܼܵܘ ܐܲܬܘܼܢܵܐ ܦܵܩܕܵܐ ܐܸܥܘܿܠ : ܒܵܟܼ ܐܸܬܼ̄ܢܫܸܐ ܠܢܘܼܪܵܐ ܘܐܸܦܘܿܩ ܐܲܝܼܟ ܡܝܼܫܵܐܝܼܠ ܀ ܡܲـ̈ܝܵܐ ܚܲܝܹ̈ܐ ܐܲܢ̄ܬ ܗ̄ܘ ܡܵܪܲܢ ܘܲܫܩܲܠܬܵܟ̣ ܠܝܼ : ܙܘܵܕܹ̈ܐ ܠܢܘܼܪܵܐ 170 : ܕܡܸܢܵܟ̣ ܐܸܫܬܸܐ ܐܸܢ ܨܵܗܹ̇ܐ ܐ̄ܢܵܐ ܀ ܗ݀ܘܝܼ ܠܝܼ ܓܲܫܪܵܐ ܒܗܵܘܬܼܵܐ ܕܣܝܼܡܵܐ ܒܲܝܢܵܬܼ ܓܲܒܹ̈ܐ : ܕܲܥܠܲܝܟ ܐܸܥܒܲܪ ܨܹܝܕܼ ܝܵܠܘܿܕܼܵܟ̣ ܘܐܸܚܸܐ ܥܲܡܵܟ̣ ܀ ܗܵܐ ܡ̣ܢ ܗܵܪܟܵܐ ܣܲܒ̣ ܠܵܟ̣ ܕܸܡ̈ܥܹܐ ܕܚܲܒ݁ܝܼܒ̣ܝܼܢ ܠܵܟ̣ : ܘܗܲܒ̣ ܠܝܼ ܬܲܡܵܢ ܡܲܝ̈ܵܐ ܚܲܝܹ̈ܐ ܘܠܵܐ ܐܸܫܬܲܢܲܩ ܀ ܗܵܐ ܡ̣ܢ ܗܵܫܵܐ ܡܦܝܼܣ ܐ̄ܢܵܐ ܠܵܟ̣ ܡܵܪܝ ܩܲܒܸܠ ܒܵܥܘܼܬܼܝ : ܘܐܸܗܘܸܐ ܛܪܝܼܕܼܵܐ ܡ̣ܢ ܓܹܗܲܢܵܐ ܕܲܡܙܝܼܥܵܐ ܠܝܼ ܀ ܬܸܒ̣ܗܲܬܼ ܢܘܼܪܵܐ ܡ̣ܢ ܗܲܕܵܡܲܝ̈ ܡܵܐ ܕܲܡ̣ܚܵܗ̇ ܡܹܢܝ : ܪܹܝܚ݂ܗ ܕܦܲܓ̣ܪܵܟ̣ ܘܲܕܼܡܵܟ̣ ܚܲܣܝܵܐ ܕܲܡܡܲܙܲܓ̣ ܒܝܼ ܀ ܛܵܒ̣ܵܐ ܕܫܲܠܝܼܛ ܥܲܠ ܡܲܠܟ݁ܘܼܬܼܵܐ ܘܥܲܠ ܓܹܗܲܢܵܐ : ܒܵܟ̣ ܐܸܫܬܵܘܙܲܒ̣ ܡ̣ܢ ܓܹܗܲܢܵܐ ܠܓ̣ܵܘ ܡܲܠܟ݁ܘܼܬܼܵܐ ܀  pb. 424 ܚܢܵܢܵܟ̣ ܪܲܒܵܐ ܬܪܘܿܥ ܠܵܗ̇ ܠܢܘܼܪܵܐ ܕܲܠܚܝܼܡܵܐ ܠܝܼ : ܒܪܝܼܟ̣ ܐܲܢ̄ܬ݁ ܡ̣ܢ ܟܠ ܚܵܐܹ̇ܢ ܟ̱ܠܵܐ ܒܥܵܠܡܵܐ ܪܲܒܵܐ ܀ ܫܠܸܡ̣ ܡܹܐܡܪܵܐ ܕܥܲܠ ܥܲܬ݁ܝܼܪܵܐ ܘܠܵܥܵܙܲܪ : ܕܐܲܡܝܼܪ ܠܡܵܪܝ ܝܲܥܩܘܿܒ̣ . ܫܠܸܡ̣ ܡܹܐܡܪܵܐ ܕܥܲܠ ܥܲܬ݁ܝܼܪܵܐ ܘܠܵܥܵܙܲܪ : ܕܐܲܡܝܼܪ ܠܡܵܪܝ ܝܲܥܩܘܿܒ̣ . ܣܘ̈ܢܩܢ . L ܟܡܐ . P ܐܣܘܪ . P ܕܬܦܪܐ ܒܬܗܪܐ . P ܕܢܬܝܬܪ ܒܗ . P ܠܗ ܠܐ ܡ̇ܗܢܐ ܒܛܝ̈ܡܐ ܢܣ̇ܒ . P ܢܟܢܘܫ . L ܓܘܪ̈ܓܐ ܘܠܐ ܕܘ̈ܚܠܐ . P ܝܬܪܬܐ . L ܘܐܝܢܐ . P ܢܣܒܗ . L ܘܒܣܘܪܕܐ . L ܕܝܠܟܘܢ . L ܕܠܐ ܥ̈ܠܬܐ . P ܐܚܪ̈ܢܐ ܠܐܝ̈ܢ . P ܠܗܘܢ . P ܐܚܪ̈ܢܐ ܕܚ̈ܠܝܢ . P ܢܐܩܕܘܢ ܠܐ ܡܬܩܪ̈ܒܝܢ . P ܢܚ̣ܙܐ . P ܪ̈ܚܝܡܝܢ . L ܐܝܪܬ . P ܣܡܘܢܝ . ܩܪܢܝ . P. L ܨܪܢܝ . L ܒܗ . P ܗܦܟ . P ܕܟܠܗܘܢ .
                        L ܦܫܩ . L ܒܥܠܡܐ . P ܕܢܢܗܪ . P ܢܕܚ̣ܠ . P ܐܲܦܩܗ ܠܐܪܙܐ . P ܡܘܢ . P ܢܠܦ . L ܥܠܡܗ ܪܒܐ ܕܠܐ . P ܥܬܝܼܪ̈ܐ . P ܥܬܝܪܐ ܘܥܠ ܠܥܙܪ . . : ܡܘܢ . P ܘܕܠܥܙܪ . P ܒܥܘܬܪܗ ܪܒܐ .
                            P ܗܘܐ . L ܗܘܐ .
                        L ܚܒܝ̈ܒܝ . L ܕܫܘܝܢ . Sic ܕܢܘܕܥ . L ܚܫ̈ܐ . P ܘܡܚܒܒ . P ܪܚܡܐ ܘܠܐ ܩܪܝܒܐ . P ܚܫܗ . P ܕܣܢܝܩ . P ܥܨܘܒܐ . L ܣܡܘܟܐ . L ܘܝܐ . L ܕܟܠ . L ܡܐܟܘܠܬܐ . P ܪܓܬܗ̇ . P ܫܚܝܡܐ . P ܕܠܐ ܪܘܥܡܐ . L ܩܢܝ̈ܢܐ .
                        P ܒܝܬ ܥܬܝܪ̈ܐ .
                            P ܥܬܝܪ̈ܐ .
                        P ܕܢܦ̣ܠܘ ܡ̣ܢ ܦܬܘܪܗ . P ܕܝܬܪܘ . P ܟܠܗ . L ܕܚܕ . L ܠܝܚܘ̈ܗܝ . L.
                            Sic ܘܐܫܬܪܓܠܘ . L ܝܚܐ ܕܡܝܬ .
                            L ܦܪܣ . L ܩܪܡ ܠܐܝܩܪܗ . L ܥܒܪܘ .
                        L ܢܦܩ . L ܕܢܘܪܐ . P ܒܡܐܬܐ . L ܚܫܐ . L ܒܝܬ . L ܘܐܒܠܘܗܝ . L ܕܒܩܪ̈ܝܢܐ . P ܓܝܪ . L ܕܡܢ . P ܒܠܒܘ̈ܫܐ . P ܘܐܫܬܚܠܦ .
                        P ܕܡܵܠ̣ܐ . P ܒܗ ܕܗ̇ܘ ܗܘ̣ . L ܠܘܩܒܠ . L ܒܗ . Sic ܠܗ̇ . P Dubie. (Omit.
                            In L ܕܡ̇ܘܒܕ . P ܠܗܘ . L ܕܡܢ . L ܩܒܠܘ ܬܡܢ ܝܬܡܐ ܡܢܗ ܕܐܥܕܝ .
                        L ܡܬܟܪܘ ܓܝܪ ܡܬܟܝ . L ܡܘܢ . P ܓܐܝ . P ܠܡܘܢ . P ܬܫܥܝ̈ܬܗ . P ܚܕܘ̈ܓܐ ܐ̄ܚܪ̈ܢܐ . P ܟܘܐܠܐ . Lܟܘܝܠܐ .
                            P ܕܫܠܗܒܝܬܐ . P ܘܥܠ . L ܫܐܘܠܐ .
                        P ܫܐܘ̈ܠܐ . P ܕܝܢ . P ܒܛܥܡ̈ܬܟ . P ܓܒܪܐ . P ܗܘ . P ܕܢܫܬܒܚ . L ܕܣܘܥܪܢܐ ܠܓܒܐ ܕܢܥܒܪ . L ܬܟܬܘܫܐ .
                            L ܙܒܢܐ . L ܛܥܢܐ . L ܢܬܡܠܠ . L ܒܫܪܒܗ . L ܬܫܡܫܬܗ .
                            L ܐܘܪܚܗ . P ܗܘܐ .
                        P ܕܣܢ̇ܐ .
                        P ܡܣܟܢܐ . P ܣܦ̇ܪ̈ܐ . P ܘܨܗܐ . L ܠܗ .
                        L ܕܐܫܬܠܗ . L ܠܪ̈ܚܡܐ . L. ܠܪ̈ܚܡܐ . P ܘܒܩܢ̈ܝܢܐ ܣܪ̈ܝܩܐ . P ܒܗ . P ܒܝ .
                        P ܕܡܘܢ . P ܢܠܦ . P ܕܐܫܠ .
                        L ܗܘ̇ . L ܗܘ . P ܡܛܠ ܗܢܐ . L ܕܒܥ̇ܐ .
                        P ܡܠܦܢܘܬܐ . P ܢܫܪ . P ܡܘܢ ܥܒ݁ܕܝܢ ܠܗ . P ܐܢ ܡܫܬܕܪܝܢ .
                            P ܠܗ ܬܘܒ . P ܕܐܬܩܪܒ ܗ̈ܘܝ . ܐܣܠܝܘ ܐܢܝܢ ܥܦ̣ܬ ܥܩܬܗ .
                            L ܘܒܟܝܘܢܐ . L ܡܫܬܬܩ . L ܘܫܠܐ . L ܒܕܓܠܘܬܐ . L ܗܘܐ . P ܒܫܐ̈ܠܬܐ . P ܠܚܕ ܡ̣ܢ ܓܒ̈ܝܢ ܐܥܪܘܩ .
                        P ܢܘܚ . Sic ܚܫ̈ܐ . P ܝܠܦ ܬܘܒ . L ܘܬܡ̈ܢ . P ܒܗ . P ܕܓܝ̈ܓܠܐ . L ܐܝܢܐ ܕܐܝܬ ܠܗ ܬܡ̇ܢ ܥܘܬܪܐ ܢܩܕܝܘܗܝ ܬܡ̇ܢ : ܕܟܠܗ ܥܘܬܪܐ .
                        P ܡܫܬܚܠܦ . L ܕܡܕܡܟ ܗܘܐ . L ܘܝܐ . L ܗ̇ܘ ܐܠܗܐ ܕܗܘܐ ܐܢܫܐ . L ܐܬܐ ܚܙܝܐ ܘܐܪ̈ܙܐ .. ܘܐܙܠ . R.
                            L ܢܚܙܝܗ̇ . P ܡܢ . L ܐܬܐ . P ܥܡܐ . P ܘܠܝܬ ܬܘܒ . P ܕܐܫܐܠ . L ܡܢ ܓܘ ܢܘܪܐ . P ܒܡܐܬܝܬܗ . L. P Sic ( ܣܵܒܘܿܡܵܐ ܛܵܥܸ̇ܐ ܒܦܵܣܘܿܩܵܐ ܗܵܢܵܐ : ܟܲܕܼ ܡܲܠܸܦ ܠܘܼܩܒܲܠ ܝܘܼܠܦܵܢܵܐ ܬܪܝܼܨܵܐ : ܕܒܹܗ ܒܡܹܐܡܪܵܐ ܗܵܢܵܐ ܐܲܠܸܦ̣ : ܕܠܲܝܬ݁ ܦܘܼܪܩܵܢܵܐ ܠܲܒ̣̈ܢܲܝ ܓܹܗܲܢܵܐ . ܚܙܝܼ ܦܲܐܬܼܵܐ 418 ، 416 ، 403 – 399. E.
                            N) ܘܕܗܘܬ ܗܕܐ ܬܗܘܐ ܠܗ̇ ܗ̇ܝ . L ( ܒܢܘܼܪܵܐ ܡܕܲܟ݁ܝܵܢܝܼܬܼܵܐ ܐܸܢܹܝܢ : ܒܓܸܗܲܢܵܐ ܠܵܐ . E. N) ܠܗܘܬܐ . L ܕܐܥܒܪ . L ܬܣܬܪܢ L. ܓܠܠܝ̈ܗ̇ . L ( ܡܟ̤ ܓ݂ܗܲܢܵܐ ܠܵܐ ܡܸܫܬܵܘܙܲܒ̣ ܚܲܛܵܝܵܐ : ܐܸܠܵܐ ܡ̣ܢ ܢܘܼܪܵܐ ܡܕܲܟ݁ܝܵܢܝܼܬܼܵܐ ܒܲܠܚܘܿܕܼ . E. N) ܲܥܲܠ ܥܲܬ݁ܝܼܪܵܐ ܘܠܵܥܵܙܲܪ ܲܥܲܠ ܥܲܬ݁ܝܼܪܵܐ ܘܠܵܥܵܙܲܪ