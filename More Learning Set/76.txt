ܥܲܠ ܬܘܼܩܵܢܵܐ ܕܐܵܕܼܡ
                        ܘܚܵܘܵܐ 0 ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ pb. 100 ܡܐ ܡܪܐ ܕܥܣܪܝܢ ܘܬܫܥܐ ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ : ܘܥܲܠ ܥܒܼܵܪܦܘܼܩܕܵܢܵܐ pb. 100 ܡܐ ܡܪܐ ܕܥܣܪܝܢ ܘܬܫܥܐ ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ : ܘܥܲܠ ܥܒܼܵܪܦܘܼܩܕܵܢܵܐ 1 : ܡܲܠܟܵܐ ܒܨܲܠܡܹܗ ܡܸܬܼܝܲܩܲܪ 2 ܟܲܕܼ ܪܲܚܝܼܩ ܐܲܝܟ ܩܲܪܝܼܒܼܵܐ . 3 : ܒܵܪܘܿܝܵܐ ܒܨܲܠܡܹܗ ܕܐܵܕܼܵܡ 4 ܨܒܼܵܐ ܕܲܢܚܲܕܲܡ ܠܲܡܠܝܼܠܹ̈ܐ ܀ 5 : ܒܥܵܠܡܵܐ ܡܕܝܼܢܲܬܼ ܡܲܠܟܿܘܼܬܼܵܐ 6 ܣܵܡܹ݂ܗ ܠܨܲܠܡܹܗ ܒܵܪܘܿܝܵܐ . 7 : ܘܲܒܼܨܲܠܡܵܐ ܡܸܬܼܚܲܙܝܵܢܵܐ 8 ܡ̇ܘܕܲܥ ܚܲܝܠܵܐ ܕܟܲܣܝܘܼܬܹܗ ܀ 9 : ܒܨܲܠܡܹܗ ܚܲܙܩܵܗ̇ ܒܵܪܘܿܝܵܐ 10 ܠܲܒܼܪܝܼܬܼܵܐ ܟܲܕܼ ܡܲܬܼܩܸܢ ܠܵܗ̇ . 11 : ܕܲܒܼܚܘܼܒܵܐ ܕܲܠܘܵܬܼ ܐܵܕܼܵܡ 12 ܒܚܘܼܒܵܐ ܕܝܼܠܹܗ ܢܸܬܿܕܲܡܘܿܢ ܀ 13 : ܥܲܒܼܕܹܿܗ ܐ̄ܚܝܵܢܵܐ ܠܡܲܠܲܐܟܹ̈ܐ 14 ܒܚܲܕܼ ܢܲܦܫܵܐ ܪܘܼܚܵܢܵܝܬܼܵܐ . 15 : ܘܐܲܩܸܦ ܠܹܗ ܟܝܵܢܹ̈ܐ ܚܲܪ̈ܫܹܐ 16 ܒܝܲܕܼ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀ 17 : ܓ̣ܒܲܠ ܠܲܡ ܡ̇ܪܝܵܐ ܐܵܠܵܗܵܐ 18 ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ . 19 : ܘܲܢܦܲܚ ܒܹܗ ܪܘܼܚܵܐ ܕܚܲܝܹ̈ܐ 20 ܘܥܲܒܼܕܹܿܗ ܚܲܝܵܐ ܘܲܡܠܝܼܠܵܐ ܀ 21 : ܚܙ̣ܵܐ ܠܲܡ ܡ̇ܪܝܵܐ ܐܲܠܵܗܵܐ 22 ܘܗܵܐ ܟܠ ܕܲܥܒ݂ܲܕܼ ܐܸܫܬܿܡܠܝܼ . 23 : ܚܵܘܵܐ ܒܲܠܚܘܿܕܼ ܚܵܣܝܼܪܵܐ 24 ܡܥܲܕܿܢܵܐ ܕܬܸܗܘܸܐ ܠܐܵܕܼܵܡ ܀ 25 : ܐܲܪܡܝܼ ܡ̇ܪܝܵܐ ܐܲܠܵܗܵܐ 26 ܫܠܝܵܐ ܥܲܠ ܐܵܕܼܵܡ ܘܲܕܼܡܸܟ . 27 : ܘܲܢܣ݂ܲܒܼ ܐܸܠܝܵܐ ܡ̣ܢ ܐܸܠܥܵܘ̈ܗܝ 28 ܘܬܲܩܸܢ ܠܐܲܢ̄ܬܿܬܼܵܐ ܒܲܕܼܡܘܼܬܹܗ ܀ 29 : ܫܩ݂ܲܠ ܗܲܕܵܡ̇ܐ ܡ̣ܢ ܐܵܕܼܵܡ 30 ܘܲܥܒ݂ܲܕܼ ܐ̄ܢܵܫܵܐ ܐܲܝܟ ܐܵܕܼܵܡ . 31 : ܘܡܲܠܝܼ ܠܐܵܕܼܵܡ ܗܲܕܵܡ̇ܘ̈ܗܝ 32 ܕܠܵܐ ܢܸܗܘܸܐ ܠܹܗ ܚܲܣܝܼܪܵܐ ܀ 33 : ܚܙ̣ܵܐ ܐܵܕܼܵܡ ܬܲܗܪܵܐ ܚܲܕܼܬܼܵܐ 34 ܐ̄ܢܵܫܵܐ ܕܲܗܘ̤ܵܐ ܡ̣ܢ ܐ̄ܢܵܫܵܐ . 35 : ܕܲܡܫܲܡܠܲܝ ܗ̄ܘ̣ܵܐ ܒܟܼܠܡܸܕܲܡ 36 ܒܦܲܓܼܪܵܐ ܘܢܲܦܫܵܐ ܐܲܟܼܘܵܬܹܗ ܀ 37 : ܐܲܪܚܸܩ ܒܹܗ ܕܹܝܢ ܥܵܒܼܘܿܕܼܵܐ 38 ܓܸܠܝܵܢܵܐ ܐܲܝܟ ܕܲܡܨܸܐ ܗ̄ܘ̣ܵܐ . 39 : ܘܥܲܒܼܕܹܿܗ ܕܢܸܕܲܥ ܬܘܼܩܵܢܵܗ̇ 40 ܕܚܵܘܵܐ ܡܢܵܬܼܵܐ ܗ̄ܝܼ ܡ̣ܢ ܒܸܣܪܹܗ ܀ 41 : ܐܸܬܼܢܲܒܿܝܼ ܐܵܕܼܵܡ ܘܐܸܡ݂ܲܪ 42 ܕܚܵܘܵܐ ܓܲܪܡ̇ܐ ܗ̄ܝܼ ܡ̣ܢ ܓܲܪ̈ܡܲܝ . 43 : ܗܵܕܹܐ ܬܸܬܼܟܲܢܸܐ ܐܲܢ̄ܬܿܬܼܵܐ 44 : ܕܲܡܩܝܼܡܵܐ ܥܘܼܡܪܵܐ ܕܙܲܒܼܢܵܐ 45 ܒܬܼܘܼܩܵܢܹܗ ܕܐܵܕܼܵܡ ܚܵܘܝܼ : pb. 101 46 ܕܠܵܐܕܼܵܡ ܪܹܫܵܐ ܣܵܐܹ̇ܡ ܠܹܗ . 47 : ܘܚܵܘܵܐ ܒܛܲܟܼܣܵܐ ܬܪܲܝܵܢܵܐ 48 ܡܡܲܠܝܵܐ ܠܓܲܒܼܪܵܐ ܬܸܫܡܸܫܬܹܿܗ ܀ 49 : ܫܲܘܝܵܐ ܗ̄ܝܼ ܚܵܘܵܐ ܥܲܡ ܐܵܕܼܵܡ 50 ܒܲܟܼܝܵܢܵܐ ܘܲܒܼܬܼܘܼܩܵܢܵܐ . 51 : ܒܨܝܼܪܵܐ ܡܸܢܹܗ ܒܫܘܼܠܛܵܢܵܐ 52 ܕܐܵܕܼܵܡ ܪܹܫܵܐ ܘܗ̤ܝ ܪ̈ܓܼܠܹܗ ܀ 53 : ܠܒܲܪ ܡ̣ܢ ܥܘܼܡܪܵܐ ܕܦܲܪܕܵܝܣܵܐ 54 ܬܲܩܸܢ ܐܸܢܘܿܢ ܒܵܪܘܿܝܵܐ . 55 : ܘܒܲܐܬܼܪܵܐ ܕܲܥܕܹܢ ܣܵܡ̣ ܐܸܢܘܿܢ 56 ܐܲܝܟܵܐ ܕܕܼܵܢܚ̇ܝܼܢ ܢܲܗܝܼܪܹ̈ܐ ܀ 57 : ܕܒܲܪ ܠܲܡ ܡ̇ܪܝܵܐ ܐܲܠܵܗܵܐ 58 ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ . 59 : ܘܣ̣ܵܡܹܗ ܒܦܲܪܕܲܝܣܵܐ ܕܲܥܕܹܢ 60 ܕܢܸܗܘܸܐ ܒܓܼܵܘܹܗ ܝܵܪܘܿܬܼܵܐ ܀ 61 : ܣܵܡ̣ ܠܹܗ ܕܹܝܢ ܐܵܦ ܦܘܼܩܕܼܵܢܵܐ 62 ܕܚܵܫܲ݁ܚ ܗ̄ܘ̣ܵܐ ܠܹܗ ܒܗܵܘ̇ ܙܲܒܼܥܵܐ . 63 : ܕܢܸܕܲܥ ܚܲܝܠܵܐ ܕܲܟܼܝܵܢܹܗ 64 ܘܢܹܐܠܲܦ ܫܘܼܠܛܵܢ ܥܵܒܼܘܿܕܼܵܐ ܀ 65 : ܦܲܩܸܕܼ ܠܲܡ ܡܵܪܝܵܐ ܠܐܵܕܼܵܡ 66 ܘܣܵܡ̣ ܠܹܗ ܬܚܘܼܡ̇ܐ ܒܐܝܼܠܵܢܵܐ . 67 : ܕܲܒܼܝܲܕܼ ܗܵܕܹܐ ܬܸܬܼܝܼܕܲܥ 68 ܦܵܪܘܿܫܘܼܬܼܵܐ ܕܲܟܼܝܵܢܹܗ ܀ 69 : ܟܠܗܘܿܢ ܦܹܐܪܹ̈ܐ ܕܦܲܪܝܣܵܐ 70 ܠܒܼܘܼܣܵܡܵܟ ܝܸܗ̄ܒܹ̇ܬܼ ܐܸܢܘܿܢ . 71 : ܡ̣ܢ ܚܲܕܼ ܒܲܠܚܘܿܕܼ ܠܵܐ ܬܹܐܟܼܘܼܠ 72 ܕܡ̇ܘܬܵܐ ܡ̇ܘܠܸܕܼ ܡ̣ܢ ܦܹܐܪ̈ܵܘܗܝ ܀ 73 : ܐܸܢ ܕܹܝܢ ܬܸܛܲܪ ܦܘܼܩܕܼܵܢܲܝ̈ 74 ܘܠܵܐ ܬܲܡܪܲܚ ܥܲܠ ܐܝܼܠܵܢܵܐ . 75 : ܦܹܐܪܵܐ ܕܚܲܝܹ̈ܐ ܐܸܬܲܠ ܠܵܟ 76 ܡ̇ܐ ܕܲܒܼܩܹܝܬܼܵܗ̇ ܠܚܹܐܪܘܼܬܼܵܟ ܀ 77 : ܠܲܬܼܪ̈ܲܝܗܘܿܢ ܕܹܝܢ ܫܲܘܝܵܐܝܼܬܼ 78 ܣ̣ܵܡܹܗ ܠܗܵܢܵܐ ܢܵܡܘܿܣܵܐ . 79 : ܕܠܵܐ ܢܸܬܼܥܲܕܿܠܘܼܢ ܒܲܚܕܼܵܕܹ̈ܐ 80 ܡ̇ܐ ܕܥܵܒܼ̇ܪܝܼܢ ܥܲܠ ܦܘܼܩܕܼܵܢܵܐ ܀ 81 : ܐܘܿ ܢܸܒܼܥܵܐ ܕܟܼܠ ܚܸܟܼܵܡܵܬܼܵܐ 82 ܕܝܵ̇ܕܲܥ ܟܠ ܥܲܕܼܠܵܐ ܢܸܗܘܸܐ . 83 : ܕܟܲܕܼ ܝܵ̇ܕܲܥ ܠܹܗ ܠܬܼܘܼܩܵܢܹܗ 84 ܣܵܐܹ̇ܡ ܠܹܗ ܐܲܝܟ ܠܵܐ ܝܵ̇ܕܲܥ ܀ 85 : ܒܥܵܬܼܵܐ ܕܗܵܠܹܝܢ ܓܲܪܸܓܼܬܲܢܝ 86 ܕܐܸܬܼܢܸܐ ܥܸܠܬܹܗ ܕܐܝܼܠܵܢܵܐ . 87 : ܕܐܲܝܟܲܢ ܡܸܫܟܲܚ ܫܲܬܿܝܼܩܵܐ 88 ܕܢܸܗܘܸܐ ܝܵ̇ܕܲܥ ܚܸܟܼ̈ܡܵܬܼܵܐ ܀ 89 : ܘܐܸܢ ܝܵ̇ܕܲܥ ܗ̄ܘ̣ܵܐ ܕܠܵܐ ܢܵܛܲ݁ܪ 90 ܢܵܡܘܿܣܵܐ ܕܣܵܐܹ̇ܡ ܗ̄ܘ̣ܵܐ ܠܹܗ . 91 : ܥܲܠ ܡ̇ܢ ܥܲܒܼܕܹܿܗ ܡ̇ܝܘܿܬܼܵܐ 92 ܠܡܵܝܘܿܬܼܵܐ ܕܠܵܐ ܒܨܸܒܼܝܵܢܹܗ ܀ 93 : ܘܐܸܢ ܠܵܘ ܡ̇ܝܘܿܬܼܵܐ ܒܪ̣ܵܝܗܝ ܗ̄ܘ̣ܵܐ 94 ܠܐܵܕܼܵܡ ܪܹܫܹܗ ܕܲܟܼܝܵܢܲܢ . 95 : ܗܵܘ̇ ܝܵ̇ܕܲܘܿܥܵܐ ܕܟܼܠ ܝܵ̇ܕܲܥ 96 ܥܲܠ ܡ̇ܢ ܠܵܐ ܟܠ̣ܵܝܗܝ ܡ̣ܢ ܗܵܕܹܐ ܀ 97 : ܫܸܡܥܵܐ ܕܡܸܠܬܼܵܐ ܕܩܸܪܝܵܢܵܐ 98 ܕܵܘܸܕܼ ܣܲܓܿܝܼ ܠܲܦܫܝܼܛܹ̈ܐ . 99 : ܕܲܥܒܼܵܪ ܦܘܼܩܕܵܢܹܗ ܕܐܵܕܼܵܡ 100 ܥܲܒܼܕܹܿܗ ܠܓܸܢܣܲܢ ܡ̇ܝܘܿܬܼܵܐ ܀ 101 : ܘܐܸܢܗܘ̤ ܕܣܲܟܼܠܘܼܬܹܗ ܕܐܵܕܼܵܡ 102 ܚܲܝܒܲܬ̤ ܠܐܵܕܼܵܡ ܘܲܠܝܲܠܕܵܘ̈ܗܝ . 103 : ܗܵܘ̇ ܝܵܕܼܘܿܥܵܐ ܕܟܼܠ ܝܵ̇ܕܲܥ 104 ܥܲܠ ܡ̇ܢܵܐ ܥܒ݂ܲܪܬܹܗ ܗܵܕܹܐ ܀ 105 : ܠܡܵܢ ܬܲܩܸܢ ܗ̄ܘ̣ܵܐ ܒܸܪ̈ܝܵܬܼܵܐ 106 ܕܚܵܫ̈ܚܵܢ ܣܲܓܿܝܼ ܠܡܵܝܘܿܬܹ̈ܐ . 107 : ܘܥܲܠ ܡ̇ܢ ܕܸܟܼܪܹ̈ܐ ܘܢܸܩ̈ܒܼܵܬܼܵܐ 108 ܒܲܟܼܝܵܢܵܐ ܠܐܲܡܝܼܢܘܼܬܼܵܐ ܀ 109 : ܚܵܣ ܕܹܝܢ ܠܵܐ ܦܲܐܝܵܐ ܕܢܹܐܡܲܪ 110 ܗܵܕܹܐ ܠܨܸܒܼܝܵܢ ܒܵܪܘܿܝܵܐ . 111 ܕܠܵܐ ܝܵ̇ܕܲܥ ܗ̄ܘ̣ܵܐ ܕܚܵܛܹ̇ܝܢܲܢ : pb. 102 112 ܘܪܘܼܓܼܙܵܐ ܫܲܚܠܸܦ ܨܸܒܼܝܵܢܹܗ ܀ 113 : ܝܵ̇ܕܲܥ ܗ̄ܘ̣ܵܐ ܟܲܕܼ ܡܲܬܼܩܸܢ ܠܲܢ 114 ܕܡ̇ܝܘܿܬܹ̈ܐ ܥܵܒܹ̇ܕܼ ܗ̄ܘ̣ܵܐ ܠܲܢ . 115 : ܘܣܵܗ̇ܕܵܐ ܒܪܝܼܬܹܗ ܠܝܼܕܲܥܬܹܗ 116 ܕܲܠܡܵܝܘܿܬܹ̈ܐ ܐܸܬܼܒܲܪܝܲܬ̤ ܀ 117 : ܡܠܝܼܠܹ̈ܐ ܘܦܵܪ̈ܘܿܫܹܐ ܥܲܒܼܕܲܢ 118 ܘܐܲܣܸܢ ܘܲܡ̣ܠܵܢ ܚܸܟܼܡܵܬܹ̈ܗ . 119 : ܘܲܨܒܼܵܐ ܕܢܲܝܬܸܿܐ ܒܢܸܣܝܵܢܵܐ 120 ܠܓܲܠܝܘܼܬܼܵܐ ܦܵܪܘܿܫܘܼܬܿܢ ܀ 121 : ܓܒܼܝܼܠ ܗ̄ܘ̣ܵܐ ܐܵܕܼܵܡ ܘܲܡܨܲܒܲܬܼ 122 ܒܦܲܓܼܪܵܐ ܘܢܲܦܫܵܐ ܫܲܘܝܵܐܝܼܬܼ . 123 : ܘܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܹܗ 124 ܥܕܲܡ̇ܐ ܠܲܥܒܼܵܪ ܦܘܼܩܕܼܵܢܵܐ ܀ 125 : ܗܘ̤ܵܐ ܦܘܼܩܕܼܵܢܵܐ ܐܲܝܟ ܟܘܼܪܐ 126 ܘܐܲܥܠܹܗ ܠܐܵܕܼܵܡ ܠܒܼܘܼܚܪܵܢܵܐ . 127 : ܘܐܸܬܼܓܲܠܝܲܬ̤ ܦܵܪܘܿܫܘܼܬܹܗ 128 ܕܠܵܘ ܚܲܣܝܼܪܵܐ ܗ̄ܘ̣ ܒܲܟܼܝܵܢܹܗ ܀ 129 : ܩܪ̣ܵܝܗܝ ܐܝܼܠܵܢܵܐ ܕܝܼܕܲܥܬܼܵܐ 130 ܟܲܕܼ ܚܲܪܫܵܐ ܗ̄ܘ̣ܵܐ ܒܲܟܼܝܵܢܹܗ . 131 : ܕܝܼܕܲܥܬܼܵܐ ܕܟܲܣܝܵܐ ܒܐܵܕܼܵܡ 132 ܒܦܹܐܪܵܐ ܕܡܸܢܹܗ ܐܸܬܼܓܲܠܝܲܬ̤ ܀ 133 : ܕܲܗܒܼܵܐ ܗ̄ܘ̣ܵܐ ܫܚܝܼܡܵܐ ܐܵܕܼܵܡ 134 ܩܕܼܵܡ ܡܹܐܟܼܘܼܠܬܹܿܗ ܕܐܝܼܠܵܢܵܐ . 135 : ܘܡ̣ܢ ܒܵܬܲܪ ܕܐܸܟܲܠ ܦܹܐܪܵܐ 136 ܚܵܘܝܼ ܫܘܼܦܪܵܐ ܕܨܘܼܪ̈ܵܬܹܗ ܀ 137 : ܗܘ̤ܵܐ ܦܹܐܪܵܐ ܒܲܕܼܡܘܼܬܼ ܟܘܼܪܵܐ 138 ܘܐܵܕܼܵܡ ܒܓܼܵܘܹܗ ܐܲܝܟ ܕܲܗܒܼܵܐ . 139 : ܘܲܢܦ݂ܲܚ ܒܹܗ ܚܹܝܠ ܡܹܐܟܼܘܼܠܬܼܵܐ 140 ܘܩܲܒܸܿܠ ܛܲܥܡܵܐ ܕܝܼܕܲܥܬܼܵܐ ܀ 141 : ܬܘܼܩܵܢܵܐ ܕܥܵܠܡܵܐ ܕܲܥܬܼܝܼܕܼ 142 ܒܐܝܼܠܵܢ ܚܲܝܹ̈ܐ ܒܲܕܲܩ ܠܲܢ . 143 : ܘܣܵܡܹܗ ܒܕܼܘܼܟܲܬܼ ܦܘܼܪܥܵܢܵܐ 144 ܠܲܡܝܲܬܿܪܘܼܬܼܵܐ ܕܨܸܒܼܝܵܢܹܗ ܀ 145 : ܪܸܓܿܬܼܵܐ ܕܦܹܐܪܵܐ ܕܐܝܼܠܵܢܵܐ 146 ܓܲܪܓܲܬ̤ ܠܫܲܒܼܪܘܼܬܹܗ ܕܐܵܕܵܪܡ . 147 : ܕܡ̇ܐ ܕܐܸܟܼܠܲܬ̤ ܢܲܦܫܹܗ ܡܸܢܹܗ 148 ܡܚܲܕܸܿܬܼ ܠܹܗ ܦܹܐܪܵܐ ܕܚܲܝܹ̈ܐ ܀ 149 : ܒܫܸܡܥܵܐ ܕܲܬܼܪܹܝܢ ܐܝܼܠܵܢܹ̈ܐ 150 ܥܵܠܡܹ̈ܐ ܬܪ̈ܲܝܗܘܿܢ ܐܲܡܬܸܿܠ ܠܲܢ . 151 : ܘܐܲܝܟ ܕܲܠܫܲܒܼܪܹ̈ܐ ܒܝܲܕܼ ܐ̄ܪܵܙܵܐ 152 ܨܒܼܵܐ ܕܲܢܒܲܕܸܿܩ ܟܲܣܝܘܼܬܹܗ ܀ 153 : ܒܐܝܼܠܵܢܵܐ ܕܹܝܢ ܕܝܼܕܲܥܬܼܵܐ 154 ܒܥܘܼܬܼܪܵܐ ܐܲܪܥܵܢܵܐ ܐܲܣܪ̣ܹܗ . 155 : ܘܒܼܐܝܼܠܵܢ ܚܲܝܹ̈ܐ ܒܲܕܸܿܩ ܠܹܗ 156 ܥܲܠ ܗܵܘ̇ ܥܘܼܬܼܪܵܐ ܫܡܲܝܵܐ ܀ 157 : ܠܵܐ ܡܨܸܐ ܗ̄ܘ̣ܵܐ ܕܢܹܐܠܲܦ ܗܵܕܹܐ 158 ܐܵܕܼܵܡ ܫܲܒܼܪܵܐ ܒܗܵܘ̇ ܙܲܒܼܢܵܐ . 159 : ܘܥܲܠ ܗܵܝ̇ ܓܼܪܓܹܗ ܒܐܝܼܠܵܢܵܐ 160 ܕܢܸܗܘܸܐ ܣܵܦܹ̇ܩ ܠܝܼܕܲܥܥܬܼܵܐ ܀ 161 : ܝܵ̇ܕܲܥ ܗ̄ܘ̣ܵܐ ܒܟܼܠܗܹܝܢ ܕܐܵܕܼܵܡ 162 ܗܵܘ̇ ܕܲܒܼܪܵܝܗܝ ܠܐܵܕܼܵܡ ܘܲܠܟܼܠ . 163 : ܘܲܒܼܬܼܘܼܩܵܢܹܗ ܕܡ̇ܝܘܿܬܼܵܐ 164 ܨܒܼܵܐ ܕܲܢܒܲܕܸܿܩ ܚܸܕܡܵܬܹ̈ܗ ܀ 165 : ܬܲܚܡܹܗ ܡ̣ܢ ܚܲܕܼ ܐܝܼܠܵܢܵܐ 166 ܘܓܲܪܓܹܗ ܠܪܸܓܿܬܼܵܐ ܕܲܐ̄ܚܪܹܢܵܐ . 167 : ܘܲܕܢܹܐܟܼܘܿܠ ܘܲܕܼܠܵܐ ܢܹܐܟܼܘܿܠ 168 ܒܨܸܒܼܝܵܢ ܐܵܕܼܵܡ ܣܝܼܡܵܐ ܗ̣̄ܘܵܬܼ ܀ 169 : ܒܥܘܼܡܪܵܐ ܕܲܥܕܹܢ ܣܵܡ̣ ܐܸܢܘܿܢ 170 ܠܲܦܫܝܼܛܹ̈ܐ ܘܝܲܩܲܪ ܐܸܢܘܿܢ . pb. 103 171 : ܘܫܲܥܒܸܿܕܼ ܟܠ ܕܲܗܘ̤ܵܐ ܡܸܢܹܗ 172 ܠܫܘܼܠܛܵܢܵܐ ܕܨܲܠܡܹܗ ܕܐܵܕܼܵܡ ܀ 173 : ܒܪ̣ܵܐ ܠܲܡ ܡ̇ܪܝܵܐ ܐܲܠܵܗܵܐ 174 ܠܲܒܼܥܝܼܪܵܐ ܘܲܠܚܲܝ̈ܘܵܬܼܵܐ . 175 : ܘܐܲܥܒܲܪ ܐܸܢܘܿܢ ܩܕܼܵܡ ܐܵܕܼܵܡ 176 ܕܢܸܩܪܸܐ ܫܡܵܗܹ̈ܐ ܠܩܸܢܝܵܢܵܘ̈ܗܝ ܀ 177 : ܘܝܲܗ̣̄ܒܼ ܒܹܗ ܚܲܝܠܵܐ ܥܵܒܼܪܕܹܗ 178 ܘܲܩ̣ܪܵܐ ܫܡܵܗܹ̈ܐ ܟܡܵܐ ܕܲܣܦܲܩ̣ . 179 : ܟܲܕܼ ܡܲܠܸܦ ܠܹܗ ܒܝܲܕܼ ܗܵܕܹܐ 180 ܕܡ̇ܪܵܐ ܕܟܼܠ ܕܲܗܘ̤ܵܐ ܣܵܡܹܗ ܀ 181 : ܬܲܗܪܵܐ ܗ̄ܘ̣ ܨܲܠܡܹܗ ܕܒܼܵܪܘܿܝܵܐ 182 ܕܲܟܼܡܵܐ ܡܝܲܬܲܪ ܬܘܼܩܵܢܹܗ . 183 : ܕܡ̇ܪܘܼܬܹܗ ܥܲܠ ܟܠ ܡܸܬܼܚܲܬ̤ 184 ܘܠܹܗ ܐܸܫܬܲܥܒܲܕܼܘ ܟܠ ܕܲܗܘ̤ܵܘ ܀ 185 : ܒܹܗ ܐܲܣܝܼܪܝܼܢ ܫܲܘܝܵܐܝܼܬܼ 186 ܚܲܝܹ̈ܐ ܕܲܪ̈ܫܹܐ ܘܲܡܠܝܼܠܹ̈ܐ . 187 : ܘܒܲܐܚܝܵܢܘܼܬܼܗܘܿܢ ܕܲܠܘܵܬܹܗ 188 ܡܙܲܝܚܝܼܢ ܠܹܗ ܐܲܝܟ ܕܲܠܡܲܠܟܵܐ ܀ 189 : ܪܵܘܡ̇ܐ ܘܥܘܼܡܩܵܐ ܠܕܼܘܼܝܪ̈ܵܘܗܝ 190 ܝܲܡܵܐ ܘܝܲܒܼܫܵܐ ܠܦܘܼܪܢܵܣܹܗ . 191 : ܪ̈ܘܼܚܹܐ ܘܡܲܫܒܹ̈ܐ ܠܚܲܝܘܼܬܹܗ 192 ܩܲܝܛܵܐ ܘܣܲܬܼܘܵܐ ܠܲܢܝܵܚܹܗ ܀ 193 : ܦܨܝܼ̈ܚܵܢ ܗ̣̄ܘܲܝ̈ ܒܹܗ ܒܸܪ̈ܝܵܬܼܵܐ 194 ܘܫܵܡ̈ܝܥܵܢ ܠܹܗ ܐܲܝܟ ܕܲܠܡܵܪܵܐ . 195 : ܘܲܡܕܲܝܠܝܼܢ ܗ̄ܘ̣ܵܘ ܡܲܠܲܐܪܹ̈ܐ 196 ܒܬܸܫܡܸܫܬܹܿܗ ܟܲܕܼ ܚܵܕܹܝܢ ܗ̄ܘ̣ܵܘ ܀ 197 : ܒܚܘܼܒܵܐ ܠܘܵܬܹܗ ܟܵܢ̇ܫܝܼܢ ܗ̄ܘ̣ܵܘ 198 ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ . 199 : ܘܚܵܕܹܝܢ ܗ̄ܘ̣ܵܘ ܕܲܡܫܵܘܬܲܦ ܗ̄ܘ̣ 200 ܟܝܵܢܵܐ ܕܟܼܠܗܘܿܢ ܒܐܝܼܩܵܪܹܗ ܀ 201 : ܚܲܕܼ ܒܲܠܚܘܿܕܼ ܠܵܐ ܢܲܦܫܹܗ 202 ܒܡܵܪܘܼܬܼܵܐ ܕܚܘܼܒܹܿܗ ܕܐܵܕܼܵܡ . 203 : ܘܠܵܐ ܒܸܣܡܲܬ̤ ܠܹܗ ܐܵܘܝܘܼܬܼܵܐ 204 ܕܲܒܼܓܹܐܪܵܐ ܒܠܲܥ ܕܲܝܣܵܡܵܐ ܀ 205 : ܠܵܐ ܗ̄ܘ̣ܐ ܩܛܝܼܪܵܐ ܕܲܐ̄ܚܪ̈ܵܢܹܐ 206 ܥܨ̣ܵܝܗܝ ܗ̄ܘ̣ܵܐ ܕܢܸܗܘܸܐ ܕܲܠܩܘܼܒܼܠܵܐ . 207 : ܕܒܲܟܼܝܵܢܹܗ ܛܵܒܼܵܐ ܒܪܸܐ ܗ̄ܘ̣ܵܐ 208 ܐܲܝܟ ܡܲܠܲܐܟܹ̈ܐ ܒܢܲܝ̈ ܬܸܓܼܡܹܗ ܀ 209 : ܠܵܐ ܗܘ̤ܵܬܼ ܥܸܠܬܼܵܐ ܠܲܚܣܵܡܹܗ 210 ܘܠܵܐ ܐܲܬܼܪܵܐ ܠܡܲܪܝܼܪܘܬܹܗ . 211 : ܐܸܠܵܐ ܪܲܒܿܘܼܬܹܗ ܕܐܵܕܼܵܡ 212 ܕܲܚܙ̣ܵܝܗܝ ܕܡ̣ܢ ܟܠ ܡܸܬܼܝܩܲܪ ܀ 213 : ܕܠܲܚܬܹܗ ܡܸܪܬܹܗ ܠܚܲܣܵܡܵܐ 214 ܘܲܗܘ̤ܵܐ ܟܠܹܗ ܕܲܠܩܘܼܒܼܠܵܐ . 215 : ܘܐܸܬܼܚܲܡܲܬܼ ܥܲܠ ܒܵܪܘܿܝܵܐ 216 ܒܗܵܝ̇ ܕܝܲܩܲܪ ܨܲܠܡܹܗ ܕܐܵܕܼܵܡ ܀ 217 : ܗܘ̤ ܒܚܘܼܫܵܒܼܵܘ̈ܗܝ ܝܵܒܹ̇ܕܼ ܗ̄ܘ̣ܵܐ 218 ܒܪܸܓܿܬܼܵܐ ܒܝܼܫܬܵܐ ܕܕܸܠܩܲܬ̤ ܒܹܗ . 219 : ܘܟܼܠ ܦܘܼܪ̈ܣܝܼܢ ܡܸܨܛܲܢܲܥ ܗ̄ܘ̣ܵܐ 220 ܕܢܲܝܬܸܿܐ ܠܓܸܠܝܵܐ ܨܸܢܥܵܬܹ̈ܗ ܀ 221 : ܪܸܓܿܬܹܗ ܣܢܝܼܬܼܵܐ ܗܵܕܹܐ ܗ̄ܘ̣ܵܬܼ 222 ܕܥܲܠ ܡ̇ܢ ܐܵܕܼܵܡ ܡܸܬܼܝܲܩܲܪ . 223 : ܘܥܲܠ ܡ̇ܢܵܐ ܒܚܘܼܒܹܿܗ ܟܕܼܝܼܢܝܼܢ 224 ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ ܀ 225 : ܠܝܼ ܕܐܝܼܬܲܝ ܪܹܫܵܐ ܕܐܵܐܲܪ 226 ܘܟܼܠܗܘܿܢ ܬܸܓܼܡܹ̈ܐ ܪ̈ܘܼܚܵܢܹܐ . 227 : ܐܵܦܠܵܐ ܒܡܸܠܬܼܵܐ ܝܲܩܲܪ ܠܲܢ 228 ܟܲܕܼ ܡܲܬܼܩܸܢ ܠܹܗ ܠܲܟܼܝܵܢܲܢ ܀ 229 : ܒܬܼܘܼܩܵܢܹܗ ܕܗܵܢܵܐ ܫܝܼܛܵܐ 230 ܥܲܦܪܵܐ ܕܲܚܝܼܚܵܐ ܕܐܲܪܥܵܐ . 231 : ܢܸܥܒܸܿܕ ܠܲܡ ܐ̄ܢܵܫܵܐ ܒܨܲܠܡܲܢ 232 ܘܢܸܗܘܸܐ ܝܲܩܝܼܪ ܒܲܕܼ ܡܘܼܬܲܢ ܀ 233 ܥܲܒܼܕܹܿܗ ܐܲܝܟ ܡ̇ܪܵܐ ܒܐܲܪܥܵܐ : pb. 104 234 ܘܲܩ̣ܪܵܝܗܝ ܨܲܠܡܵܐ ܕܟܲܣܝܘܼܬܹܗ . 235 : ܘܡܸܬܼܝܲܩܲܪ ܡ̣ܢ ܟܠ ܕܲܗܘ̤ܵܘ 236 ܐܲܝܟ ܒܵܪܘܿܝܵܐ ܒܲܒܼܪܝܼܬܹܗ ܀ 237 : ܐܸܠܵܐ ܘܫܲܥܒܸܿܕܼ ܠܐܝܼܩܵܪܹܗ 238 ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀ 239 : ܓܒܼܝܼܠ ܡ̣ܢ ܐܲܪܥܵܐ ܡ̇ܝܘܿܬܼܵܐ 240 ܘܫܝܼܛ ܒܲܕܼܝܵܢܹܗ ܐܲܝܟ ܐܲܪܥܵܐ . 241 : ܘܫܘܼܠܛܵܢܵܐ ܕܡܸܠܬܹܗ ܡܲܡܠܸܟ 242 ܥܲܠ ܥܸܠܵܝܹ̈ܐ ܘܬܲܚܬܵܝܹ̈ܐ ܀ 243 : ܣܸܦܲܬ̤ ܢܘܼܪܵܐ ܕܲܚܣܵܡܹܗ 244 ܘܲܕܼܠܸܩ ܪܘܼܓܼܙܵܐ ܕܲܛܢܵܢܹܗ . 245 : ܘܲܒܼܥ̣ܵܐ ܕܲܢܕܼܝܼܩ ܨܹܐܕܲܝܗܘܿܢ 246 ܘܢܲܝܬܸܿܐ ܠܓܸܠܝܵܐ ܚܘܼܫܵܒܼܵܘ̈ܗܝ ܀ 247 : ܠܵܐ ܚܵܘܝܼ ܠܗܘܿܢ ܨܸܢ̈ܥܵܬܹܗ 248 ܐܲܝܟ ܕܲܡܬܵܕܼ ܕܢܸܥܒܸܿܕܼ ܗܵܫܵܐ . 249 : ܕܠܵܐ ܫܲܠܝܼܛ ܗ̄ܘ̣ܵܐ ܒܗܵܘ̇ ܙܲܒܼܢܵܐ 250 ܕܲܢܕܲܡܸܐ ܒܐܸܣܟܹܿܝܡ ܐ̄ܢܵܫܵܐ ܀ 251 : ܚܸܘܝܐ ܥܒ݂ܲܕܼ ܠܹܗ ܟܘܿܬܿܝܼܢܵܐ 252 ܘܲܠܒܸܫ̣ ܘܟܲܣܝܼ ܣܢܝܼܘܼܬܹܗ . 253 : ܕܠܵܐ ܢܸܬܼܪܲܞܒܿܘܼܢ ܡ̣ܢ ܫܸܠܝܵܐ 254 ܒܲܚܙܵܬܼܵܐ ܕܠܵܐ ܡܥܵܕܼܝܼܢ ܒܵܗ̇ ܀ 255 : ܒܗܝܼܠܝܼܢ ܘܲܫܠܹܝܢ ܬܲܡܝܼܡܹ̈ܐ 256 ܘܢܵܛ̇ܪܝܼܢ ܛܲܟܼܣܹܗ ܕܥܵܒܼܘܿܕܼܵܐ . 257 : ܘܦܲܐܝܵܐ ܚܙܵܬܼܗܘܿܢ ܠܲܚ̈ܕܼܵܕܹܐ 258 ܒܢܲܟܼܦܘܼܬܼܵܐ ܕܪܸ̈ܥܝܵܢܲܝܗܘܿܢ ܀ 259 : ܫܲܪܝܼ ܡܡܲܠܸܠ ܙܹܐܦܵܢܵܐ 260 ܒܟܸܢܵܪܵܐ ܕܒܸܣܪܵܐ ܒܩܵܠܵܐ . 261 : ܕܡܵܢܲܐ ܗ̄ܝܼ ܥܸܠܬܼܵܐ ܕܲܟܼܠܹܝܢ ܐ̄ܢܬܿܘܿܢ 262 ܡ̣ܢ ܡܹܐܟܼܘܼܠܬܵܐ ܕܟܼܠ ܦܹܐܪ̈ܝܼܢ ܀ 263 : ܠܗܘܿܢ ܫܲܐܸܠ ܗ̄ܘ̣ܵܐ ܩܲܕܼܡ̇ܝܑܬܼ 264 ܐܲܝܟ ܕܢܹܐܠܲܦ ܫܲܪܝܼܪܵܐܝܼܬܼ . 265 : ܕܲܡܦܵܣ ܗ̄ܘ̣ܵܐ ܒܹܗ ܒܲܟܼܝܵܢܹܗ 266 ܕܠܵܐ ܡܨܸܐ ܝܵ̇ܕܲܥ ܟܲܣ̈ܝܵܬܼܵܐ ܀ 267 : ܠܵܐ ܫܡܝܼܥ ܗ̄ܘ̣ܵܐ ܠܹܗ ܦܘܼܩܪܵܢܵܐ 268 ܕܣܵܡ̣ ܒܵܪܘܿܝܵܐ ܠܒܹܝܬܼ ܐܵܕܼܵܡ . 269 : ܥܲܠ ܗܵܕܹܐ ܫܲܐܸܠ ܐܸܢܘܿܢ 270 ܕܢܹܐܠܲܦ ܡܸܠܬܼܵܐ ܘܟܸܢ ܢܲܛܥܸܐ ܀ 271 : ܚܸܘܝܵܐ ܠܚܵܘܵܐ ܐܸܡ݂ܲܪ ܗ̄ܘ̣ܵܐ 272 ܨܢܝܼܥܵܐ ܠܫܲܦܝܲܬܼ ܪܸܥܝܵܢܵܐ . 273 : ܕܕܲܠܡܵܐ ܒܵܪܘܿܝܵܐ ܟܠܵܟܼܘܿܢ 274 ܡ̣ܢ ܦܹܐܪܹ̈ܐ ܪ̈ܓܼܝܼܓܹܐ ܕܲܥܕܹܢ ܀ 275 : ܫܒܲܪܬܼܵܐ ܠܲܢܟܼܝܼܠܵܐ ܐܸܡܪܵܬ̤ 276 ܕܠܵܐ ܟܠܹܝܢܲܢ ܡ̣ܢ ܐܝܼܠܵܢܹ̈ܐ . 277 : ܡ̣ܢ ܚܲܕܼ ܐܝܼܠܵܢܵܐ ܬܲܝܡܲܢ 278 ܕܡ̇ܘܬܵܐ ܟܣܸܐ ܒܵܗ̇ ܒܡܹܐܟܼܘܼܠܬܸܿܗ ܀ 279 : ܐܸܫܟܲܚ ܐܲܬܼܪܵܐ ܙܹܐܦܵܢܵܐ 280 ܘܫܲܪܝܼ ܕܢܸܙܪܘܿܥ ܙܝܼܙܵܢܵܘ̈ܗܝ . 281 : ܘܐܵܘܥܝܼ ܦܹܐܪܵܐ ܕܨܸܒܼܝܵܢܹܗ 282 ܕܓܵܠܘܼܬܼܵܐ ܒܫܘܼܪܵܝܵܐ ܀ 283 : ܠܵܐ ܠܲܡ ܡ̇ܘܬܵܐ ܡ̇ܝ̇ܬܿܝܼܢ ܐܢ̄ܬܿܘܿܢ 284 ܚܸܘܝܵܐ ܠܚܵܘܵܐ ܡܲܛܥܸܐ ܗ̄ܘ̣ܵܐ . 285 : ܐܲܝܟ ܐܲܠܵܗܹ̈ܐ ܗܵܘܹ̇ܝܢ ܐܢ̄ܬܿܘܿܢ 286 ܝܵܕܲܘܿܥܹ̈ܐ ܕܲܣܬܼܝܼܪ̈ܵܬܼܵܐ ܀ 287 : ܐܘܿܗ ܡ̣ܢ ܣܵܢܵܠܵܐ ܕܐ̄ܢܵܫܘܼܬܼܵܐ 288 ܕܕܲܠܚܹܗ ܠܫܲܝܢܵܐ ܕܲܒܼܪܝܼܬܼܵܐ . 289 : ܕܠܵܐ ܣܸܦܩܲܬ̤ ܕܐܲܛܥܝܼ ܒܲܠܚܘܿܕܼ 290 ܐܸܠܵܐ ܕܐܲܒܲܥ ܐܲܠܵܗܹ̈ܐ ܀ 291 ܗܵܪܟܵܐ ܕܸܢܚܲܬ̤ ܒܝܼܫܘܼܬܹܗ : pb. 105 292 ܘܗܘ̤ ܒܡܸܠܵܘ̈ܗܝ ܩܲܛܪܸܓܼ ܢܲܦܫܹܗ . 293 : ܕܲܚܣ݂ܲܡ ܒܐܵܕܼܵܡ ܘܲܒܼܝܲܠܕܵܘ̈ܗܝ 294 ܘܐܲܥܸܠ ܐܝܼܬܼܝܹ̈ܐ ܣܲܓܿܝܼ̈ܠܹܐ ܀ 295 : ܐܲܠܵܗܹ̈ܐ ܠܲܡ ܗܵܘܹ̇ܝܬܿܘܿܢ 296 ܘܠܵܘ ܚܲܕܼ ܐܲܠܵܗܵܐ ܒܲܠܚܘܿܕܼ . 297 : ܘܥܲܠ ܗܵܕܹܐ ܟܠܵܟܼܘܿܢ ܡܸܢܹܗ 298 ܕܐܝܼܠܵܢܵܐ ܘܲܩܪ̣ܵܝܗܝ ܡ̇ܘܬܵܐ ܀ 299 : ܩܪܘܿܒܼܘ ܐܸܬܼܒܲܣܲܡܘ ܡ̣ܢ ܦܹܐܪ̈ܵܘܗܝ 300 ܘܗܵܐ ܡܸܬܼܦܲܬܼ̈ܚܵܢ ܥܲܝܢܲܝ̈ܟܿܘܿܢ . 301 : ܕܚܲܝܹ̈ܐ ܟܣܹܝܢ ܒܵܗ̇ ܒܡܹܐܐܟܼܘܼܠܬܵܐ 302 ܕܬܸܥܒܸܿܕܼ ܐ̄ܢܵܫܵܐ ܐܲܠܵܗܹ̈ܐ ܀ 303 : ܚܙܵܬ̤ ܠܲܡ ܐܲܢ̄ܬܿܬܼܵܐ ܠܐܝܼܠܵܢܵܐ 304 ܕܪܸܓܿܬܼܵܐ ܗ̄ܘ̣ ܟܠܹܗ ܘܲܚܙܵܬܼܵܐ ܗ̄ܘ̣ . 305 : ܘܢܸܣܒܲܬ̤ ܡ̣ܢ ܦܹܐܪ̈ܵܘܗܝ ܘܐܸܟܼܠܲܬ̤ 306 ܘܝܸܗ̄ܒܲܬ̤ ܥܲܡܵܗ̇ ܠܫܵܘܬܵܦܵܗ̇ ܀ 307 : ܗ̤ܝ ܠܘܼܩܕܼܵܡ ܐܸܡ݂ܲܪ ܕܐܸܟܼܠܲܬ̤ 308 ܕܬܸܩܛܘܿܦ ܠܵܗ̇ ܫܸܡ ܐܲܠܵܗܹ̈ܐ . 309 : ܒܗܵܝ̇ ܕܐܸܬܿܕܒܼܪܲܬ̤ ܠܲܦܝܵܣܵܐ 310 ܕܐܲܝܟ ܐܲܠܵܗܹ̈ܐ ܗܵܘܹ̇ܝܬܿܘܿܢ ܀ 311 : ܠܒܲܥܠܵܗ̇ ܐ̄ܚܪܵܘܑܬܼ ܝܸܗ̄ܒܲܬ̤ ܠܹܗ 312 ܕܗ̤ܝܼ ܠܘܼܩܕܼܵܡ ܬܸܗܘ̤ܐ ܐܲܠܵܗ . 313 : ܕܣܲܒܼܪܵܐ ܣܪܝܼܩܵܐ ܐܲܛܥܝܼ ܒܗ̇ 314 ܕܫܘܼܘܕܵܝܹܗ ܕܐܵܟܹ̇ܠ ܩܲܪܨܵܐ ܀ 315 : ܐܸܬܼܦܬܲܚ ܠܲܡ ܥܲܝܢܲܝ̈ܗܘܿܢ 316 ܒܡܹܐܟܼܘܼܠܬܵܐ ܕܦܹܐܪܵܐ ܘܲܚ̣ܙܵܘ . 317 : ܘܐܸܬܼܥܲܕܲܠܘ ܒܲܩܢܘܿܡܲܝ̈ܗܘܿܢ 318 ܚܙܵܬܼܵܐ ܕܡܲܠܝܵܐ ܫܘܼܚܵܪܵܐ ܀ 319 : ܠܵܐ ܝܵ̇ܕܲܥܝܼܢ ܗ̄ܘ̣ܵܘ ܟܘܼܐܵܪܵܐ 320 ܩܕܼܵܡ ܡܹܐܟܼܘܼܠܬܵܐ ܕܐܝܼܠܵܢܵܐ . 321 : ܘܡ̣ܢ ܕܥܲܒ݂ܲܪܘ ܥܲܠ ܦܘܼܩܕܵܢܵܐ 322 ܚܙ̣̰ܵܘ ܕܲܫܠܝܼܚܝܼܢ ܘܲܡܦܲܪܣܹܝܢ ܀ 323 : ܕܲܒܸܿܩܘ ܕܹܝܢ ܛܲܪ݁ܦܹܐ ܕܬܹܐܢܹ̈ܐ 324 ܡ̣ܢ ܟܘܼܚܵܕܼܵܐ ܕܲܚܕܵܕܹ̈ܐ . 325 : ܕܲܚܛܝܼܬܼܵܐ ܥܸܒܼܕܲܬ̤ ܐܸܢܘܿܢ 326 ܦܘܼܪܣܵܝܵܐ ܘܨܲܥܪܵܐ ܡܸܢܫܹܠܝ ܀ 327 : ܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܼܵܐ 328 ܒܪܸ̈ܥܝܵܢܲܝܗܘܿܢ ܕܲܦܝܼܛܹ̈ܐ . 329 : ܘܡ̣ܢ ܕܐܸܟܲܠ̣ܘ ܡ̣ܢ ܐܝܼܠܵܢܵܐ 330 ܗܘ̤ܵܘ ܦܵܪ̈ܘܿܫܹܐ ܕܘܵܠ̈ܝܵܬܼܵܐ ܀ 331 : ܥܲܠ ܗܲܕܹܐ ܩ̣ܪܵܝܗܝ ܕܝܼܕܲܥܬܼܵܐ 332 ܠܐܝܼܠܵܢܵܐ ܕܐܸܟܲܠ̣ܘ ܡܸܢܹܗ . 333 : ܕܝܼܕܲܥܬܼܵܐ ܕܪܸ̈ܥܝܵܢܲܗܘܿܢ 334 ܒܡܹܐܟܼܘܼܠܬܵܐ ܕܡܸܢܹܗ ܕܸܢܚܲܬ̤ ܀ 335 : ܠܵܘ ܕܝܼܕܲܥܬܼܵܐ ܝܵܗ̇ܒܼ ܗ̄ܘ̣ܵܐ 336 ܕܗܵܕܹܐ ܠܵܐ ܩܢܸܐ ܒܲܟܼܝܵܢܹܗ . 337 : ܐܸܠܵܐ ܕܲܒܼܥܸܠܬܹܗ ܕܝܼܠܹܗ 338 ܝܲܠܦ̣ܘܼܗܝ ܠܲܥܵܒܼܵܪ ܦܘܼܩܕܵܢܵܐ ܀ 339 : ܥܒ݂ܲܕܼܘ ܬܲܟܼܣܝܼܬܼܵܐ ܠܓܼܘܼܫܡܲܝ̈ܗܘܿܢ 340 ܛܲܪ̈ܦܵܘܗܝ ܕܝܼܠܹܗ ܕܐܝܼܠܵܢܵܐ . 341 : ܕܲܒܼܥܸܠܬܹܗ ܩ̣ܢܵܘ ܝܼܕܲܥܬܼܵܐ 342 ܒܛܲܪ̈ܦܵܘܗܝ ܟܲܣܝܼܘ ܦܲܓܼܪ̈ܲܝܗܘܿܢ ܀ 343 : ܗܵܘ̇ ܕܹܝܢ ܝܵ̇ܕܲܥ ܟܲܣ̈ܝܵܬܼܵܐ 344 ܠܵܐ ܐܲܗܡܝܼ ܡ̣ܢ ܬܘܼܒܵܢܹܗ . 345 : ܕܐܵܦ ܟܲܕܼ ܣܵܡ̣ ܠܹܗ ܦܘܼܩܕܵܢܵܐ 346 ܝܵ̇ܕܲܥ ܗ̄ܘ̣ܵܐ ܕܡܸܚܛܵܐ ܚܵܛܹ̇ܐ ܀ 347 : ܠܦܵܢܝܹܗ ܕܝܵܘܡ̇ܐ ܐܲܫܡܲܥ ܗ̄ܘ̣ܵܐ 348 : ܩܵܠܵܐ ܕܪܸ̈ܓܼܠܵܘܗܝ ܒܵܪܘܿܝܵܐ 349 : ܟܲܕܼ ܐܵܬܹܿܐ ܕܢܸܬܼܒܲܥ ܐܸܢܘܿܢ 350 ܥܝܵܪܬܵܐ ܕܲܥܒܼܵܪ ܦܘܼܕܵܢܵܐ ܀ 351 ܐܘܿ ܟܝܵܢܵܐ ܕܠܵܐ ܪܘܼܟܵܒܼܵܐ : pb. 106 352 ܕܠܵܐ ܡܸܣܬܲܝܲܟ ܒܲܥܒܼܵܕܼܵܘ̈ܗܝ . 353 : ܕܐܲܩܢܝܼ ܩܵܠܵܐ ܠܗܲܠܟܼܵܬܹ̈ܗ 354 ܟܲܕܼ ܐܵܬܹ̇ܐ ܕܢܲܟܸܿܣ ܠܐܵܕܼܵܐ ܀ 355 : ܐܘܿ ܢܸܒܼܥܵܐ ܕܟܼܠ ܚܸܟܼ̈ܡܵܬܼܵܐ 356 ܕܐܲܚܝܼܕܼ ܣܵܟܼܵܐ ܕܟܼܠ ܡܸܕܹܿܡ . 357 : ܕܲܡܫܲܐܸܠ ܐܲܝܟ ܠܵܐ ܝܵ̇ܕܲܥ 358 ܕܐܲܝܟܵܐ ܡܣܲܬܲܪ ܒܲܪ ܒܲܝܬܹܿܗ ܀ 359 : ܐܲܡܫܲܥ ܩܵܠܵܐ ܕܗܲܠܟܼܵܬܹ̈ܗ 360 ܕܢܲܪܗܸܒܼ ܐܸܢܘܿܢ ܥܲܠ ܕܲܚܛܵܘ̣ . 361 : ܡܫܲܐܸܠ ܗ̄ܘ̣ܵܐ ܕܐܲܝܟܵܐ ܐܢ̄ܬܿ ܐܵܕܼܵܡ 362 ܘܲܡܚܵܘܸܐ ܕܝܵ̇ܕܲܥ ܕܐܲܝܟܵܐ ܗ̄ܘ̣ ܀ 363 : ܐܲܝܟܵܐ ܐܢܬܿ ܐܕܼܵܡ ܐܸܡ݂ܲܪ ܗ̄ܘ̣ܵܐ 364 ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ . 365 : ܐܲܝܟܵܐ ܐܢ̄ܬܿ ܝܵܪܬܹܿܗ ܕܦܲܪܕܲܝܣܵܐ 366 ܠܡܵܢܵܐ ܡܛܲܫܹܝܬܿ ܣܘܼܪ̈ܚܵܢܲܝܟ ܀ 367 : ܐܘܿ ܛܵܒܼܵܐ ܟܡܵܐ ܡܲܚܸܒܼ ܠܹܗ 368 ܠܨܲܠܡܵܐ ܕܐܵܕܼܵܡ ܥܲܦܪܵܢܵܐ . 369 : ܕܲܒܼܥ̈ܡܵܬܼܵܐ ܚܢܝܼܓܼܵܬܼܵܐ 370 ܒܵܥܹ̇ܐ ܠܵܗ̇ ܠܐܲܒܿܝܼܕܼܘܼܬܹܗ ܀ 371 : ܐܲܝܟܵܐ ܐܢ̄ܬܿ ܐܵܕܼܵܡ ܝܲܩܝܼܪܵܐ 372 ܕܲܥܒܲܕܿܬܵܟ ܡ̇ܪܵܐ ܒܐܲܪܥܵܐ . 373 : ܡ̇ܢܵܐ ܥܒܼܝܼܕܲܬܿ ܦܘܼܪܣܵܝܵܐ 374 ܢܲܟܼܦܵܐ ܕܲܫܠ݂ܲܚ ܙܲܗܝܘܼܬܹܗ ܀ 375 ܩܵܠܵܟ ܫܸܡܥܹ̇ܬܼ ܘܐܸܬܿܛܲܫܝܼܬܼ . 376 ܐܵܕܼܵܡ ܦܲܢܝܼ ܠܥܵܒܼܘܿܕܹܗ . 377 : ܘܒܼܵܗܹ̇ܬܼ ܐ̄ܢܵܐ ܕܐܸܚܙܸܐ ܐܲܦܲܝ̈ܟ 378 ܕܲܫܠܝܼܚ ܐ̄ܢܵܐ ܘܲܡܦܲܪܣܲܝ ܐ̄ܢܵܐ ܀ 379 : ܡܲܢ ܥܲܒܼܕܵܟ ܥܲܪܛܸܠܵܝܵܐ 380 ܡ̇ܪܵܐ ܠܥܲܒܼܕܹܿܗ ܐܸܡ݂ܲܪ ܗ̄ܘ̣ܵܐ . 381 : ܡܲܢ̣ܘܼ ܐܲܫܠܲܚ ܬܲܟܼܣܝܼܬܼܵܟ 382 ܝܲܩܝܼܪܵܐ ܕܨܲܥܲܪ ܢܲܦܫܹܗ ܀ 383 : ܕܲܠܡܵܐ ܚܙܵܬܼܵܐ ܕܐܝܼܠܵܢܵܐ 384 ܓܲܪܸܓܼܬܼܵܟ ܨܹܝܕܼ ܡܹܐܟܼܘܼܠܬܼܵܐ . 385 : ܘܲܬܼܚܘܼܡ̇ܐ ܕܬܲܚܡܹܬܼ ܥܲܒܼܕܵܟ 386 ܥܲܪܛܸܠܝܵܐ ܕܠܵܐ ܢܲܚ̈ܬܹܿܐ ܀ 387 : ܐܲܢ̄ܬܿܬܼܵܐ ܝܸܗ̄ܒܲܬ̤ ܠܝܼ ܘܐܸܟܼܠܹ̇ܬܼ 388 ܐܕܼܵܡ ܫܲܒܼܪܵܐ ܐܸܡ݂ܲܪ ܗ̄ܘ̣ܵܐ . 389 : ܟܲܕܼ ܣܵܒܲܪ ܗ̄ܘ̣ܵܐ ܕܲܡܚܵܘܸܐ 390 ܕܪܲܚܝܼܩ ܗ̄ܘ̣ ܡ̣ܢ ܥܸܕܼܠܵܝܵܐ ܀ 391 : ܐܸܡ݂ܲܪ ܐܲܠܵܗܵܐ ܠܚܵܘܵܐ 392 ܡ̇ܢܵܘ ܠܲܡ ܗܵܢܵܐ ܕܲܥܒ݂ܲܕܿܬܿܝ . 393 : ܣܵܓܼܬܼܵܗ̇ ܠܥܸܠܬܼܵܐ ܒܲܐ̄̈ܚܪܹܢܵܐ 394 ܕܚܸܘܝܵܐ ܐܲܛܥܝܼ ܒܝܼ ܘܐܸܟܼܠܹ̇ܬܼ ܀ 395 : ܠܵܐ ܕܹܝܢ ܫܲܐܠܹܗ ܠܲܢܟܼܝܼܠܵܐ 396 ܒܲܕܼܡܘܼܬܼܵܠ ܕܫܲܐܠܹܗ ܠܐܵܕܼܵܡ . 397 : ܕܠܲܝܬܿ ܠܹܗ ܥܸܠܬܼܵܐ ܠܲܚܣܵܡܹܗ 398 ܕܢܹܐܡܲܪ ܕܐ̄ܚܪܹܝܢ ܐܲܛܥܝܼ ܒܝܼ ܀ 399 : ܫܲܪܝܼ ܕܹܝܢ ܒܲܓܼܙܵܪ ܕܝܼܢܵܐ 400 : ܒܵܪܘܿܝܵܐ ܕܐܲܬܼܩܸܢ ܐܸܢܘܿܢ 401 : ܘܠܘܼܩܕܵܪܡ ܫܲܪܝܼ ܡ̣ܢ ܚܸܘܝܵܐ 402 ܕܗܘ̤ ܗܘ̤ܵܐ ܥܸܠܲܬܼ ܒܝܼ̈ܫܬܼܵܐ ܀ 403 : ܒܠܵܘ̈ܛܵܬܼܵܐ ܕܹܝܢ ܕܲܠܚܸܝܵܐ 404 ܠܐܵܟܹ̇ܠ ܩܲܪܨܵܐ ܠܵܐܹ̇ܛ ܗ̄ܘ̣ܵܐ . 405 : ܪܵܡܹ̇ܙ ܗ̄ܘ̣ܵܐ ܥܲܠ ܡܲܦܘܼܠܬܹܿܗ 406 ܕܫܵܪܹܐ ܠܹܗ ܡ̣ܢ ܫܘܼܠܛܵܢܹܗ ܀ 407 : ܪܹܫܵܐ ܕܐܵܐܲܪ ܐܝܼܬܼܵܘܗܝ ܗ̄ܘ̣ܵܐ 408 ܘܪܲܒܿܚܲܝܠܵܐ ܕܲܟܼ̈ܢܵܘܵܬܹܗ . 409 : ܘܕܲܐܛܥܝܼ ܒܐܵܕܼܵܡ ܘܲܒܼܚܵܘܵܐ 410 ܢܦܲܠ̣ ܥܲܠ ܐܲܪܥܵܐ ܘܐܸܫܬܬܲܦܲܠ ܀ 411 : ܐܸܡ݂ܲܪ ܐܲܠܵܗܵܐ ܠܚܸܘܝܵܐ 412 ܥܲܠ ܕܲܥܒ݂ܲܕܿܬܿ ܗܵܕܹܐ ܘܐܲܛܥܝܼܬܿ . 413 : ܠܝܼܛ ܐܲܢ̄ܬܿ ܡ̣ܢ ܟܠܹܗ ܪ̈ܲܚܫܵܐ 414 ܘܗܲܠ̈ܟܼܵܬܼܵܟ ܒܵܟ ܢܸܬܼܐܲܣܪ̈ܵܢ ܀ 415 : ܥܲܦܪܵܐ ܬܸܗܘܸܐ ܡܹܐܟܼܘܼܠܬܵܟ 416 ܘܲܒܼܓܼܵܘ ܐܲܪܥܵܐ ܗܘܼܦܵܟܼܵܟ . pb. 107 417 : ܕܐܲܦܸܩܬܿ ܝܵܪܬܵܐ ܡ̣ܢ ܫܘܼܒܼܚܹܗ 418 ܒܐܲܪܥܵܐ ܢܸܗܘܸܐ ܩܘܼܦܵܚܵܟ ܀ 419 : ܒܥܸܠܕܲܒܼܵܒܼܵܐ ܬܸܗܘܸܐ ܡܸܟܹܿܝܠ 420 ܠܐܵܕܼܵܡ ܘܲܠܟܼܠܗܘܿܢ ܝܲܠܕܵܘ̈ܗܝ . 421 : ܕܗܘ̤ ܕܵܐܹ̇ܿܫ ܪܹܫܵܟ ܒܐܲܪܥܵܐ 422 ܘܐܲܢ̄ܬܿ ܡ̇ܚܹܝܬܿ ܠܹܗ ܡ̇ܐ ܕܲܚܛ̣ܵܐ ܀ 423 : ܒܵܬܬܲܪ ܚܸܘܝܵܐ ܨܹܝܕܼ ܚܵܘܵܐ 424 ܐܲܚܝܼܪܹܗ ܠܲܓܼܙܵܪ ܕܝܼܢܵܐ . 425 : ܕܗ̤ܝ ܩܲܒܿܠܲܬ̤ ܡܸܠܟܹܿܗ ܠܘܼܩܕܼܵܡ 426 ܘܦܸܫܛܲܬ̤ ܐܝܼܕܼܵܗ̇ ܥܲܠ ܦܹܐܪܵܐ ܀ 427 : ܒܟܹܐܒܹ̈ܐ ܘܝܼܠܲܠܬܵܐ ܠܵܛ̣ܵܗ̇ 428 ܘܲܒܼܚܸܒܼܠܹ̈ܐ ܕܝܲܠܕܵܐ ܐܲܣܪ̣ܵܗ̇ . 429 : ܘܫܘܼܥܒܵܕܼܵܐ ܠܓܲܒܼܪܵܐ ܝܲܗ̣̄ܒܵܗ̇ 430 ܕܬܸܗܘܸܐ ܡܡܲܠܝܵܐ ܣܘܼܢܩܵܢܹܗ ܀ 431 : ܐܘܿ ܦܘܼܪ̈ܣܹܐ ܟܡܵܐ ܚܲܟܿܝܼܡܝܼܢ 432 ܕܒܼܵܪܘܿܝܵܐ ܨܹܝܕܼ ܬܘܼܩܵܢܵܘ̈ܗܝ . 433 : ܕܐܲܝܠܹܝܢ ܕܲܩ̣ܒܲܥ ܒܲܟܼܝܵܢܵܐ 434 ܣܵܡ̣ ܐܸܢܹܝܢ ܐܲܝܟ ܠܘܼܚܵܡܵܐ ܀ 435 : ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ 436 ܐ̄ܚܪܵܝܑܬܼ ܠܵܛܹܗ ܒܵܪܘܿܝܵܐ . 437 : ܕܩܲܫܝܘܼܬܹܗ ܕܲܓܼܙܵܪ ܕܝܼܢܵܐ 438 ܒܚܸܘܝܵܐ ܘܚܵܘܵܐ ܐܸܬܼܦܲܟܲܗ ܀ 439 : ܐܸܡ݂ܲܪ ܠܲܡ ܡ̇ܪܝܵܐ ܠܐܵܕܼܵܡ 440 ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ . 441 : ܕܡܸܛܠܵܬܼܵܟ ܠܵ̄ܐܹ̇ܛ ܐ̄ܢܵܐ 442 ܦܹܐܪܹ̈ܐ ܘܙܲܪ̈ܥܹܐ ܘܐܝܼܠܵܢܹ̈ܐ ܀ 443 : ܥܲܠ ܕܲܫܡ݂ܲܥܬܿ ܒܩܵܠܵܐ ܕܐܲܢ̄ܬܿܬܼܵܟ 444 ܘܐܸܟܲܠ̣ܬܿ ܦܹܐܪܵܐ ܕܝܼܕܲܥܬܼܵܐ . 445 : ܦܲܠܵܚܵܐ ܬܸܗܘܸܐ ܒܐܲܪܥܵܐ 446 ܘܗܵܝܕܹܿܝܢ ܬܸܬܸܿܠ ܠܵܟ ܦܹܐܪܹ̈ܐ ܀ 447 : ܥܲܦܪܵܐ ܐܢ̄ܬܿ ܐܵܕܼܵܡ ܡ̣ܢ ܐܲܪܥܵܐ 448 ܘܠܲܐܪܥܵܐ ܬܸܗܦܘܿܟ ܥܲܠ ܕܲܚܛܲܝܬܿ . 449 : ܕܫܵܛ̣ܬܿ ܦܘܼܩܕܵܢܵܐ ܕܣܵܡܹ̇ܬܼ ܠܵܟ 450 ܡܠܝܼܠܹ̈ܐ ܘܚܲܪ̈ܫܹܐ ܢܫܘܼܛܘܼܢܵܟ ܀ 451 : ܗܵܐ ܗ̤ܘܲܝܬܿ ܡܸܟܹܿܝܠ ܐܲܠܵܗܵܐ 452 ܐܲܟܼܡܵܐ ܕܐܲܛܥܝܼ ܒܵܟ ܒܝܼܫܵܐ . 453 : ܦܩܘܿܕܼ ܠܲܟܼܝܵܢܹ̈ܐ ܡܸܫܬܲܡܥܝܼܢ 454 ܐܸܢ ܫܲܪܝܼܪܵܐ ܢܒܼܝܼܘܼܬܹܗ ܀ 455 : ܗܸܠܹܝܢ ܩܵܠܹ̈ܐ ܡܲܫܡܲܥ ܗ̄ܘ̣ܵܐ 456 ܒܵܪܘܿܝܵܐ ܟܲܕܼ ܡܲܗܸܠ ܒܹܗ . 457 : ܕܗܵܐ ܐܵܕܼܵܡ ܐܲܝܟ ܚܲܕܼ ܡܸܢܲܢ 458 ܗܘ̤ܵܐ ܠܹܗ ܡܸܟܸܿܝܠ ܐܲܠܵܗܵܐ ܀ 459 : ܢܸܦܘܿܩ ܠܹܗ ܡ̣ܢ ܦܲܪܕܲܝܣܵܐ 460 ܝܵܪܬܵܐ ܕܠܵܐ ܦܪ̣ܵܫ ܐܝܼܩܵܪܹܗ . 461 : ܕܲܠܡܵܐ ܠܲܡ ܢܵܘܫܸܛ ܐܝܼܕܹܗ 462 ܘܢܸܣܲܒ ܡ̣ܢ ܐܝܼܠܵܢ ܚܲܝܹ̈ܐ ܀ 463 : ܠܝܘܼܠܦܵܢܹܗ ܕܹܝܢ ܡܲܫܡܲܥ ܗ̄ܘ̣ܵܐ 464 ܗܵܠܹܝܢ ܩܵܠܹ̈ܐ ܒܵܪܘܿܝܵܐ . 465 : ܕܬܹܐܪܲܒܼ ܒܥܲܝܢܵܘ̈ܗܝ ܣܲܟܼܠܘܼܬܹܗ 466 ܘܢܸܣܢܹܝܗ̇ ܣܲܓܿܝܼ ܠܲܚܛܝܼܬܼܵܐ ܀ 467 : ܘܐܸܢ ܕܲܥܒ݂ܲܪ ܥܲܠ ܦܘܼܩܵܕܵܢܵܐ 468 ܥܲܒܼܕܹܿܗ ܠܥܘܼܡܪܹܗ ܢܘܼܟܼܪܵܝܵܐ . 469 : ܟܡܵܐ ܙܵܕܹܩ ܠܹܗ ܕܲܢܝܲܩܲܪ 470 ܠܒܼܵܪܘܿܝܹܗ ܘܠܵܘ ܬܘܼܒܼ ܢܸܚܛܸܐ ܀ 471 : ܟܡܵܐ ܕܲܗܕܼܝܼܪ ܗ̄ܘ̣ܵܐ ܦܲܪܕܲܝܣܵܐ 472 ܘܲܫܟܼܝܼܚ ܗ̄ܘ̣ܵܐ ܒܹܗ ܒܘܼܣܵܡܵܐ . 473 : ܟܲܕܼ ܡܲܪܦܸܐ ܠܹܗ ܘܢܵܦܹ̇ܿܩ ܗ̄ܘ̣ܵܐ 474 ܒܲܚܛܝܼܬܼܐ ܡܸܬܼܥܲܕܿܠ ܗ̄ܘ̣ܵܐ ܀ 475 : ܥܒܼܵܪ ܦܘܼܩܕܵܢܵܐ ܐܲܝܟ ܪܲܒܵܐ 476 ܚܲܟܿܡܹܗ ܣܲܓܿܝܼ ܠܲܦܫܝܼܛܵܐ . 477 : ܘܲܓܼܙܵܪ ܕܝܼܢܵܐ ܘܠܘܼܚܵܡܵܐ 478 ܥܲܒܼܕܹܿܗ ܕܢܸܣܢܹܝܗ̇ ܠܲܚܛܝܼܬܼܵܐ ܀ 479 ܒܝܲܕܼ ܐܝܼܠܵܢܵܐ ܐܸܬܼܓܲܠܝܲܬ̤ : pb. 108 480 ܬܲܚܦܝܼܬܼܵܐ ܕܥܲܠ ܪܸܥܝܵܢܹܗ . 481 : ܘܲܒܼܪܸܓܲܬܼ ܦܹܐܪܵܐ ܕܡܸܢܹܗ 482 ܠܚܹܐܪܘܼܬܼܵܐ ܕܒܹܗ ܐܸܫܬܵܘܕܲܥ ܀ 483 : ܫܲܪܝܼ ܐܵܕܼܵܡ ܕܢܸܬܼܢܲܒܸܿܐ 484 ܒܚܲܝܠܵܐ ܕܝܲܗ̣̄ܒܼ ܒܹܗ ܒܵܪܘܿܝܵܐ . 485 : ܘܲܥܬܼܝܼ̈ܕܼܵܬܼܵܐ ܕܒܲܟܼܝܵܢܹܗ 486 ܒܓܸܠܝܵܢܵܐ ܡܲܠܸܠ ܐܸܢܹܝܢ ܀ 487 : ܩܪ̣ܵܐ ܠܲܡ ܐܵܕܼܵܡ ܫܸܡ ܐܲܢ̄ܬܿܬܹܗ 488 ܚܵܘܵܐ ܝܵܠܕܲܬܼ ܚܲܝܘܼܬܼܵܐ . 489 : ܕܲܥܬܼܝܼܕܼܵܐ ܕܬܸܗܘܸܐ ܐܸܡ̇ܐ 490 ܘܬܼܵܘܠܸܕܼ ܐ̄ܢܵܫܵܐ ܒܝܘܼܒܵܠܵܐ ܀ 491 : ܥܒ݂ܲܕܼ ܠܲܡ ܡ̇ܪܝܵܐ ܐܲܠܵܗܵܐ 492 ܟܘܿܬܼܝܼ̈ܢܝܵܬܼܵܐ ܠܒܹܝܬܼ ܐܵܕܼܵܡ . 493 : ܟܲܕܼ ܐܲܙܝܼܥ ܚܘܼܫܵܒܲܝ̈ܗܘܿܢ 494 ܕܲܢܟܲܣܘܿܢ ܗܲܕܵܡܲܝ̈ܗܘܿܢ ܀ 495 : ܟܘܿܬܿܝܼ̈ܢܝܵܬܼܵܐ ܕܲܩܠܵܦܹ̈ܐ 496 ܐܲܠܒܸܿܫ ܐܸܢܘܿܢ ܒܵܪܘܿܝܵܐ . 497 : ܒܗܵܝ̇ ܕܐܲܫܪܝܼ ܒܗܘܿܢ ܝܼܕܲܥܬܼܵܐ 498 ܕܲܢܡܲܠܘܿܢ ܣܘܼܢܩܵܢܲܝ̈ܗܘܿܢ ܀ 499 : ܠܝܘܼܠܦܵܢܗܘܿܢ ܡܸܣܬܲܥܪ̈ܵܢ ܗ̣̄ܘܲܝ̈ 500 ܟܠܗܹܝܢ ܕܲܓܼܙܲܪ ܘܐܸܬܼܠܲܚܲܡ . 501 : ܘܲܠܒܼܘܼܝܵܐܗܘܿܢ ܡܡܲܠܸܐ ܗ̄ܘ̣ܵܐ 502 ܣܘܼܢܩܵܢܵܐ ܕܗܲܕܵܡܲܝ̈ܗܘܿܢ ܀ 503 : ܒܩܵܠܵܐ ܢܸܦܩܘܼܢ ܦܲܩܸܕ ܗ̄ܘ̣ܵܐ 504 ܡ̣ܢ ܥܘܼܡܪܵܐ ܦܲܐܝܵܐ ܕܲܥܕܹܢ . 505 : ܕܠܵܐ ܢܸܬܼܒܲܣܡܘܼܢ ܡ̣ܢ ܦܹܐܪ̈ܵܘܗܝ 506 ܕܐܝܼܠܵܢܵܐ ܕܝܵܗܹ̇ܒܼ ܚܲܝܹ̈ܐ ܀ 507 : ܕܲܠܡܵܐ ܠܲܡ ܢܸܦܢܸܐ ܐܵܕܼܵܡ 508 ܘܢܸܣܲܒܼ ܡ̣ܢ ܦܹܐܪܵܐ ܕܚܲܝܹ̈ܐ . 509 : ܢܸܦܘܿܩ ܠܐܲܝܟܵܐ ܕܐܸܬܿܬܲܩܲܢ 510 ܘܢܸܦܠܘܿܚ ܐܲܪܥܵܐ ܕܠܵܘ̈ܛܵܬܼܵܐ ܀ 511 : ܚܲܕܼ ܝܵܘܡ̇ܐ ܗܘ̤ܵܘ ܥܲܦܪ̈ܵܢܹܐ 512 ܝܵܪ̈ܬܹܿܐ ܒܥܘܿܡܪܵܐ ܕܦܲܪܕܲܝܣܵܐ . 513 : ܘܲܠܦܵܢܝܹܗ ܕܝܵܘܡ̇ܐ ܫܲܢܝܼܘ 514 ܬܵܘܬܵܒܹ̈ܐ ܠܐܲܬܼܪܵܐ ܐ̄ܚܪܹܢܵܐ ܀ 515 : ܒܨܲܦܪܵܐ ܒܲܒܸܿܠܘ ܬܘܼܩܵܢܵܐ 516 ܘܒܲܬܼܫܲܥ ܫܵܢ̈ܥܝܼܢ ܡܲܪܫܘܼܬܼܵܐ . 517 : ܘܲܒܼܝܵܘܡ̇ܐ ܕܐܸܬܿܬܲܩܲܢܘ ܗ̄ܘ̣ܵܘ 518 ܒܹܗ ܐܸܟܸܿܠܘ̣ ܘܲܚܛܵܘ̣ ܘܲܢܦܲܩ̣ܘ ܀ 519 : ܢܒܼܝܼܵܐ ܒܪܘܼܚܵܐ ܐܲܟܼܬܸܿܒ ܠܲܢ 520 ܕܝܵܘܡ̇ܐ ܗܘ̤ܵܘ ܒܐܲܬܼܪܵܐ ܕܲܥܕܹܢ . 521 : ܕܲܠܦܵܢܝܹܗ ܕܝܵܘܡ̇ܐ ܐܸܡ݂ܲܪ 522 ܘܠܵܐ ܗ̄ܘ̣ܵܐ ܠܦܵܢܝܹܗ ܕܐ̄ܚܪܹܢܵܐ ܀ 523 : ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ 524 ܘܲܥܡ݂ܲܪ ܒܐܲܬܼܪܵܐ ܕܲܚܕܼܵܪܵܘܗܝ . 525 : ܟܲܕܼ ܟܲܪܝܵܐ ܠܹܗ ܠܥܲܦܪܵܢܵܐ 526 ܕܲܗܘ̤ܵܐ ܠܥܘܼܡܪܹܗ ܢܘܼܟܼܪܵܝܵܐ ܀ 527 : ܣܵܓܹܗ ܠܦܲܪܕܲܝܣܵܐ ܒܐܲܦܵܘ̈ܗܝ 528 ܒܲܫܢܵܢܵܐ ܕܚܲܪܒܵܐ ܕܪܘܼܡܚܵܐ . 529 : ܘܐܲܩܝܼܡ ܠܹܗ ܐܵܦ ܢܵܛܘܿܪܵܐ 530 ܟܪܘܿܒܼܵܐ ܕܚܝܼܠܵܐ ܕܢܸܛ̇ܲܪ ܠܹܗ ܀ 531 : ܐܘܿ ܒܵܪܘܿܝܵܐ ܚܲܟܿܝܼܡܵܐ 532 ܟܡܵܐ ܪܵܚܹ̇ܡ ܠܹܗ ܠܬܼܘܼܩܵܢܹܗ . 533 : ܕܲܟܼܠ̣ܵܐ ܡܸܢܹܗ ܫܝܼ̈ܛܵܬܼܵܐ 534 ܕܲܢܝܲܩܪܝܼܘܗܝ ܒܲܫܒܼܝܼ̈ܚܵܬܼܵܐ ܀ 535 : ܝܲܩܪܹܗ ܣܲܓܿܝ ܠܦܲܪܕܲܝܣܵܐ 536 ܒܗܵܝ̇ ܕܐܲܩܝܼܡ ܠܹܗ ܢܵܛܘܿܪܵܐ . 537 : ܕܢܸܕܲܥ ܐܵܕܼܵܡ ܣܲܟܼܠܘܼܬܹܗ 538 ܘܢܸܗܦܘܿܟ ܢܸܒܼܥܸܐ ܐܝܼܩܵܪܹܗ ܀ 539 : ܥܲܒܼܕܹܿܗ ܕܢܸܪܓܼܫ ܒܲܚܛܝܼܬܹܗ 540 ܕܲܢܝܲܩܲܪ ܦܘܼܩܕܵܢ ܡ̇ܪܹܗ . 541 : ܕܡ̇ܐ ܕܦܵܠܲܚ ܐܵܪܥܵܐ ܒܚܲܝܠܹܗ 542 ܢܸܗܘܸܐ ܝܵ̇ܕܲܥ ܡ̇ܢ ܐܵܘܒܸܿܕܼ ܀ 543 : ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ 544 ܘܲܟܼܕܼܝܼܢܵܐ ܠܹܗ ܟܲܪܝܘܼܬܼܵܐ . pb. 109 545 : ܘܣܵܢ̇ܠܵܐ ܫܲܪܝܼ ܡܸܫܬܲܒܼܗܲܪ 546 ܕܲܗܘ̤ܵܐ ܠܝܼ ܐܵܕܼܵܡ ܥܲܒܼܕܵܐ ܀ 547 : ܐܲܟܼܪܝܼܘ ܟܸܢܫܹ̈ܐ ܪ̈ܘܼܚܵܢܹܐ 548 ܕܲܚܼܙܵܘ ܨܲܥܪܹܗ ܕܝܲܩܝܼܪܵܐ . 549 : ܘܲܠܒܸܫ݂ܘ ܟܠܗܘܿܢ ܟܲܪܝܘܼܬܼܵܐ 550 ܕܒܲܪ ܚܹܐܪܹ̈ܐ ܦܠܲܚ݂ ܥܲܒܼܕܿܘܼܬܼܵܐ ܀ 551 : ܕܲܚܕܹܝܢ ܗ̄ܘ݂ܵܘ ܒܹܗ ܒܬܼܘܼܩܵܢܹܗ 552 ܘܲܦܨܝܼܚܝܼܢ ܗ̄ܘ݂ܵܘ ܒܲܚܙܵܬܹܗ . 553 : ܕܚܵܙܹܿܝܢ ܗ̄ܘ݂ܵܘ ܕܲܡܚܲܝܲܢ ܗ̄ܘ݂ܵܐ 554 ܟܝܵܢܵܐ ܕܝܼܠܗܘܿܢ ܠܲܕܼܢܲܦܫܹܗ ܀ 555 : ܚܲܫܵܐ ܕܚܘܼܒܵܐ ܠܒܼܝܼܫܝܼܢ ܗ̄ܘܼܵܘ 556 ܕܐܲܡܼܠܸܟ ܡܵܘܬܵܐ ܥܲܠ ܐܲܕܼܵܡ . 557 : ܘܲܡܥܵܩܝܼܢ ܗ̄ܘܵܘ ܟܲܕܼ ܚܵܙܹܝܢ 558 ܕܦܵܪܫܵܐ ܢܲܦܫܹܗ ܡܼܢ ܦܲܓܼܪܹܗ ܀ 559 : ܒܪܝܼܬܵܐ ܟܠܵܗܿ ܐܸܬܼܐܲܒܼܠܲܬ̤ 560 ܥܲܠ ܨܲܠܡܵܐ ܦܐܲܝܵܐ ܕܐܵܕܵܡ . 561 : ܕܥܲܡܹܗ ܒܚܘܼܒܵܐ ܟܕܼܝܼܢܵܐ ܗ̄ܘܼܵܬܼ 562 ܚܛܝܼܬܼܵܐ ܫܪܵܬܹܗ ܠܐܲܣܵܪܵܐ ܀ 563 : ܐܲܦܝܼܘ ܡܸܢܹܗ ܐܲܦܲܝ̈ܗܘܿܢ 564 ܪ̈ܘܼܚܵܢܹܐ ܐܲܝܟ ܢܘܼܟܼܪ̈ܵܝܹܐ . 565 : ܘܠܵܐ ܨܵܒܹܿܝܢ ܗ̄ܘܼܵܘ ܕܢܙܝܼܥܘܼܢ 566 ܐܸܣܛܘܼܟܼܣܹ̈ܐ ܠܩܘܼܝܵܡ ܚܲܝܵܘ̈ܗܝ ܀ 567 : ܡܼܪܲܕܼ ܡܸܢܹܗ ܐܵܦ ܚܲܝ̈ܘܵܬܼܵܐ 568 ܘܼܪ̈ܲܚܫܵܐ ܥܼܪܲܩ ܘܲܛܼܫܵܐ ܒܐܲܪܥܵܐ . 569 : ܘܫܼܵܛܘܼܗܝ ܟܠܗܘܿܢ ܩܸܢܝܵܢܵܘ̈ܗܝ 570 ܥܲܠ ܕܐܲܫܝܼܛ ܡܸܠܲܬܼ ܡܵܪܹܗ ܀ 571 : ܗܘ̤ܵܐ ܢܘܼܟܼܪܵܝܵܐ ܒܨܸܒܼܝܵܢܹܗ 572 ܠܡܵܪܘܼܬܼܵܐ ܕܐܸܬܲܗ̄ܒܲܬ̤ ܠܹܗ . 573 : ܘܫܼܵܛܘܼܗܝ ܣܲܓܿܝܼ ܠܝܲܩܝܼܪܵܐ 574 ܫܝܼܛܹ̈ܐ ܕܲܗܘܸܵܘ ܡܲܪ̈ܵܚܹܐ ܀ 575 : ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ 576 : ܐܸܒܼܠܵܐ ܠܒܼܫܼܘ ܥܲܠ ܡܲܦܘܼܠܬܹܿܗ 577 : ܘܚܲܕܼܗ̄ܘܼ ܒܲܠܚܘܿܕܼ ܚܵܕܹܐ ܗ̄ܘܼܵܐ 578 ܗܵܘܿ ܕܲܡܥܵܩ ܗ̄ܘ݂ܵܐ ܒܐܝܼܩܵܪܹܗ ܀ 579 : ܒܲܫܒܼܵܒܼܘܼܬܹܗ ܕܦܲܪܕܲܝܣܵܐ 580 ܝܲܗ̄ܒܼܠܹܗ ܥܘܼܡܪܵܐ ܠܡܵܝܘܿܬܼܵܐ . 581 : ܕܢܸܗܘܸܐ ܡܸܬܥܲܗܲܕܼ ܟܠܫܵܥ 582 ܝܵܪܬܿܘܼܬܹܗ ܐܲܦ ܣܲܟܼܠܘܼܬܹܗ ܀ 583 : ܒܗܵܠܹܝܢ ܦܘܼܪ̈ܣܹܐ ܐܸܨܛܲܢܲ 584 ܒܵܪܘܿܝܵܐ ܕܢܸܪܕܲܝܘܗܝ ܠܐܵܕܼܵܡ . 585 : ܘܲܒܼܩܲܫܝܘܼܬܼܵܐ ܕܠܘܼܚܵܡܹܗ 586 ܠܝܼܕܲܥܬܼܵܐ ܢܵܓܹܕܼ ܗ̄ܘ݂ܵܐ ܠܹܗ ܀ 587 : ܗܵܠܹܝܢ ܡܸܡܬܼܘܿܡ ܟܲܣ̈ܝܵܢ ܗ̄ܘܲܝ̈ 588 ܒܝܼܕܲܥܬܹܗ ܕܗܵܘ ܕܲܒܼܪܵܐ ܟܠ . 589 : ܘܲܠܓܸܠܝܵܐ ܐܲܝܬܿܝܼ ܐܸܢܹܝܢ 590 ܒܥܸܠܬܼܵܐ ܕܲܥܒܼܵܪ ܦܘܼܩܕܵܢܵܐ ܀ 591 ܡܵܝܘܿܬܼܵܐ ܒܼܪܵܝܗܝ ܗ̄ܘ݂ܵܐ ܠܐܵܕܼܵܡ . 592 ܘܐܲܬܼܩܸܢ ܥܘܼܡܪܵܐ ܕܚܵܫܲܚ ܠܹܗ . 593 : ܘܣܵܡ݂ ܥܸܠܬܼܵܐ ܕܡܵܝܘܿܬܼܘܼܬܼܵܐ 594 ܚܛܝܼܬܼܵܐ ܕܲܥܒܼܵܪ ܦܘܼܩܕܵܢܵܐ ܀ 595 : ܠܟܼܠܹܗ ܟܝܵܢܵܐ ܡܚܲܟܲܡ ܗ̄ܘ݂ܵܐ 596 ܒܗܵܕܹܐ ܥܸܠܬܼܵܐ ܕܒܹܝܬܼ ܐܵܕܼܵܡ . 597 : ܕܐܸܢ ܚܛܝܼܬܼܵܐ ܡܵܘܬܵܐ ܥܸܒܼܕܲܬ̤ 598 ܢܸܣܢܹܝܗܿ ܡܸܟܹܿܝܠ ܕܲܦܛܲܠܬܲܢ ܀ 599 : ܪܲܒܵܐ ܗܘܵܐ ܠܹܗ ܓܙܵܪ ܕܝܼܢܵܐ 600 ܘܲܪܕܼܵܝܗܝ ܣܲܓܿܝܼ ܠܲܦܫܝܼܛܵܐ . 601 : ܕܲܚܛܝܼܬܼܵܐ ܠܡܵܘܬܵܐ ܫܕܵܬܹܗ 602 ܢܹܐܠܲܦ ܡܲܢܼܘܼ ܕܡܲܚܸܐ ܠܹܗ ܀ 603 : ܚܲܟܿܡܹܗ ܣܲܓܿܝܼ ܦܘܼܩܕܵܢܵܐ 604 ܘܥܲܒܼܕܲܗ ܕܢܸܕܲܥ ܠܲܟܼܝܵܢܹܗ . 605 ܕܠܵܐ ܢܸܬܼܪܵܘܪܲܒܼ ܥܲܦܪܵܢܵܐ : pb. 110 606 ܘܢܸܛܥܹܐ ܟܝܵܢܹܗ ܬܵܚܘܿܒܼܵܐ ܀ 607 : ܐܲܣܸܢ ܣܼܵܡ ܒܹܗ ܥܵܒܼܘܿܕܼܵܐ 608 ܒܬܼܘܼܩܵܢܹܗ ܟܠ ܚܸܟܼ̈ܡܵܬܼܵܐ . 609 : ܘܥܲܒܼܕܹܿܗ ܡܵܪܵܐ ܕܚܹܐܪܘܼܬܹܗ 610 ܕܐܲܝܟ ܨܸܒܼܝܵܢܹܗ ܢܸܬܿܕܲܒܲܪ ܀ 611 : ܢܼܨܲܒܼ ܒܹܗ ܙܵܘܥܹ̈ܐ ܗܲܢܝܹ̈ܐܐ 612 ܪܸܓܿܬܼܵܐ ܘܚܘܼܒܵ ܟܝܵܢܵܐܝܼܬܼ . 613 : ܕܡܼܢ ܢܸܒܼܥܵܐ ܕܦܲܓܼܪܹܗ ܢܸܗܘܸܐ 614 ܩܘܼܝܵܡܵܐ ܕܟܼܠܹܗ ܓܸܢܣܹܗ ܀ 615 : ܚܟ݂ܲܡ ܠܲܡ ܐܲܕܼܵܡ ܠܒܲܪ̄ܬܼ ܙܵܘܓܹܿܗ 616 ܘܒܸܛܢܲܬ̤ ܚܵܘܵܐ ܚܲܝܘܼܬܼܵܐ . 617 : ܘܝܸܠܕܲܬ̤ ܝܲܠܕܵܐ ܘܲܩܪܵܬܹܗ 618 ܩܸܢܝܵܢܵܐ ܕܡܼܢ ܐܲܠܵܗܵܐ ܀ 619 : ܗܵܐ ܚܸܟܼܡܬܹܗ ܕܲܟܼܝܵܢܲܢ 620 ܕܡܲܪܚܸܫ ܗ̄ܘܼܵܐ ܒܹܗ ܥܵܒܼܘܿܕܼܵܐ . 621 : ܕܡܵܘܗܲܒܼܬܼܵܐ ܕܝܲܗ̄ܒܼ ܩܲܕܼܡܵܝܑܬܼ 622 ܩܸܢܝܵܢܵܐ ܕܝܼܠܹܗ ܚܲܫܼܒܵܗܿ ܀ 623 : ܚܸܕܼܝܲܬ̤ ܚܵܘܵܐ ܒܩܸܢܝܵܢܹܗ 624 ܕܩܵܐܹܝܢ ܒܘܼܟܼܪܵܐ ܩܲܕܼܡܵܝܵܐ . 625 : ܘܝܸܠܕܲܬ̤ ܒܵܬܼܪܹܗ ܠܲܐ̄ܚܪܹܢܵܐ 626 ܘܲܩܪܵܬܹܗ ܒܲܫܡܵܐ ܕܗܸܒܼܠܵܐ ܀ 627 : ܠܗܵܒܹܝܠ ܗܸܒܼܠܵܐ ܟܲܢܝܵܬܹܗ 628 ܕܡܵܘܦܹܝܢ ܚܲܝܵܘ̈ܗܝ ܐܲܝܟ ܗܸܒܼܠܵܐ . 629 : ܟܲܕ ܡܲܟܿܣܵܐ ܒܲܢܒܼܝܼܘܼܬܼܵܗܿ 630 ܠܐܲܚܘܼܗܝ ܕܲܡܛܲܠܸܩ ܚܲܝܵܘ̈ܗܝ ܀ 631 : ܚܙ݂ܵܘ ܠܲܡ ܚܵܘܵܐ ܐܵܦ ܐܵܕܼܵܡ 632 : ܕܵܩܢ̣ܵܘ ܦܹܐܪܹ̈ܐ ܡܲܠܵܠܹ̈ܐ 633 : ܕܲܒܲܚܛܝܼܬܼܵܐ ܗܘ̤ܵܘ ܡ̇ܝܘܿܬܹ̈ܐ 634 ܩܢ̣ܵܘ ܚܲܝܹ̈ܐ ܒܝܲܕܼ ܝܲܠܕܲܝ̈ܗܘܿܢ ܀ 635 : ܗܘ̤ܵܐ ܗܵܒܹܝܠ ܪܵܥܹ̇ܐ ܥܵܢ̈ܵܐ 636 ܘܩܵܐܹܝܢ ܦܲܠܵܚܵܐ ܕܐܲܪܥܵܐ . 637 : ܘܪܹܫܝܼܬܼܵܐ ܕܣܘܼܥܪ݁ܵܢܲܝܗܘܿܢ 638 ܠܐܲܠܵܗܵܐ ܕܟܼܠ ܩܲܪܸܒܼܘ ܗ̄ܘ̣ܵܘ ܀ 639 : ܗܵܒܹܝܠ ܐܸܡܪܵܐ ܩܲܪܸܒܼ ܗ̄ܘ̣ܵܐ 640 : ܘܥܲܡ ܩܘܼܪܒܵܢܹܗ ܨܸܒܼܝܵܢܹܗ 641 : ܘܩܵܐܹܝܢ ܥܸܣܒܵܐ ܡ̣ܢ ܐܲܪܥܵܐ 642 ܘܠܵܐ ܚܠܝܼܛ ܗ̄ܘ̣ܵܐ ܒܹܗ ܨܸܒܼܝܵܢܵܐ ܀ 643 : ܒܩܘܼܪ̈ܒܵܢܲܝܗܘܿܢ ܐܸܬܼܒܲܕܲܩܘ 644 ܨܸܒܼܝܵܢܹ̈ܐ ܕܚܘܼܫܵܒܲܝ̈ܗܘܿܢ . 645 : ܘܦܲܣܪܝܼ ܘܐܲܟܸܿܣ ܠܲܢܟܼܝܼܠܵܐ 646 ܒܗܵܝ̇ ܕܐܲܥܛܸܦ ܠܹܗ ܩܘܼܪܒܵܢܹܗ ܀ 647 : ܗܵܘ̇ ܥܵܒܼܘܿܕܼܵܐ ܕܐܲܟܸܿܣ ܗ̄ܘ̣ܵܐ 648 ܠܚܵܘܵܐ ܘܐܵܕܼܵܡ ܟܲܕܼ ܐܲܣܟܸܿܠܘ . 649 : ܗܘ̤ ܨܒܼ݂ܵܐ ܕܢܲܝܬܸܿܐ ܒܓܲܠ̈ܝܵܬܼܵܐ 650 ܠܨܸܒܼܝܵܢܵܐ ܕܗܵܒܹܝܠ ܘܐܲܚܘܼܗܝ ܀ 651 : ܗܘ̤ܸܵܬܼ ܝܼܕܲܥܬܹܗ ܡܲܣܲܐܬܼܵܐ 652 ܘܬܸܩܠܲܬ̤ ܐܸܢܘܿܢ ܠܲܬܼܪ̈ܲܝܗܘܿܢ . 653 : ܘܲܢܬ̣ܿܥ ܕܬܲܡܝܼܡܵܐ 654 ܘܲܙܠ ܨܸܒܼܝܵܢܹܗ ܕܲܢܟܼܝܼܠܵܐ ܀ 655 : ܩܲܒܿܠܹܗ ܒܚܘܼܒܵܐ ܠܩܘܼܒܵܢܹܗ 656 ܕܗܵܒܹܝܠ ܕܲܕܼܟܸܐ ܗ̄ܘ̣ܵܐ ܠܵܒܹܿܗ . 657 : ܘܐܲܣܠܝܼ ܘܲܫܕܼܵܐ ܠܲܕܼܩܵܐܹܝܢ 658 ܕܠܵܐ ܫܲܦܝܵܐ ܗ̣̄ܘܵܬܼ ܬܲܪܥܝܼܬܹܗ ܀ 659 : ܒܢܘܼܪܵܢܐ ܒܲܕܸܿܩ ܒܵܪܘܿܝܵܐ 660 ܩܘܼܪܒܵܢܵܐ ܕܡܲܢ ܐܸܬܼܩܲܒܲܠ . 661 : ܕܗܵܒܹܝܠ ܫܸܠܛܲܬ̤ ܘܐܸܟܲܠܬܹܗ 662 ܘܲܕܼܩܵܐܹܝܢ ܠܵܐ ܩܸܪܒܲܬ̤ ܠܹܗ ܀ 663 : ܠܒܸܫ̣ ܩܵܐܹܝܢ ܐܸܒܼܠܵܐ ܪܲܒܵܐ 664 ܘܐܲܟܼܡܲܪ ܣܲܓܼܝܼ ܦܲܪܨܘܿܦܹܗ . 665 : ܘܐܸܬܼܡܲܪܡܲܪ ܥܲܠ ܥܵܒܼܘܿܕܹܗ 666 ܕܥܲܠ ܡ̇ܢ ܐܲܣܠܝܼ ܩܘܼܪܒܵܢܹܗ ܀ 667 : ܘܐܸܡ݂ܲܪ ܠܲܡ ܡ̇ܪܝܵܐ ܠܩܵܐܹܝܢ 668 ܒܩܵܠܵܐ ܢܝܼܚܵܐ ܓܼܠܝܵܐܝܼܬܼ . 669 : ܕܐܸܢܗܘ̤ ܕܬܲܫܦܲܪ ܨܒܼܝܵܢܵܟ 670 ܡܩܲܒܸܿܠ ܐ̄ܢܵܐ ܠܵܗ̇ ܠܡܵܘܗܲܒܼܬܼܵܟ ܀ pb. 111 671 : ܘܐܸܢ ܕܹܝܢ ܡܸܪܬܼܵܐ ܕܚܘܼܫܵܒܼܵܟ 672 ܠܵܐ ܡܸܬܼܦܲܟܿܗܵܐ ܒܚܲܠܝܘܼܬܼܵܐ . 673 : ܚܛܵܗܵܟ ܪܲܒܿܝܼܥ ܥܲܠ ܬܲܪܥܵܐ 674 ܘܠܵܐ ܡܫܲܥܸܐ ܡ̣ܢ ܗܲܕܵܡܲܝ̈ܟ ܀ 675 : ܗܵܐ ܩܘܼܪܒܵܢܵܟ ܚܲܣܵܡܵܐ 676 ܝܲܗ̣̄ܒܼܬܹܿܗ ܠܵܟ ܡ̇ܢ ܟܲܪܝܵܐ ܠܵܟ . 677 : ܐܲܢ̄ܬܿ ܫܲܠܝܼܛ ܐܲܢ̄ܬܿ ܥܲܠ ܕܝܼܠܵܟ 678 ܙܸܠ ܦܲܪܢܸܣ ܕܝܼܠܵܟ ܒܐܝܼܕܲܝ̈ܟ ܀ 679 : ܠܵܐ ܐܸܫܬܲܚܠܲܦ ܨܹܒܼܝܵܢܹܗ 680 ܕܩܵܐܹܝܢ ܒܵܬܲܪ ܡܲܪܫܘܼܬܹܗ . 681 : ܘܠܵܐ ܩܲܒܸܿܠ ܗ̄ܘ̣ܵܐ ܬܘܼܪܵܨܵܐ 682 ܒܟܼܘܼܘܵܢܵܐ ܕܐܸܬܼܩܲܪܲܒܼ ܠܹܗ ܀ 683 : ܡܸܬܼܥܲܕܲܠ ܗ̄ܘ̣ܵܐ ܒܪܵܡܘܼܬܼܵܐ 684 ܒܲܕܼܡܘܼܬܹܗ ܕܐܵܟܹ̇ܠ ܩܲܪܨܵܐ . 685 : ܘܐܵܘܣܸܦ ܪܘܼܓܼܙܵܐ ܥܲܠ ܪܘܼܓܼܙܵܐ 686 ܘܐܵܘܠܸܕܼ ܩܸܛܠܵܐ ܪܸܥܝܵܢܹܗ ܀ 687 : ܣܵܒܲ݁ܪ ܗ̄ܘ̣ܵܐ ܓܹܝܪ ܡܲܪܵܚܵܐ 688 ܡ̇ܐ ܕܩܵܛܹ̇ܠ ܠܹܗ ܠܬܲܡܝܼܡܵܐ . 689 : ܕܲܡܥܝܼܩ ܗ̄ܘ̣ܵܐ ܠܹܗ ܠܒܼܵܪܘܿܝܵܐ 690 ܥܲܠ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀ 691 : ܒܝܲܕܼ ܗܵܒܹܝܠ ܡܸܬܼܢܲܩܲܡ ܗ̄ܘ̣ܵܐ 692 ܥܝܵܪܬܵܐ ܕܠܘܼܩܒܲܠ ܥܵܒܼܘܿܕܼܵܐ . 693 : ܒܲܕܼܘܡܘܼܬܼ ܪܲܒܹܿܗ ܣܵܛܵܢܵܐ 694 ܕܒܼܵܐܕܼܵܡ ܨܲܚܝܼ ܠܓܼܵܒܼܘܿܠܹܗ ܀ 695 : ܘܐܸܡ݂ܲܪ ܠܲܡ ܩܵܐܹܝܢ ܠܐܲܚܘܼܗܝ 696 ܚܲܣܵܡܵܐ ܠܘܵܬܼ ܬܲܡܝܼܡܵܐ . 697 : ܬܵܐ ܠܲܡ ܢܸܪܕܹܿܐ ܠܲܦܩܲܥܬܼܵܐ 698 ܘܢܸܚܙܸܐ ܦܲܐܝܘܼܬܼܵܐ ܕܐܲܪܥܵܐ ܀ 699 : ܬܸܢܘܲܝ ܕܚܘܼܒܵܐ ܪܲܟܸܿܒܼ ܠܹܗ 700 ܗܵܘ̇ ܕܲܫܓܼܝܼܪ ܗ̄ܘ̣ܵܐ ܒܲܚܣܵܡܵܐ . 701 : ܕܲܒܼܥܸܠܲܬܼ ܚܘܼܒܵܐ ܢܹܐܙܲܠ 702 ܢܫܲܡܠܸܐ ܪܘܼܓܼܙܹܗ ܒܲܦܫܝܼܛܵܐ ܀ 703 : ܗܲܝܡܸܢ ܦܫܝܼܛܵܐ ܠܲܨܢܝܼܥܵܐ 704 ܒܲܕܼܡܘܼܬܼ ܚܵܘܵܐ ܠܲܢܟܼܝܼܠܵܐ . 705 : ܘܲܢܦ݂ܲܩ ܥܲܡܹܗ ܠܲܦܩܲܥܬܼܵܐ 706 ܬܲܡܝܼܡܵܐ ܟܲܕܼ ܠܵܐ ܝܵ̇ܕܲܥ ܀ 707 : ܘܲܣܥ̣ܵܐ ܩܵܐܹܝܢ ܩܵܛ̇ܘܠܵܐ 708 ܘܲܛܠ݂ܲܡ ܪ̈ܲܚܡܹܐ ܕܲܟܼܝܵܢܵܐ . 709 : ܘܩܲܛ̣ܠܹܗ ܠܐܲܚܘܼܗܝ ܒܲܚܣܵܡܵܐ 710 ܕܲܒܼܩܸܛܠܹܗ ܢܥܝܼܡ ܠܐܲܠܵܗܵܐ ܀ 711 : ܐܘܿ ܠܸܒܵܐ ܕܐܵܘܠܸܕܼ ܩܸܛܠܵܐ 712 ܣܘܼܥܪܵܢܵܐ ܚܲܕܼܬܼܵܐ ܒܐܲܪܥܵܐ . 713 : ܐܘܿ ܨܸܒܼܝܵܢܵܐ ܡܲܪܵܚܵܐ 714 ܕܲܕܼܪܲܫ ܐܘܼܪܚܵܐ ܠܒܹܝܬܼ ܡܝܼܬܹ̈ܐ ܀ 715 ܒܗܵܒܹܝܠ ܐܘܼܪܚܵܐ ܐܸܬܿܕܲܪܫܲܬ̤ : ܘܲܫܪܝܼ ܡܵܘܬܵܐ ܕܢܸܪܕܸܿܐ ܒܵܗ̇ . 716 : ܘܐܵܕܼܵܡ ܝܲܠܦ̣ܵܗ̇ ܒܲܥܒܼܵܕܼܵܐ 717 ܕܡ̇ܝܘܿܬܼܵܐ ܗܵܘܹ̇ܐ ܐܵܦ ܗܘ̤ ܀ 718 : ܐܵܟܹ̇ܿܠܩܲܪܨܵܐ ܒܝܲܕܼ ܩܵܐܹܝܢ 719 ܡܲܠܝܼ ܪܸܓܿܬܼܵܐ ܕܲܚܣܵܡܹܗ . 720 : ܘܐܸܬܼܒܲܝܲܐ ܒܲܡܠܸܐܐ ܙܲܒܼܢܵܐ 721 ܕܲܚܙ̣ܵܐ ܡ̇ܘܬܵܐ ܕܐܸܫܬܲܠܲܛ ܀ 722 : ܐܲܠܦܹܗ ܪܲܒܵܐ ܠܬܲܡܠܝܼܕܹܗ 723 ܕܲܓܵܠܘܼܬܼܵܐ ܘܲܣܪܘܼܒܼܝܵܐ . 724 : ܘܣܲܬܿܪܹܗ ܒܐܲܪܥܵܐ ܠܲܩܛܝܼܠܵܐ 725 ܕܠܵܐ ܢܵܘܕܹܿܐ ܟܲܕܼ ܡܸܫܬܲܐܲܠ ܀ 726 : ܣܵܒܲ݁ܪ ܗ̄ܘ̣ܵܐ ܓܹܝܪ ܩܵܛ̇ܘܿܠܵܐ 727 ܕܲܕܡܹܗ ܕܗܵܒܹܝܠ ܡܸܬܼܟܲܣܸܐ . 728 : ܘܠܵܐ ܝܵ̇ܕܲܥ ܗ̄ܘ̣ܵܐ ܕܚܵܙܹ̇ܐ ܠܹܗ 729 ܗܵܘ̇ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀ 730 : ܣܲܬܿܪܹܗ ܩܵܐܹܝܢ ܠܲܩܛܝܼܠܵܐ 731 ܘܛܲܫܝܼ ܥܲܡܹܗ ܨܸܒܼܝܵܢܹܗ . 732 ܘܲܒܼܥ̣ܵܐ ܢܟܲܣܸܐ ܣܘܼܥܪܵܢܹܗ : 733 ܡ̣ܢ ܗܵܘ̇ ܝܵ̇ܕܲܥ ܟܹܿܣ̈ܝܵܬܼܵܐ ܀ pb. 112 734 : ܡܲܠܸܠ ܡܸܢܫܹܠܝ ܥܵܒܼܵܘܿܕܼܵܐ 735 ܘܲܩ̣ܪܵܐ ܒܩܵܠܵܐ ܠܩܵܛ̇ܘܿܠܵܐ . 736 : ܕܐܘܿ ܚܲܣܵܡܵܐ ܘܲܢܟܼܝܼܠܵܐ 737 ܡ̇ܢ ܐܲܣܟܸܿܠ ܒܵܟ ܬܲܡܝܼܡܵܐ ܀ 738 : ܐܲܝܟܵܘ ܠܲܡ ܗܵܒܹܝܠ ܐܲܚܘܼܟ 739 ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ . 740 : ܘܦܲܢܝܼ ܠܹܗ ܓܘܼܡܕܵܢܵܐܝܼܬܼ 741 ܕܝܵ̇ܕܲܥ ܕܥܲܠ ܡ̇ܢ ܩܵܪܹܐ ܠܹܗ ܀ 742 : ܐܘܿ ܝܵ̇ܕܲܥ ܟܠ ܕܲܡܫܲܐܸܠ 743 ܐܲܝܟ ܠܵܐ ܝܵ̇ܕܲܥ ܡ̇ܐ ܕܲܗܘ̤ܵܐ . 744 : ܕܐܲܝܟ ܕܫܲܐܸܠ ܗ̄ܘ̣ܵܐ ܒܦܲܪܕܲܝܣܵܐ 745 ܗܵܟܲܢ ܫܲܐܠܹܗ ܠܩܵܛ̇ܘܿܠܵܐ ܀ 746 : ܒܲܥܕܹܢ ܠܐܵܕܼܵܡ ܡܫܲܐܸܠ ܗ̄ܘ̣ܵܐ 747 ܕܐܲܝܟܵܐ ܐܢ̄ܬܿ ܐܵܕܼܵܡ ܘܚܵܙܹ̇ܐ ܠܹܗ . 748 : ܘܗܵܪܟܵܐ ܐܩܵܐܹܝܢ ܥܲܠ ܗܸܒܹܝܠ 749 ܕܐܲܝܟܵܘ ܐܲܚܘܼܟ ܟܲܕܼ ܝܵ̇ܕܲܥ ܀ 750 : ܫܲܐܸܠ ܕܹܝܢ ܐܲܝܟ ܠܵܐ ܝܵ̇ܕܲܥ 751 ܕܲܟܼܒܲܪ ܢܸܬܿܬܿܘܸܐ ܡܲܪܵܚܵܐ . 752 : ܕܐܸܢܗܘ̤ ܕܢܵܘܕܸܿܐ ܒܣܲܟܼܠܘܼܬܹܗ 753 ܢܲܣܪܲܚ ܠܹܗ ܐܵܦ ܫܘܼܒܼܩܵܢܵܐ ܀ 754 : ܩܵܐܹܝܢ ܬܲܠܡܝܼܕܼܵܐ ܩܲܕܼܡ̇ܐ 755 ܒܙܲܝܢܵܐ ܕܪܲܒܹܿܗ ܐܸܬܼܥܲܬܲܕܼ . 756 : ܘܕܲܓܸܿܠ ܪܲܒܵܐ ܘܬܲܠܡܝܼܕܹܗ 757 ܘܦܸܟܼܪܲܬ̤ ܐܸܢܘܿܢ ܟܹܐܢܘܼܬܼܵܐ ܀ 758 : ܐܲܝܟܿܘ ܠܲܡ ܗܵܒܹܝܠ ܐܲܚܘܼܟ 759 ܘܠܵܐ ܨܒܼܵܐ ܕܢܵܘܕܸܿܐ ܣܵܪܘܿܚܵܐ . 760 : ܐܸܠܵܐ ܦܲܢܝܼ ܒܝܪܫܵܐܝܼܬܼ 761 ܕܢܵܛ̇ܘܿܪܹܗ ܐܸܠܵܐ ܓܹܝܪ ܕܐܸܚܝ ܀ 762 : ܒܓܼܘܼܡܕܵܐ ܠܡܵܪܹܗ ܐܸܡ݂ܲܪ ܗ̄ܘ̣ܵܐ 763 ܘܠܵܐ ܐܸܬܼܟܲܚܲܕܼ ܩܵܛ̇ܘܿܠܵܐ . 764 : ܕܐܸܢܗܘ̤ ܕܐܸܒܲܕܼ ܚܲܒܿܝܼܒܼܵܟ 765 ܡ̇ܢ ܚܲܝܵܒܼ ܐ̄ܢܵܐ ܕܐܸܬܸܿܠ ܠܵܟ ܀ 766 : ܒܚܲܒܼܠܹ̈ܐ ܕܚܝܼܠܹ̈ܐ ܦܲܟܲܪܬܹܗ 767 ܟܹܐܢܘܼܬܼܵܐ ܠܩܵܠܹܗ ܕܩܵܐܹܝܢ . 768 : ܕܠܵܐ ܨܒܼܵܐ ܕܢܵܘܕܸܿܐ ܒܨܸܒܼܝܵܢܹܗ 769 ܓܠ̣ܵܐ ܘܐܵܘܕܲܝܼ ܟܲܕܼ ܐܸܬܼܦܲܪܣܝܼ ܀ 770 : ܡ̇ܢܵܘ ܠܲܡ ܗܵܢܵܐ ܕܲܥܒܲܕܿܬܿ 771 ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ . 772 : ܕܡܹܗ ܕܐܲܚܘܼܟ ܓܵܥܹ̇ܐ ܨܹܐܕܲܝ 773 ܟܲܕܼ ܕܐܹ̇ܝܢ ܥܲܡ ܩܵܛ̇ܘܿܠܹܗ ܀ 774 : ܡܸܟܸܿܝܠ ܠܚ̣ܛ ܐܲܢ̄ܬܿ ܡ̣ܢ ܐܲܪܥܵܐ 775 ܘܐܲܪܥܵܐ ܬܚܘܿܬܲܝܟ ܠܵܐ ܬܸܬܼܩܲܢ . 776 : ܕܩܲܒܿܠܲܬ̤ ܠܲܕܼܡ̇ܐ ܙܲܟܵܝܵܐ 777 ܬܩܲܒܸܿܠ ܥܲܡܵܗ̇ ܠܵܘ̈ܛܵܬܼܵܐ ܀ 778 : ܒܙܵܘܥܵܐ ܦܲܓܼܪܵܟ ܢܸܬܼܬܵܘܲܠ 779 ܚܠܵܦ ܦܲܓܼܪܵܐ ܕܚܲܒܸܿܠ ܐܝܼܕܼܵܝ̈ܟ . 780 : ܘܬܸܗܘܸܐ ܕܚܸܠܵܐ ܠܚܲܙܵܝܹ̈ܐ 781 ܕܠܵܐ ܙܵܥ ܠܸܒܵܟ ܡ̣ܢ ܩܸܛܠܵܐ ܀ 782 : ܕܫܲܪܷܼܬܿ ܒܲܕܼܡ̇ܐ ܩܲܕܼܡ̇ܝܵܐ 783 ܘܪܹܫܝܼܬܼܵܐ ܠܡܵܘܬܵܐ ܩܲܪܸܒܼܬܿ . 784 : ܠܫܲܒܼܥܵܐ ܕܵܪ̈ܝܼܢ ܬܵܒܲܥ̇ ܐ̄ܢܵܐ 785 ܕܡ̇ܐ ܙܲܟܝܵܐ ܡ̣ܢ ܐܝܼܕܲܝ̈ܟ ܀ 786 : ܕܲܕܼܪܲܫܬܿ ܐܘܼܪܚܵܐ ܠܒܹܝܬܼ ܡܝܼ̈ܬܹܗ 787 ܕܢܸܪܕܿܘܿܢ ܒܵܗ̇ ܣܘܿܓܼܠܵܐ ܕܐ̄ܢܵܫܵܐ . 788 : ܒܵܟ ܣܵܐܹ̇ܡ ܐ̄ܢܵܐ ܬܲܚܘܝܼܬܼܵܐ 789 ܕܠܲܕܼܡ̇ܐ ܒܲܕܼܡ̇ܐ ܬܵܒܲܥ̇ ܐ̄ܢܵܐ ܀ 790 : ܗܘ̤ܵܘ ܠܘܼܚܵܡܹ̈ܐ ܒܲܥܒܼܵܕܼܵܐ 791 ܘܠܲܒܼܫܹܗ ܙܵܘܥܵܐ ܠܩܵܛ̇ܘܿܠܵܐ . 792 : ܘܓܼܘܼܫܡܹܗ ܒܐܲܪܥܵܐ ܙܵܐܲܥ ܗ̄ܘ̣ܵܐ 793 ܘܢܵܘܕܵܐ ܠܟܼܠܹܗ ܫܵܚܹ̇ܩ ܗ̄ܘ̣ܵܐ ܀ 794 : ܒܲܬܼܘܵܬܼܵܐ ܕܠܵܐ ܒܨܸܒܼܝܝܵܢܹܗ 795 ܠܒܼܵܪܘܿܝܵܐ ܡܸܬܼܟܲܫܲܦ ܗ̄ܘ̣ܵܐ . 796 : ܘܡ̇ܘܬܵܐ ܠܢܲܦܫܹܗ ܫܵܐܹ̇ܠ ܗ̄ܘ̣ܵܐ 797 ܕܡ̣ܢ ܢܸܓܼ̈ܕܹܿܐ ܢܸܬܼܦܲܨܸܐ ܗ̄ܘ̣ܵܐ ܀ pb. 113 798 : ܘܩܵܐܹܝܢ ܠܡܵܪܝܵܐ ܐܸܡ݂ܲܪ ܗ̄ܘ̣ܵܐ 799 ܕܗܵܐ ܐܲܦܸܩܬܵܢܝ ܡ̣ܢ ܐܲܪܥܵܐ . 800 : ܙܵܘܥܵܐ ܘܢܵܘܕܵܐ ܐܲܠܒܸܿܫܬܵܢܝ 801 ܕܲܕܼܚܝܼܠ ܣܲܓܿܝܼ ܠܚܲܙܵܝܹ̈ܐ ܀ 802 : ܚܕܼܵܬ ܫܵܐܹ̇ܠ ܐ̄ܢܵܐ ܐܸܢ ܨܵܒܹ̇ܝܬܿ 803 ܕܬܸܣܥܘܿܪ ܨܹܐܕܲܝ ܐܲܝܟ ܪ̈ܲܚܡܲܝܟ . 804 : ܕܲܒܼܝܲܕܼ ܡ̇ܘܬܵܐ ܢܸܫܬܲܪ̈ܝܵܢ 805 ܠܵܘ̈ܛܵܬܼܵܟ ܡ̣ܢ ܗܲܕܵܡܲܝ̈ ܀ 806 : ܠܵܐ ܗܵܟܲܢܵܐ ܩܵܛ̇ܘܿܠܵܐ 807 ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ . 808 : ܠܵܘ ܗܵܟܲܢܵܐ ܡܼܬܿܬܲܒܼܥܵܐ 809 ܒܡܵܘܬܵܐ ܒܲܠܚܘܿܕܼ ܣܲܟܼܠܘܼܬܼܵܟ . 810 : ܠܫܲܒܼܥ̇ܐ ܕܵܪ̈ܝܼܢ ܡ̇ܬܲܚ ܐ̄ܢܵܐ 811 ܢܸܓܼ̈ܕܹܿܐ ܡܩܲܝ̈ܵܐ ܕܒܼܝܼܫܘܼܬܼܵܟ . 812 : ܘܲܬܼܒܲܥܬܼܵܐ ܕܩܵܛ̇ܘܿܠܘܼܬܼܵܟ 813 ܒܥܵܠܡܵܐ ܟܠܹܗ ܬܸܬܼܡܲܠܲܠ ܀ 814 : ܣܵܡ̣ ܡ̇ܪܝܵܐ ܐܵܬܼܵܐ ܒܩܵܐܹܝܢ 815 ܕܡ̇ܘܬܵܐ ܒܝܲܕܼ ܐ̄ܢܵܫܵܐ ܠܵܐ ܢܡܘܼܬܼ . 816 : ܟܲܕܼ ܣܵܡ̣ܵܗ̇ ܐܵܬܼܵܐ ܠܗܵܕܹܐ 817 ܕܪܸܡܙܵܐ ܕܝܼܠܹܗ ܢܵܛܲ̇ܪ ܠܹܗ ܀ 818 : ܒܚܲܝܹ̈ܐ ܢܲܛ̣ܪܹܗ ܠܩܵܛ̇ܘܼܠܵܐ 819 ܠܣܘܼܪܵܕܼܵܐ ܠܕܼܵܪܹ̈ܐ ܕܐܵܬܹ̇ܝܢ . 820 : ܕܡ̇ܐ ܕܡܸܬܼܒܲܩܹܝܢ ܒܲܬܼܥܬܼܵܐ 821 ܢܸܗܘܘܿܢ ܥܵܪܩܝܼܢ ܡ̣ܢ ܩܸܛܠܵܐ ܀ 822 : ܡܠܸܐ ܙܲܒܼܢܵܐ ܐܸܬܼܒܲܝܲܐܘ ܗ̄ܘ̣ܵܘ 823 ܚܵܘܵܐ ܘܐܵܕܼܵܡ ܟܲܕܼ ܐܵܘ ܠܸܕܼܘ . 824 ܘܥܵܠܲܬ̤ ܥܵܩܵܬܼܵܐ ܕܝܲܠܕܲܝ̈ܗܘܿܢ ܀ 825 : ܠܗܵܒܹܝܠ ܕܲܩܟܝܼܠ ܒܵܟܹ̇ܝܢ ܗ̄ܘ̣ܵܘ 826 ܕܚܲܒܸܿܠ ܡ̇ܘܬܵܐ ܨܘܼܪ̈ܵܬܹܗ . 827 : ܘܥܲܠ ܩܵܐܹܝܢ ܡܸܬܼܐܲܒܼܠܝܼܢ ܗ̄ܘ̣ܵܘ 828 ܕܲܥܒܼܝܼܕܼ ܙܵܘܥܵܐ ܒܲܒܼܪܝܼܬܼܵܐ ܀ 829 : ܐܸܣܲܪ ܐܸܢܘܿܢ ܒܵܪܘܿܝܵܐ 830 ܒܚܘܼܒܵܐ ܕܪ̈ܲܚܡܵܘܗܝ ܕܲܟܼܝܵܢܵܐ . 831 : ܕܗܲܢܝܼܐܘܼܬܼܵܐ ܕܒܲܟܼܝܵܢܵܐ 832 ܬܦܲܟܲܗ ܥܵܩܬܼܵܐ ܕܩܲܫ̈ܝܵܬܼܵܐ ܀ 833 : ܒܗܵܕܹܐ ܬܸܢܘܲܝ ܚܲܟܸܿܡ ܠܲܢ 834 ܥܵܒܲܘܿܕܼܵܐ ܡ̣ܢ ܫܘܼܪܵܝܵܐ . 835 : ܕܲܒܼܟܹܐܒܹ̈ܐ ܘܚܲܫܹ̈ܐ ܕܡ̇ܘܬܵܐ 836 ܢܸܩܢܸܐ ܚܘܼܒܵܐ ܕܲܠܘܵܬܹܗ ܀ 837 : ܒܐܲܪ̈ܥܵܢܝܵܬܼܵܐ ܐܲܥܢܝܼ ܠܲܢ 838 ܒܬܼܘܼܩܵܢܵܐ ܐܲܪܥܵܢܵܝܵܐ . 839 : ܕܡ̇ܐ ܕܐܲܪܓܸܿܫܢ ܒܲܫܚܵܩܲܢ 840 ܢܸܫܐܲܠ ܚܲܝܹ̈ܐ ܕܠܵܐ ܥܲܡܠܵܐ ܀ 841 : ܒܚܲܠܒܼܵܐ ܪܲܒܿܝܵܗ̇ ܠܫܲܒܼܪܘܼܬܲܢ 842 ܒܲܡܚܝܼ̈ܠܵܬܼܵܐ ܐܲܝܟ ܚܲܝܠܲܢ . 843 : ܕܡ̇ܐ ܕܐܸܬܲܢ ܠܲܓܼܡܝܼܪܘܼܬܼܵܐ 844 ܒܝܲܕܲܥܬܼܵܐ ܕܚܲܝܹ̈ܐ ܢܸܗܘܸܐ ܀ 845 : ܠܵܐ ܐܲܫܛܸܠ ܠܲܢ ܥܲܠ ܥܘܼܬܼܪܵܐ 846 ܟܲܕܼ ܫܲܒܼܪܵܐ ܗ̄ܘ̣ܵܬܼ ܝܼܕܲܥܬܲܢ . 847 : ܕܲܟܼܡܵܐ ܕܲܛܠܸܐ ܝܵܪܘܿܬܼܵܐ 848 ܠܵܐ ܡܨܸܐ ܢܕܲܒܲܪ ܩܸܢܝܵܢܵܘ̈ܗܝ ܀ 849 : ܒܚܲܝܘܼܬܼܵܐ ܕܢܲܦܫܵܐ ܝܲܗ̣̄ܒܼ ܠܲܢ 850 ܕܢܸܬܼܩܲܝܡܘܼܢ ܚܲܝܹ̈ܐ ܕܙܲܒܼܢܵܐ . 851 : ܘܡ̇ܐ ܕܲܗ̤ܘܲܝܢ ܠܵܐ ܡ̇ܝ̈ܘܿܬܹܐ 852 ܒܚܲܝܠܵܐ ܕܪܘܼܚܵܐ ܢܸܛܲܪ ܠܲܢ ܀ 853 : ܡܦܵܣ ܗ̄ܘ̣ܵܐ ܒܟܼܠܗܹܝܢ ܕܲܟܼܝܵܢܲܢ 854 ܗܵܘ̇ ܒܵܪܘܝܹܗ ܕܲܟܼܝܵܢܲܢ . 855 ܘܚܲܟܿܝܼܡܵܐܝܼܬܼ ܕܵܒܲܪ ܠܲܢ ܀ 856 ܡ̣ܢ ܡ̇ܟܵܬܼ̈ܐ ܠܪ̈ܵܡ̇ܬܼܵܐ ܀ 857 : ܕܡ̇ܐ ܕܝܼܠܸܦܢܲܢ ܒܝܼܕܲܥܬܼܵܐ 858 ܕܡܲܢ̣ܘܼ ܠܗܵܠܹܝܢ ܐܲܝܬܲܝܼ ܠܲܢ . 859 : ܢܵܘܕܹܿܐ ܠܚܲܝܠܵܐ ܕܐܲܬܼܩܸܢ ܟܠ 860 ܕܲܟܼܡܵܐ ܪܲܚܡܹܗ ܠܲܟܼܝܵܢܲܢ ܀ 1 : ܡܲܠܟܵܐ ܒܨܲܠܡܹܗ ܡܸܬܼܝܲܩܲܪ 2 ܟܲܕܼ ܪܲܚܝܼܩ ܐܲܝܟ ܩܲܪܝܼܒܼܵܐ . 3 : ܒܵܪܘܿܝܵܐ ܒܨܲܠܡܹܗ ܕܐܵܕܼܵܡ 4 ܨܒܼܵܐ ܕܲܢܚܲܕܲܡ ܠܲܡܠܝܼܠܹ̈ܐ ܀ 5 : ܒܥܵܠܡܵܐ ܡܕܝܼܢܲܬܼ ܡܲܠܟܿܘܼܬܼܵܐ 6 ܣܵܡܹ݂ܗ ܠܨܲܠܡܹܗ ܒܵܪܘܿܝܵܐ . 7 : ܘܲܒܼܨܲܠܡܵܐ ܡܸܬܼܚܲܙܝܵܢܵܐ 8 ܡ̇ܘܕܲܥ ܚܲܝܠܵܐ ܕܟܲܣܝܘܼܬܹܗ ܀ 9 : ܒܨܲܠܡܹܗ ܚܲܙܩܵܗ̇ ܒܵܪܘܿܝܵܐ 10 ܠܲܒܼܪܝܼܬܼܵܐ ܟܲܕܼ ܡܲܬܼܩܸܢ ܠܵܗ̇ . 11 : ܕܲܒܼܚܘܼܒܵܐ ܕܲܠܘܵܬܼ ܐܵܕܼܵܡ 12 ܒܚܘܼܒܵܐ ܕܝܼܠܹܗ ܢܸܬܿܕܲܡܘܿܢ ܀ 13 : ܥܲܒܼܕܹܿܗ ܐ̄ܚܝܵܢܵܐ ܠܡܲܠܲܐܟܹ̈ܐ 14 ܒܚܲܕܼ ܢܲܦܫܵܐ ܪܘܼܚܵܢܵܝܬܼܵܐ . 15 : ܘܐܲܩܸܦ ܠܹܗ ܟܝܵܢܹ̈ܐ ܚܲܪ̈ܫܹܐ 16 ܒܝܲܕܼ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀ 17 : ܓ̣ܒܲܠ ܠܲܡ ܡ̇ܪܝܵܐ ܐܵܠܵܗܵܐ 18 ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ . 19 : ܘܲܢܦܲܚ ܒܹܗ ܪܘܼܚܵܐ ܕܚܲܝܹ̈ܐ 20 ܘܥܲܒܼܕܹܿܗ ܚܲܝܵܐ ܘܲܡܠܝܼܠܵܐ ܀ 21 : ܚܙ̣ܵܐ ܠܲܡ ܡ̇ܪܝܵܐ ܐܲܠܵܗܵܐ 22 ܘܗܵܐ ܟܠ ܕܲܥܒ݂ܲܕܼ ܐܸܫܬܿܡܠܝܼ . 23 : ܚܵܘܵܐ ܒܲܠܚܘܿܕܼ ܚܵܣܝܼܪܵܐ 24 ܡܥܲܕܿܢܵܐ ܕܬܸܗܘܸܐ ܠܐܵܕܼܵܡ ܀ 25 : ܐܲܪܡܝܼ ܡ̇ܪܝܵܐ ܐܲܠܵܗܵܐ 26 ܫܠܝܵܐ ܥܲܠ ܐܵܕܼܵܡ ܘܲܕܼܡܸܟ . 27 : ܘܲܢܣ݂ܲܒܼ ܐܸܠܝܵܐ ܡ̣ܢ ܐܸܠܥܵܘ̈ܗܝ 28 ܘܬܲܩܸܢ ܠܐܲܢ̄ܬܿܬܼܵܐ ܒܲܕܼܡܘܼܬܹܗ ܀ 29 : ܫܩ݂ܲܠ ܗܲܕܵܡ̇ܐ ܡ̣ܢ ܐܵܕܼܵܡ 30 ܘܲܥܒ݂ܲܕܼ ܐ̄ܢܵܫܵܐ ܐܲܝܟ ܐܵܕܼܵܡ . 31 : ܘܡܲܠܝܼ ܠܐܵܕܼܵܡ ܗܲܕܵܡ̇ܘ̈ܗܝ 32 ܕܠܵܐ ܢܸܗܘܸܐ ܠܹܗ ܚܲܣܝܼܪܵܐ ܀ 33 : ܚܙ̣ܵܐ ܐܵܕܼܵܡ ܬܲܗܪܵܐ ܚܲܕܼܬܼܵܐ 34 ܐ̄ܢܵܫܵܐ ܕܲܗܘ̤ܵܐ ܡ̣ܢ ܐ̄ܢܵܫܵܐ . 35 : ܕܲܡܫܲܡܠܲܝ ܗ̄ܘ̣ܵܐ ܒܟܼܠܡܸܕܲܡ 36 ܒܦܲܓܼܪܵܐ ܘܢܲܦܫܵܐ ܐܲܟܼܘܵܬܹܗ ܀ 37 : ܐܲܪܚܸܩ ܒܹܗ ܕܹܝܢ ܥܵܒܼܘܿܕܼܵܐ 38 ܓܸܠܝܵܢܵܐ ܐܲܝܟ ܕܲܡܨܸܐ ܗ̄ܘ̣ܵܐ . 39 : ܘܥܲܒܼܕܹܿܗ ܕܢܸܕܲܥ ܬܘܼܩܵܢܵܗ̇ 40 ܕܚܵܘܵܐ ܡܢܵܬܼܵܐ ܗ̄ܝܼ ܡ̣ܢ ܒܸܣܪܹܗ ܀ 41 : ܐܸܬܼܢܲܒܿܝܼ ܐܵܕܼܵܡ ܘܐܸܡ݂ܲܪ 42 ܕܚܵܘܵܐ ܓܲܪܡ̇ܐ ܗ̄ܝܼ ܡ̣ܢ ܓܲܪ̈ܡܲܝ . 43 : ܗܵܕܹܐ ܬܸܬܼܟܲܢܸܐ ܐܲܢ̄ܬܿܬܼܵܐ 44 : ܕܲܡܩܝܼܡܵܐ ܥܘܼܡܪܵܐ ܕܙܲܒܼܢܵܐ 45 ܒܬܼܘܼܩܵܢܹܗ ܕܐܵܕܼܵܡ ܚܵܘܝܼ : pb. 101 46 ܕܠܵܐܕܼܵܡ ܪܹܫܵܐ ܣܵܐܹ̇ܡ ܠܹܗ . 47 : ܘܚܵܘܵܐ ܒܛܲܟܼܣܵܐ ܬܪܲܝܵܢܵܐ 48 ܡܡܲܠܝܵܐ ܠܓܲܒܼܪܵܐ ܬܸܫܡܸܫܬܹܿܗ ܀ 49 : ܫܲܘܝܵܐ ܗ̄ܝܼ ܚܵܘܵܐ ܥܲܡ ܐܵܕܼܵܡ 50 ܒܲܟܼܝܵܢܵܐ ܘܲܒܼܬܼܘܼܩܵܢܵܐ . 51 : ܒܨܝܼܪܵܐ ܡܸܢܹܗ ܒܫܘܼܠܛܵܢܵܐ 52 ܕܐܵܕܼܵܡ ܪܹܫܵܐ ܘܗ̤ܝ ܪ̈ܓܼܠܹܗ ܀ 53 : ܠܒܲܪ ܡ̣ܢ ܥܘܼܡܪܵܐ ܕܦܲܪܕܵܝܣܵܐ 54 ܬܲܩܸܢ ܐܸܢܘܿܢ ܒܵܪܘܿܝܵܐ . 55 : ܘܒܲܐܬܼܪܵܐ ܕܲܥܕܹܢ ܣܵܡ̣ ܐܸܢܘܿܢ 56 ܐܲܝܟܵܐ ܕܕܼܵܢܚ̇ܝܼܢ ܢܲܗܝܼܪܹ̈ܐ ܀ 57 : ܕܒܲܪ ܠܲܡ ܡ̇ܪܝܵܐ ܐܲܠܵܗܵܐ 58 ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ . 59 : ܘܣ̣ܵܡܹܗ ܒܦܲܪܕܲܝܣܵܐ ܕܲܥܕܹܢ 60 ܕܢܸܗܘܸܐ ܒܓܼܵܘܹܗ ܝܵܪܘܿܬܼܵܐ ܀ 61 : ܣܵܡ̣ ܠܹܗ ܕܹܝܢ ܐܵܦ ܦܘܼܩܕܼܵܢܵܐ 62 ܕܚܵܫܲ݁ܚ ܗ̄ܘ̣ܵܐ ܠܹܗ ܒܗܵܘ̇ ܙܲܒܼܥܵܐ . 63 : ܕܢܸܕܲܥ ܚܲܝܠܵܐ ܕܲܟܼܝܵܢܹܗ 64 ܘܢܹܐܠܲܦ ܫܘܼܠܛܵܢ ܥܵܒܼܘܿܕܼܵܐ ܀ 65 : ܦܲܩܸܕܼ ܠܲܡ ܡܵܪܝܵܐ ܠܐܵܕܼܵܡ 66 ܘܣܵܡ̣ ܠܹܗ ܬܚܘܼܡ̇ܐ ܒܐܝܼܠܵܢܵܐ . 67 : ܕܲܒܼܝܲܕܼ ܗܵܕܹܐ ܬܸܬܼܝܼܕܲܥ 68 ܦܵܪܘܿܫܘܼܬܼܵܐ ܕܲܟܼܝܵܢܹܗ ܀ 69 : ܟܠܗܘܿܢ ܦܹܐܪܹ̈ܐ ܕܦܲܪܝܣܵܐ 70 ܠܒܼܘܼܣܵܡܵܟ ܝܸܗ̄ܒܹ̇ܬܼ ܐܸܢܘܿܢ . 71 : ܡ̣ܢ ܚܲܕܼ ܒܲܠܚܘܿܕܼ ܠܵܐ ܬܹܐܟܼܘܼܠ 72 ܕܡ̇ܘܬܵܐ ܡ̇ܘܠܸܕܼ ܡ̣ܢ ܦܹܐܪ̈ܵܘܗܝ ܀ 73 : ܐܸܢ ܕܹܝܢ ܬܸܛܲܪ ܦܘܼܩܕܼܵܢܲܝ̈ 74 ܘܠܵܐ ܬܲܡܪܲܚ ܥܲܠ ܐܝܼܠܵܢܵܐ . 75 : ܦܹܐܪܵܐ ܕܚܲܝܹ̈ܐ ܐܸܬܲܠ ܠܵܟ 76 ܡ̇ܐ ܕܲܒܼܩܹܝܬܼܵܗ̇ ܠܚܹܐܪܘܼܬܼܵܟ ܀ 77 : ܠܲܬܼܪ̈ܲܝܗܘܿܢ ܕܹܝܢ ܫܲܘܝܵܐܝܼܬܼ 78 ܣ̣ܵܡܹܗ ܠܗܵܢܵܐ ܢܵܡܘܿܣܵܐ . 79 : ܕܠܵܐ ܢܸܬܼܥܲܕܿܠܘܼܢ ܒܲܚܕܼܵܕܹ̈ܐ 80 ܡ̇ܐ ܕܥܵܒܼ̇ܪܝܼܢ ܥܲܠ ܦܘܼܩܕܼܵܢܵܐ ܀ 81 : ܐܘܿ ܢܸܒܼܥܵܐ ܕܟܼܠ ܚܸܟܼܵܡܵܬܼܵܐ 82 ܕܝܵ̇ܕܲܥ ܟܠ ܥܲܕܼܠܵܐ ܢܸܗܘܸܐ . 83 : ܕܟܲܕܼ ܝܵ̇ܕܲܥ ܠܹܗ ܠܬܼܘܼܩܵܢܹܗ 84 ܣܵܐܹ̇ܡ ܠܹܗ ܐܲܝܟ ܠܵܐ ܝܵ̇ܕܲܥ ܀ 85 : ܒܥܵܬܼܵܐ ܕܗܵܠܹܝܢ ܓܲܪܸܓܼܬܲܢܝ 86 ܕܐܸܬܼܢܸܐ ܥܸܠܬܹܗ ܕܐܝܼܠܵܢܵܐ . 87 : ܕܐܲܝܟܲܢ ܡܸܫܟܲܚ ܫܲܬܿܝܼܩܵܐ 88 ܕܢܸܗܘܸܐ ܝܵ̇ܕܲܥ ܚܸܟܼ̈ܡܵܬܼܵܐ ܀ 89 : ܘܐܸܢ ܝܵ̇ܕܲܥ ܗ̄ܘ̣ܵܐ ܕܠܵܐ ܢܵܛܲ݁ܪ 90 ܢܵܡܘܿܣܵܐ ܕܣܵܐܹ̇ܡ ܗ̄ܘ̣ܵܐ ܠܹܗ . 91 : ܥܲܠ ܡ̇ܢ ܥܲܒܼܕܹܿܗ ܡ̇ܝܘܿܬܼܵܐ 92 ܠܡܵܝܘܿܬܼܵܐ ܕܠܵܐ ܒܨܸܒܼܝܵܢܹܗ ܀ 93 : ܘܐܸܢ ܠܵܘ ܡ̇ܝܘܿܬܼܵܐ ܒܪ̣ܵܝܗܝ ܗ̄ܘ̣ܵܐ 94 ܠܐܵܕܼܵܡ ܪܹܫܹܗ ܕܲܟܼܝܵܢܲܢ . 95 : ܗܵܘ̇ ܝܵ̇ܕܲܘܿܥܵܐ ܕܟܼܠ ܝܵ̇ܕܲܥ 96 ܥܲܠ ܡ̇ܢ ܠܵܐ ܟܠ̣ܵܝܗܝ ܡ̣ܢ ܗܵܕܹܐ ܀ 97 : ܫܸܡܥܵܐ ܕܡܸܠܬܼܵܐ ܕܩܸܪܝܵܢܵܐ 98 ܕܵܘܸܕܼ ܣܲܓܿܝܼ ܠܲܦܫܝܼܛܹ̈ܐ . 99 : ܕܲܥܒܼܵܪ ܦܘܼܩܕܵܢܹܗ ܕܐܵܕܼܵܡ 100 ܥܲܒܼܕܹܿܗ ܠܓܸܢܣܲܢ ܡ̇ܝܘܿܬܼܵܐ ܀ 101 : ܘܐܸܢܗܘ̤ ܕܣܲܟܼܠܘܼܬܹܗ ܕܐܵܕܼܵܡ 102 ܚܲܝܒܲܬ̤ ܠܐܵܕܼܵܡ ܘܲܠܝܲܠܕܵܘ̈ܗܝ . 103 : ܗܵܘ̇ ܝܵܕܼܘܿܥܵܐ ܕܟܼܠ ܝܵ̇ܕܲܥ 104 ܥܲܠ ܡ̇ܢܵܐ ܥܒ݂ܲܪܬܹܗ ܗܵܕܹܐ ܀ 105 : ܠܡܵܢ ܬܲܩܸܢ ܗ̄ܘ̣ܵܐ ܒܸܪ̈ܝܵܬܼܵܐ 106 ܕܚܵܫ̈ܚܵܢ ܣܲܓܿܝܼ ܠܡܵܝܘܿܬܹ̈ܐ . 107 : ܘܥܲܠ ܡ̇ܢ ܕܸܟܼܪܹ̈ܐ ܘܢܸܩ̈ܒܼܵܬܼܵܐ 108 ܒܲܟܼܝܵܢܵܐ ܠܐܲܡܝܼܢܘܼܬܼܵܐ ܀ 109 : ܚܵܣ ܕܹܝܢ ܠܵܐ ܦܲܐܝܵܐ ܕܢܹܐܡܲܪ 110 ܗܵܕܹܐ ܠܨܸܒܼܝܵܢ ܒܵܪܘܿܝܵܐ . 111 ܕܠܵܐ ܝܵ̇ܕܲܥ ܗ̄ܘ̣ܵܐ ܕܚܵܛܹ̇ܝܢܲܢ : pb. 102 112 ܘܪܘܼܓܼܙܵܐ ܫܲܚܠܸܦ ܨܸܒܼܝܵܢܹܗ ܀ 113 : ܝܵ̇ܕܲܥ ܗ̄ܘ̣ܵܐ ܟܲܕܼ ܡܲܬܼܩܸܢ ܠܲܢ 114 ܕܡ̇ܝܘܿܬܹ̈ܐ ܥܵܒܹ̇ܕܼ ܗ̄ܘ̣ܵܐ ܠܲܢ . 115 : ܘܣܵܗ̇ܕܵܐ ܒܪܝܼܬܹܗ ܠܝܼܕܲܥܬܹܗ 116 ܕܲܠܡܵܝܘܿܬܹ̈ܐ ܐܸܬܼܒܲܪܝܲܬ̤ ܀ 117 : ܡܠܝܼܠܹ̈ܐ ܘܦܵܪ̈ܘܿܫܹܐ ܥܲܒܼܕܲܢ 118 ܘܐܲܣܸܢ ܘܲܡ̣ܠܵܢ ܚܸܟܼܡܵܬܹ̈ܗ . 119 : ܘܲܨܒܼܵܐ ܕܢܲܝܬܸܿܐ ܒܢܸܣܝܵܢܵܐ 120 ܠܓܲܠܝܘܼܬܼܵܐ ܦܵܪܘܿܫܘܼܬܿܢ ܀ 121 : ܓܒܼܝܼܠ ܗ̄ܘ̣ܵܐ ܐܵܕܼܵܡ ܘܲܡܨܲܒܲܬܼ 122 ܒܦܲܓܼܪܵܐ ܘܢܲܦܫܵܐ ܫܲܘܝܵܐܝܼܬܼ . 123 : ܘܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܹܗ 124 ܥܕܲܡ̇ܐ ܠܲܥܒܼܵܪ ܦܘܼܩܕܼܵܢܵܐ ܀ 125 : ܗܘ̤ܵܐ ܦܘܼܩܕܼܵܢܵܐ ܐܲܝܟ ܟܘܼܪܐ 126 ܘܐܲܥܠܹܗ ܠܐܵܕܼܵܡ ܠܒܼܘܼܚܪܵܢܵܐ . 127 : ܘܐܸܬܼܓܲܠܝܲܬ̤ ܦܵܪܘܿܫܘܼܬܹܗ 128 ܕܠܵܘ ܚܲܣܝܼܪܵܐ ܗ̄ܘ̣ ܒܲܟܼܝܵܢܹܗ ܀ 129 : ܩܪ̣ܵܝܗܝ ܐܝܼܠܵܢܵܐ ܕܝܼܕܲܥܬܼܵܐ 130 ܟܲܕܼ ܚܲܪܫܵܐ ܗ̄ܘ̣ܵܐ ܒܲܟܼܝܵܢܹܗ . 131 : ܕܝܼܕܲܥܬܼܵܐ ܕܟܲܣܝܵܐ ܒܐܵܕܼܵܡ 132 ܒܦܹܐܪܵܐ ܕܡܸܢܹܗ ܐܸܬܼܓܲܠܝܲܬ̤ ܀ 133 : ܕܲܗܒܼܵܐ ܗ̄ܘ̣ܵܐ ܫܚܝܼܡܵܐ ܐܵܕܼܵܡ 134 ܩܕܼܵܡ ܡܹܐܟܼܘܼܠܬܹܿܗ ܕܐܝܼܠܵܢܵܐ . 135 : ܘܡ̣ܢ ܒܵܬܲܪ ܕܐܸܟܲܠ ܦܹܐܪܵܐ 136 ܚܵܘܝܼ ܫܘܼܦܪܵܐ ܕܨܘܼܪ̈ܵܬܹܗ ܀ 137 : ܗܘ̤ܵܐ ܦܹܐܪܵܐ ܒܲܕܼܡܘܼܬܼ ܟܘܼܪܵܐ 138 ܘܐܵܕܼܵܡ ܒܓܼܵܘܹܗ ܐܲܝܟ ܕܲܗܒܼܵܐ . 139 : ܘܲܢܦ݂ܲܚ ܒܹܗ ܚܹܝܠ ܡܹܐܟܼܘܼܠܬܼܵܐ 140 ܘܩܲܒܸܿܠ ܛܲܥܡܵܐ ܕܝܼܕܲܥܬܼܵܐ ܀ 141 : ܬܘܼܩܵܢܵܐ ܕܥܵܠܡܵܐ ܕܲܥܬܼܝܼܕܼ 142 ܒܐܝܼܠܵܢ ܚܲܝܹ̈ܐ ܒܲܕܲܩ ܠܲܢ . 143 : ܘܣܵܡܹܗ ܒܕܼܘܼܟܲܬܼ ܦܘܼܪܥܵܢܵܐ 144 ܠܲܡܝܲܬܿܪܘܼܬܼܵܐ ܕܨܸܒܼܝܵܢܹܗ ܀ 145 : ܪܸܓܿܬܼܵܐ ܕܦܹܐܪܵܐ ܕܐܝܼܠܵܢܵܐ 146 ܓܲܪܓܲܬ̤ ܠܫܲܒܼܪܘܼܬܹܗ ܕܐܵܕܵܪܡ . 147 : ܕܡ̇ܐ ܕܐܸܟܼܠܲܬ̤ ܢܲܦܫܹܗ ܡܸܢܹܗ 148 ܡܚܲܕܸܿܬܼ ܠܹܗ ܦܹܐܪܵܐ ܕܚܲܝܹ̈ܐ ܀ 149 : ܒܫܸܡܥܵܐ ܕܲܬܼܪܹܝܢ ܐܝܼܠܵܢܹ̈ܐ 150 ܥܵܠܡܹ̈ܐ ܬܪ̈ܲܝܗܘܿܢ ܐܲܡܬܸܿܠ ܠܲܢ . 151 : ܘܐܲܝܟ ܕܲܠܫܲܒܼܪܹ̈ܐ ܒܝܲܕܼ ܐ̄ܪܵܙܵܐ 152 ܨܒܼܵܐ ܕܲܢܒܲܕܸܿܩ ܟܲܣܝܘܼܬܹܗ ܀ 153 : ܒܐܝܼܠܵܢܵܐ ܕܹܝܢ ܕܝܼܕܲܥܬܼܵܐ 154 ܒܥܘܼܬܼܪܵܐ ܐܲܪܥܵܢܵܐ ܐܲܣܪ̣ܹܗ . 155 : ܘܒܼܐܝܼܠܵܢ ܚܲܝܹ̈ܐ ܒܲܕܸܿܩ ܠܹܗ 156 ܥܲܠ ܗܵܘ̇ ܥܘܼܬܼܪܵܐ ܫܡܲܝܵܐ ܀ 157 : ܠܵܐ ܡܨܸܐ ܗ̄ܘ̣ܵܐ ܕܢܹܐܠܲܦ ܗܵܕܹܐ 158 ܐܵܕܼܵܡ ܫܲܒܼܪܵܐ ܒܗܵܘ̇ ܙܲܒܼܢܵܐ . 159 : ܘܥܲܠ ܗܵܝ̇ ܓܼܪܓܹܗ ܒܐܝܼܠܵܢܵܐ 160 ܕܢܸܗܘܸܐ ܣܵܦܹ̇ܩ ܠܝܼܕܲܥܥܬܼܵܐ ܀ 161 : ܝܵ̇ܕܲܥ ܗ̄ܘ̣ܵܐ ܒܟܼܠܗܹܝܢ ܕܐܵܕܼܵܡ 162 ܗܵܘ̇ ܕܲܒܼܪܵܝܗܝ ܠܐܵܕܼܵܡ ܘܲܠܟܼܠ . 163 : ܘܲܒܼܬܼܘܼܩܵܢܹܗ ܕܡ̇ܝܘܿܬܼܵܐ 164 ܨܒܼܵܐ ܕܲܢܒܲܕܸܿܩ ܚܸܕܡܵܬܹ̈ܗ ܀ 165 : ܬܲܚܡܹܗ ܡ̣ܢ ܚܲܕܼ ܐܝܼܠܵܢܵܐ 166 ܘܓܲܪܓܹܗ ܠܪܸܓܿܬܼܵܐ ܕܲܐ̄ܚܪܹܢܵܐ . 167 : ܘܲܕܢܹܐܟܼܘܿܠ ܘܲܕܼܠܵܐ ܢܹܐܟܼܘܿܠ 168 ܒܨܸܒܼܝܵܢ ܐܵܕܼܵܡ ܣܝܼܡܵܐ ܗ̣̄ܘܵܬܼ ܀ 169 : ܒܥܘܼܡܪܵܐ ܕܲܥܕܹܢ ܣܵܡ̣ ܐܸܢܘܿܢ 170 ܠܲܦܫܝܼܛܹ̈ܐ ܘܝܲܩܲܪ ܐܸܢܘܿܢ . pb. 103 171 : ܘܫܲܥܒܸܿܕܼ ܟܠ ܕܲܗܘ̤ܵܐ ܡܸܢܹܗ 172 ܠܫܘܼܠܛܵܢܵܐ ܕܨܲܠܡܹܗ ܕܐܵܕܼܵܡ ܀ 173 : ܒܪ̣ܵܐ ܠܲܡ ܡ̇ܪܝܵܐ ܐܲܠܵܗܵܐ 174 ܠܲܒܼܥܝܼܪܵܐ ܘܲܠܚܲܝ̈ܘܵܬܼܵܐ . 175 : ܘܐܲܥܒܲܪ ܐܸܢܘܿܢ ܩܕܼܵܡ ܐܵܕܼܵܡ 176 ܕܢܸܩܪܸܐ ܫܡܵܗܹ̈ܐ ܠܩܸܢܝܵܢܵܘ̈ܗܝ ܀ 177 : ܘܝܲܗ̣̄ܒܼ ܒܹܗ ܚܲܝܠܵܐ ܥܵܒܼܪܕܹܗ 178 ܘܲܩ̣ܪܵܐ ܫܡܵܗܹ̈ܐ ܟܡܵܐ ܕܲܣܦܲܩ̣ . 179 : ܟܲܕܼ ܡܲܠܸܦ ܠܹܗ ܒܝܲܕܼ ܗܵܕܹܐ 180 ܕܡ̇ܪܵܐ ܕܟܼܠ ܕܲܗܘ̤ܵܐ ܣܵܡܹܗ ܀ 181 : ܬܲܗܪܵܐ ܗ̄ܘ̣ ܨܲܠܡܹܗ ܕܒܼܵܪܘܿܝܵܐ 182 ܕܲܟܼܡܵܐ ܡܝܲܬܲܪ ܬܘܼܩܵܢܹܗ . 183 : ܕܡ̇ܪܘܼܬܹܗ ܥܲܠ ܟܠ ܡܸܬܼܚܲܬ̤ 184 ܘܠܹܗ ܐܸܫܬܲܥܒܲܕܼܘ ܟܠ ܕܲܗܘ̤ܵܘ ܀ 185 : ܒܹܗ ܐܲܣܝܼܪܝܼܢ ܫܲܘܝܵܐܝܼܬܼ 186 ܚܲܝܹ̈ܐ ܕܲܪ̈ܫܹܐ ܘܲܡܠܝܼܠܹ̈ܐ . 187 : ܘܒܲܐܚܝܵܢܘܼܬܼܗܘܿܢ ܕܲܠܘܵܬܹܗ 188 ܡܙܲܝܚܝܼܢ ܠܹܗ ܐܲܝܟ ܕܲܠܡܲܠܟܵܐ ܀ 189 : ܪܵܘܡ̇ܐ ܘܥܘܼܡܩܵܐ ܠܕܼܘܼܝܪ̈ܵܘܗܝ 190 ܝܲܡܵܐ ܘܝܲܒܼܫܵܐ ܠܦܘܼܪܢܵܣܹܗ . 191 : ܪ̈ܘܼܚܹܐ ܘܡܲܫܒܹ̈ܐ ܠܚܲܝܘܼܬܹܗ 192 ܩܲܝܛܵܐ ܘܣܲܬܼܘܵܐ ܠܲܢܝܵܚܹܗ ܀ 193 : ܦܨܝܼ̈ܚܵܢ ܗ̣̄ܘܲܝ̈ ܒܹܗ ܒܸܪ̈ܝܵܬܼܵܐ 194 ܘܫܵܡ̈ܝܥܵܢ ܠܹܗ ܐܲܝܟ ܕܲܠܡܵܪܵܐ . 195 : ܘܲܡܕܲܝܠܝܼܢ ܗ̄ܘ̣ܵܘ ܡܲܠܲܐܪܹ̈ܐ 196 ܒܬܸܫܡܸܫܬܹܿܗ ܟܲܕܼ ܚܵܕܹܝܢ ܗ̄ܘ̣ܵܘ ܀ 197 : ܒܚܘܼܒܵܐ ܠܘܵܬܹܗ ܟܵܢ̇ܫܝܼܢ ܗ̄ܘ̣ܵܘ 198 ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ . 199 : ܘܚܵܕܹܝܢ ܗ̄ܘ̣ܵܘ ܕܲܡܫܵܘܬܲܦ ܗ̄ܘ̣ 200 ܟܝܵܢܵܐ ܕܟܼܠܗܘܿܢ ܒܐܝܼܩܵܪܹܗ ܀ 201 : ܚܲܕܼ ܒܲܠܚܘܿܕܼ ܠܵܐ ܢܲܦܫܹܗ 202 ܒܡܵܪܘܼܬܼܵܐ ܕܚܘܼܒܹܿܗ ܕܐܵܕܼܵܡ . 203 : ܘܠܵܐ ܒܸܣܡܲܬ̤ ܠܹܗ ܐܵܘܝܘܼܬܼܵܐ 204 ܕܲܒܼܓܹܐܪܵܐ ܒܠܲܥ ܕܲܝܣܵܡܵܐ ܀ 205 : ܠܵܐ ܗ̄ܘ̣ܐ ܩܛܝܼܪܵܐ ܕܲܐ̄ܚܪ̈ܵܢܹܐ 206 ܥܨ̣ܵܝܗܝ ܗ̄ܘ̣ܵܐ ܕܢܸܗܘܸܐ ܕܲܠܩܘܼܒܼܠܵܐ . 207 : ܕܒܲܟܼܝܵܢܹܗ ܛܵܒܼܵܐ ܒܪܸܐ ܗ̄ܘ̣ܵܐ 208 ܐܲܝܟ ܡܲܠܲܐܟܹ̈ܐ ܒܢܲܝ̈ ܬܸܓܼܡܹܗ ܀ 209 : ܠܵܐ ܗܘ̤ܵܬܼ ܥܸܠܬܼܵܐ ܠܲܚܣܵܡܹܗ 210 ܘܠܵܐ ܐܲܬܼܪܵܐ ܠܡܲܪܝܼܪܘܬܹܗ . 211 : ܐܸܠܵܐ ܪܲܒܿܘܼܬܹܗ ܕܐܵܕܼܵܡ 212 ܕܲܚܙ̣ܵܝܗܝ ܕܡ̣ܢ ܟܠ ܡܸܬܼܝܩܲܪ ܀ 213 : ܕܠܲܚܬܹܗ ܡܸܪܬܹܗ ܠܚܲܣܵܡܵܐ 214 ܘܲܗܘ̤ܵܐ ܟܠܹܗ ܕܲܠܩܘܼܒܼܠܵܐ . 215 : ܘܐܸܬܼܚܲܡܲܬܼ ܥܲܠ ܒܵܪܘܿܝܵܐ 216 ܒܗܵܝ̇ ܕܝܲܩܲܪ ܨܲܠܡܹܗ ܕܐܵܕܼܵܡ ܀ 217 : ܗܘ̤ ܒܚܘܼܫܵܒܼܵܘ̈ܗܝ ܝܵܒܹ̇ܕܼ ܗ̄ܘ̣ܵܐ 218 ܒܪܸܓܿܬܼܵܐ ܒܝܼܫܬܵܐ ܕܕܸܠܩܲܬ̤ ܒܹܗ . 219 : ܘܟܼܠ ܦܘܼܪ̈ܣܝܼܢ ܡܸܨܛܲܢܲܥ ܗ̄ܘ̣ܵܐ 220 ܕܢܲܝܬܸܿܐ ܠܓܸܠܝܵܐ ܨܸܢܥܵܬܹ̈ܗ ܀ 221 : ܪܸܓܿܬܹܗ ܣܢܝܼܬܼܵܐ ܗܵܕܹܐ ܗ̄ܘ̣ܵܬܼ 222 ܕܥܲܠ ܡ̇ܢ ܐܵܕܼܵܡ ܡܸܬܼܝܲܩܲܪ . 223 : ܘܥܲܠ ܡ̇ܢܵܐ ܒܚܘܼܒܹܿܗ ܟܕܼܝܼܢܝܼܢ 224 ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ ܀ 225 : ܠܝܼ ܕܐܝܼܬܲܝ ܪܹܫܵܐ ܕܐܵܐܲܪ 226 ܘܟܼܠܗܘܿܢ ܬܸܓܼܡܹ̈ܐ ܪ̈ܘܼܚܵܢܹܐ . 227 : ܐܵܦܠܵܐ ܒܡܸܠܬܼܵܐ ܝܲܩܲܪ ܠܲܢ 228 ܟܲܕܼ ܡܲܬܼܩܸܢ ܠܹܗ ܠܲܟܼܝܵܢܲܢ ܀ 229 : ܒܬܼܘܼܩܵܢܹܗ ܕܗܵܢܵܐ ܫܝܼܛܵܐ 230 ܥܲܦܪܵܐ ܕܲܚܝܼܚܵܐ ܕܐܲܪܥܵܐ . 231 : ܢܸܥܒܸܿܕ ܠܲܡ ܐ̄ܢܵܫܵܐ ܒܨܲܠܡܲܢ 232 ܘܢܸܗܘܸܐ ܝܲܩܝܼܪ ܒܲܕܼ ܡܘܼܬܲܢ ܀ 233 ܥܲܒܼܕܹܿܗ ܐܲܝܟ ܡ̇ܪܵܐ ܒܐܲܪܥܵܐ : pb. 104 234 ܘܲܩ̣ܪܵܝܗܝ ܨܲܠܡܵܐ ܕܟܲܣܝܘܼܬܹܗ . 235 : ܘܡܸܬܼܝܲܩܲܪ ܡ̣ܢ ܟܠ ܕܲܗܘ̤ܵܘ 236 ܐܲܝܟ ܒܵܪܘܿܝܵܐ ܒܲܒܼܪܝܼܬܹܗ ܀ 237 : ܐܸܠܵܐ ܘܫܲܥܒܸܿܕܼ ܠܐܝܼܩܵܪܹܗ 238 ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀ 239 : ܓܒܼܝܼܠ ܡ̣ܢ ܐܲܪܥܵܐ ܡ̇ܝܘܿܬܼܵܐ 240 ܘܫܝܼܛ ܒܲܕܼܝܵܢܹܗ ܐܲܝܟ ܐܲܪܥܵܐ . 241 : ܘܫܘܼܠܛܵܢܵܐ ܕܡܸܠܬܹܗ ܡܲܡܠܸܟ 242 ܥܲܠ ܥܸܠܵܝܹ̈ܐ ܘܬܲܚܬܵܝܹ̈ܐ ܀ 243 : ܣܸܦܲܬ̤ ܢܘܼܪܵܐ ܕܲܚܣܵܡܹܗ 244 ܘܲܕܼܠܸܩ ܪܘܼܓܼܙܵܐ ܕܲܛܢܵܢܹܗ . 245 : ܘܲܒܼܥ̣ܵܐ ܕܲܢܕܼܝܼܩ ܨܹܐܕܲܝܗܘܿܢ 246 ܘܢܲܝܬܸܿܐ ܠܓܸܠܝܵܐ ܚܘܼܫܵܒܼܵܘ̈ܗܝ ܀ 247 : ܠܵܐ ܚܵܘܝܼ ܠܗܘܿܢ ܨܸܢ̈ܥܵܬܹܗ 248 ܐܲܝܟ ܕܲܡܬܵܕܼ ܕܢܸܥܒܸܿܕܼ ܗܵܫܵܐ . 249 : ܕܠܵܐ ܫܲܠܝܼܛ ܗ̄ܘ̣ܵܐ ܒܗܵܘ̇ ܙܲܒܼܢܵܐ 250 ܕܲܢܕܲܡܸܐ ܒܐܸܣܟܹܿܝܡ ܐ̄ܢܵܫܵܐ ܀ 251 : ܚܸܘܝܐ ܥܒ݂ܲܕܼ ܠܹܗ ܟܘܿܬܿܝܼܢܵܐ 252 ܘܲܠܒܸܫ̣ ܘܟܲܣܝܼ ܣܢܝܼܘܼܬܹܗ . 253 : ܕܠܵܐ ܢܸܬܼܪܲܞܒܿܘܼܢ ܡ̣ܢ ܫܸܠܝܵܐ 254 ܒܲܚܙܵܬܼܵܐ ܕܠܵܐ ܡܥܵܕܼܝܼܢ ܒܵܗ̇ ܀ 255 : ܒܗܝܼܠܝܼܢ ܘܲܫܠܹܝܢ ܬܲܡܝܼܡܹ̈ܐ 256 ܘܢܵܛ̇ܪܝܼܢ ܛܲܟܼܣܹܗ ܕܥܵܒܼܘܿܕܼܵܐ . 257 : ܘܦܲܐܝܵܐ ܚܙܵܬܼܗܘܿܢ ܠܲܚ̈ܕܼܵܕܹܐ 258 ܒܢܲܟܼܦܘܼܬܼܵܐ ܕܪܸ̈ܥܝܵܢܲܝܗܘܿܢ ܀ 259 : ܫܲܪܝܼ ܡܡܲܠܸܠ ܙܹܐܦܵܢܵܐ 260 ܒܟܸܢܵܪܵܐ ܕܒܸܣܪܵܐ ܒܩܵܠܵܐ . 261 : ܕܡܵܢܲܐ ܗ̄ܝܼ ܥܸܠܬܼܵܐ ܕܲܟܼܠܹܝܢ ܐ̄ܢܬܿܘܿܢ 262 ܡ̣ܢ ܡܹܐܟܼܘܼܠܬܵܐ ܕܟܼܠ ܦܹܐܪ̈ܝܼܢ ܀ 263 : ܠܗܘܿܢ ܫܲܐܸܠ ܗ̄ܘ̣ܵܐ ܩܲܕܼܡ̇ܝܑܬܼ 264 ܐܲܝܟ ܕܢܹܐܠܲܦ ܫܲܪܝܼܪܵܐܝܼܬܼ . 265 : ܕܲܡܦܵܣ ܗ̄ܘ̣ܵܐ ܒܹܗ ܒܲܟܼܝܵܢܹܗ 266 ܕܠܵܐ ܡܨܸܐ ܝܵ̇ܕܲܥ ܟܲܣ̈ܝܵܬܼܵܐ ܀ 267 : ܠܵܐ ܫܡܝܼܥ ܗ̄ܘ̣ܵܐ ܠܹܗ ܦܘܼܩܪܵܢܵܐ 268 ܕܣܵܡ̣ ܒܵܪܘܿܝܵܐ ܠܒܹܝܬܼ ܐܵܕܼܵܡ . 269 : ܥܲܠ ܗܵܕܹܐ ܫܲܐܸܠ ܐܸܢܘܿܢ 270 ܕܢܹܐܠܲܦ ܡܸܠܬܼܵܐ ܘܟܸܢ ܢܲܛܥܸܐ ܀ 271 : ܚܸܘܝܵܐ ܠܚܵܘܵܐ ܐܸܡ݂ܲܪ ܗ̄ܘ̣ܵܐ 272 ܨܢܝܼܥܵܐ ܠܫܲܦܝܲܬܼ ܪܸܥܝܵܢܵܐ . 273 : ܕܕܲܠܡܵܐ ܒܵܪܘܿܝܵܐ ܟܠܵܟܼܘܿܢ 274 ܡ̣ܢ ܦܹܐܪܹ̈ܐ ܪ̈ܓܼܝܼܓܹܐ ܕܲܥܕܹܢ ܀ 275 : ܫܒܲܪܬܼܵܐ ܠܲܢܟܼܝܼܠܵܐ ܐܸܡܪܵܬ̤ 276 ܕܠܵܐ ܟܠܹܝܢܲܢ ܡ̣ܢ ܐܝܼܠܵܢܹ̈ܐ . 277 : ܡ̣ܢ ܚܲܕܼ ܐܝܼܠܵܢܵܐ ܬܲܝܡܲܢ 278 ܕܡ̇ܘܬܵܐ ܟܣܸܐ ܒܵܗ̇ ܒܡܹܐܟܼܘܼܠܬܸܿܗ ܀ 279 : ܐܸܫܟܲܚ ܐܲܬܼܪܵܐ ܙܹܐܦܵܢܵܐ 280 ܘܫܲܪܝܼ ܕܢܸܙܪܘܿܥ ܙܝܼܙܵܢܵܘ̈ܗܝ . 281 : ܘܐܵܘܥܝܼ ܦܹܐܪܵܐ ܕܨܸܒܼܝܵܢܹܗ 282 ܕܓܵܠܘܼܬܼܵܐ ܒܫܘܼܪܵܝܵܐ ܀ 283 : ܠܵܐ ܠܲܡ ܡ̇ܘܬܵܐ ܡ̇ܝ̇ܬܿܝܼܢ ܐܢ̄ܬܿܘܿܢ 284 ܚܸܘܝܵܐ ܠܚܵܘܵܐ ܡܲܛܥܸܐ ܗ̄ܘ̣ܵܐ . 285 : ܐܲܝܟ ܐܲܠܵܗܹ̈ܐ ܗܵܘܹ̇ܝܢ ܐܢ̄ܬܿܘܿܢ 286 ܝܵܕܲܘܿܥܹ̈ܐ ܕܲܣܬܼܝܼܪ̈ܵܬܼܵܐ ܀ 287 : ܐܘܿܗ ܡ̣ܢ ܣܵܢܵܠܵܐ ܕܐ̄ܢܵܫܘܼܬܼܵܐ 288 ܕܕܲܠܚܹܗ ܠܫܲܝܢܵܐ ܕܲܒܼܪܝܼܬܼܵܐ . 289 : ܕܠܵܐ ܣܸܦܩܲܬ̤ ܕܐܲܛܥܝܼ ܒܲܠܚܘܿܕܼ 290 ܐܸܠܵܐ ܕܐܲܒܲܥ ܐܲܠܵܗܹ̈ܐ ܀ 291 ܗܵܪܟܵܐ ܕܸܢܚܲܬ̤ ܒܝܼܫܘܼܬܹܗ : pb. 105 292 ܘܗܘ̤ ܒܡܸܠܵܘ̈ܗܝ ܩܲܛܪܸܓܼ ܢܲܦܫܹܗ . 293 : ܕܲܚܣ݂ܲܡ ܒܐܵܕܼܵܡ ܘܲܒܼܝܲܠܕܵܘ̈ܗܝ 294 ܘܐܲܥܸܠ ܐܝܼܬܼܝܹ̈ܐ ܣܲܓܿܝܼ̈ܠܹܐ ܀ 295 : ܐܲܠܵܗܹ̈ܐ ܠܲܡ ܗܵܘܹ̇ܝܬܿܘܿܢ 296 ܘܠܵܘ ܚܲܕܼ ܐܲܠܵܗܵܐ ܒܲܠܚܘܿܕܼ . 297 : ܘܥܲܠ ܗܵܕܹܐ ܟܠܵܟܼܘܿܢ ܡܸܢܹܗ 298 ܕܐܝܼܠܵܢܵܐ ܘܲܩܪ̣ܵܝܗܝ ܡ̇ܘܬܵܐ ܀ 299 : ܩܪܘܿܒܼܘ ܐܸܬܼܒܲܣܲܡܘ ܡ̣ܢ ܦܹܐܪ̈ܵܘܗܝ 300 ܘܗܵܐ ܡܸܬܼܦܲܬܼ̈ܚܵܢ ܥܲܝܢܲܝ̈ܟܿܘܿܢ . 301 : ܕܚܲܝܹ̈ܐ ܟܣܹܝܢ ܒܵܗ̇ ܒܡܹܐܐܟܼܘܼܠܬܵܐ 302 ܕܬܸܥܒܸܿܕܼ ܐ̄ܢܵܫܵܐ ܐܲܠܵܗܹ̈ܐ ܀ 303 : ܚܙܵܬ̤ ܠܲܡ ܐܲܢ̄ܬܿܬܼܵܐ ܠܐܝܼܠܵܢܵܐ 304 ܕܪܸܓܿܬܼܵܐ ܗ̄ܘ̣ ܟܠܹܗ ܘܲܚܙܵܬܼܵܐ ܗ̄ܘ̣ . 305 : ܘܢܸܣܒܲܬ̤ ܡ̣ܢ ܦܹܐܪ̈ܵܘܗܝ ܘܐܸܟܼܠܲܬ̤ 306 ܘܝܸܗ̄ܒܲܬ̤ ܥܲܡܵܗ̇ ܠܫܵܘܬܵܦܵܗ̇ ܀ 307 : ܗ̤ܝ ܠܘܼܩܕܼܵܡ ܐܸܡ݂ܲܪ ܕܐܸܟܼܠܲܬ̤ 308 ܕܬܸܩܛܘܿܦ ܠܵܗ̇ ܫܸܡ ܐܲܠܵܗܹ̈ܐ . 309 : ܒܗܵܝ̇ ܕܐܸܬܿܕܒܼܪܲܬ̤ ܠܲܦܝܵܣܵܐ 310 ܕܐܲܝܟ ܐܲܠܵܗܹ̈ܐ ܗܵܘܹ̇ܝܬܿܘܿܢ ܀ 311 : ܠܒܲܥܠܵܗ̇ ܐ̄ܚܪܵܘܑܬܼ ܝܸܗ̄ܒܲܬ̤ ܠܹܗ 312 ܕܗ̤ܝܼ ܠܘܼܩܕܼܵܡ ܬܸܗܘ̤ܐ ܐܲܠܵܗ . 313 : ܕܣܲܒܼܪܵܐ ܣܪܝܼܩܵܐ ܐܲܛܥܝܼ ܒܗ̇ 314 ܕܫܘܼܘܕܵܝܹܗ ܕܐܵܟܹ̇ܠ ܩܲܪܨܵܐ ܀ 315 : ܐܸܬܼܦܬܲܚ ܠܲܡ ܥܲܝܢܲܝ̈ܗܘܿܢ 316 ܒܡܹܐܟܼܘܼܠܬܵܐ ܕܦܹܐܪܵܐ ܘܲܚ̣ܙܵܘ . 317 : ܘܐܸܬܼܥܲܕܲܠܘ ܒܲܩܢܘܿܡܲܝ̈ܗܘܿܢ 318 ܚܙܵܬܼܵܐ ܕܡܲܠܝܵܐ ܫܘܼܚܵܪܵܐ ܀ 319 : ܠܵܐ ܝܵ̇ܕܲܥܝܼܢ ܗ̄ܘ̣ܵܘ ܟܘܼܐܵܪܵܐ 320 ܩܕܼܵܡ ܡܹܐܟܼܘܼܠܬܵܐ ܕܐܝܼܠܵܢܵܐ . 321 : ܘܡ̣ܢ ܕܥܲܒ݂ܲܪܘ ܥܲܠ ܦܘܼܩܕܵܢܵܐ 322 ܚܙ̣̰ܵܘ ܕܲܫܠܝܼܚܝܼܢ ܘܲܡܦܲܪܣܹܝܢ ܀ 323 : ܕܲܒܸܿܩܘ ܕܹܝܢ ܛܲܪ݁ܦܹܐ ܕܬܹܐܢܹ̈ܐ 324 ܡ̣ܢ ܟܘܼܚܵܕܼܵܐ ܕܲܚܕܵܕܹ̈ܐ . 325 : ܕܲܚܛܝܼܬܼܵܐ ܥܸܒܼܕܲܬ̤ ܐܸܢܘܿܢ 326 ܦܘܼܪܣܵܝܵܐ ܘܨܲܥܪܵܐ ܡܸܢܫܹܠܝ ܀ 327 : ܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܼܵܐ 328 ܒܪܸ̈ܥܝܵܢܲܝܗܘܿܢ ܕܲܦܝܼܛܹ̈ܐ . 329 : ܘܡ̣ܢ ܕܐܸܟܲܠ̣ܘ ܡ̣ܢ ܐܝܼܠܵܢܵܐ 330 ܗܘ̤ܵܘ ܦܵܪ̈ܘܿܫܹܐ ܕܘܵܠ̈ܝܵܬܼܵܐ ܀ 331 : ܥܲܠ ܗܲܕܹܐ ܩ̣ܪܵܝܗܝ ܕܝܼܕܲܥܬܼܵܐ 332 ܠܐܝܼܠܵܢܵܐ ܕܐܸܟܲܠ̣ܘ ܡܸܢܹܗ . 333 : ܕܝܼܕܲܥܬܼܵܐ ܕܪܸ̈ܥܝܵܢܲܗܘܿܢ 334 ܒܡܹܐܟܼܘܼܠܬܵܐ ܕܡܸܢܹܗ ܕܸܢܚܲܬ̤ ܀ 335 : ܠܵܘ ܕܝܼܕܲܥܬܼܵܐ ܝܵܗ̇ܒܼ ܗ̄ܘ̣ܵܐ 336 ܕܗܵܕܹܐ ܠܵܐ ܩܢܸܐ ܒܲܟܼܝܵܢܹܗ . 337 : ܐܸܠܵܐ ܕܲܒܼܥܸܠܬܹܗ ܕܝܼܠܹܗ 338 ܝܲܠܦ̣ܘܼܗܝ ܠܲܥܵܒܼܵܪ ܦܘܼܩܕܵܢܵܐ ܀ 339 : ܥܒ݂ܲܕܼܘ ܬܲܟܼܣܝܼܬܼܵܐ ܠܓܼܘܼܫܡܲܝ̈ܗܘܿܢ 340 ܛܲܪ̈ܦܵܘܗܝ ܕܝܼܠܹܗ ܕܐܝܼܠܵܢܵܐ . 341 : ܕܲܒܼܥܸܠܬܹܗ ܩ̣ܢܵܘ ܝܼܕܲܥܬܼܵܐ 342 ܒܛܲܪ̈ܦܵܘܗܝ ܟܲܣܝܼܘ ܦܲܓܼܪ̈ܲܝܗܘܿܢ ܀ 343 : ܗܵܘ̇ ܕܹܝܢ ܝܵ̇ܕܲܥ ܟܲܣ̈ܝܵܬܼܵܐ 344 ܠܵܐ ܐܲܗܡܝܼ ܡ̣ܢ ܬܘܼܒܵܢܹܗ . 345 : ܕܐܵܦ ܟܲܕܼ ܣܵܡ̣ ܠܹܗ ܦܘܼܩܕܵܢܵܐ 346 ܝܵ̇ܕܲܥ ܗ̄ܘ̣ܵܐ ܕܡܸܚܛܵܐ ܚܵܛܹ̇ܐ ܀ 347 : ܠܦܵܢܝܹܗ ܕܝܵܘܡ̇ܐ ܐܲܫܡܲܥ ܗ̄ܘ̣ܵܐ 348 : ܩܵܠܵܐ ܕܪܸ̈ܓܼܠܵܘܗܝ ܒܵܪܘܿܝܵܐ 349 : ܟܲܕܼ ܐܵܬܹܿܐ ܕܢܸܬܼܒܲܥ ܐܸܢܘܿܢ 350 ܥܝܵܪܬܵܐ ܕܲܥܒܼܵܪ ܦܘܼܕܵܢܵܐ ܀ 351 ܐܘܿ ܟܝܵܢܵܐ ܕܠܵܐ ܪܘܼܟܵܒܼܵܐ : pb. 106 352 ܕܠܵܐ ܡܸܣܬܲܝܲܟ ܒܲܥܒܼܵܕܼܵܘ̈ܗܝ . 353 : ܕܐܲܩܢܝܼ ܩܵܠܵܐ ܠܗܲܠܟܼܵܬܹ̈ܗ 354 ܟܲܕܼ ܐܵܬܹ̇ܐ ܕܢܲܟܸܿܣ ܠܐܵܕܼܵܐ ܀ 355 : ܐܘܿ ܢܸܒܼܥܵܐ ܕܟܼܠ ܚܸܟܼ̈ܡܵܬܼܵܐ 356 ܕܐܲܚܝܼܕܼ ܣܵܟܼܵܐ ܕܟܼܠ ܡܸܕܹܿܡ . 357 : ܕܲܡܫܲܐܸܠ ܐܲܝܟ ܠܵܐ ܝܵ̇ܕܲܥ 358 ܕܐܲܝܟܵܐ ܡܣܲܬܲܪ ܒܲܪ ܒܲܝܬܹܿܗ ܀ 359 : ܐܲܡܫܲܥ ܩܵܠܵܐ ܕܗܲܠܟܼܵܬܹ̈ܗ 360 ܕܢܲܪܗܸܒܼ ܐܸܢܘܿܢ ܥܲܠ ܕܲܚܛܵܘ̣ . 361 : ܡܫܲܐܸܠ ܗ̄ܘ̣ܵܐ ܕܐܲܝܟܵܐ ܐܢ̄ܬܿ ܐܵܕܼܵܡ 362 ܘܲܡܚܵܘܸܐ ܕܝܵ̇ܕܲܥ ܕܐܲܝܟܵܐ ܗ̄ܘ̣ ܀ 363 : ܐܲܝܟܵܐ ܐܢܬܿ ܐܕܼܵܡ ܐܸܡ݂ܲܪ ܗ̄ܘ̣ܵܐ 364 ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ . 365 : ܐܲܝܟܵܐ ܐܢ̄ܬܿ ܝܵܪܬܹܿܗ ܕܦܲܪܕܲܝܣܵܐ 366 ܠܡܵܢܵܐ ܡܛܲܫܹܝܬܿ ܣܘܼܪ̈ܚܵܢܲܝܟ ܀ 367 : ܐܘܿ ܛܵܒܼܵܐ ܟܡܵܐ ܡܲܚܸܒܼ ܠܹܗ 368 ܠܨܲܠܡܵܐ ܕܐܵܕܼܵܡ ܥܲܦܪܵܢܵܐ . 369 : ܕܲܒܼܥ̈ܡܵܬܼܵܐ ܚܢܝܼܓܼܵܬܼܵܐ 370 ܒܵܥܹ̇ܐ ܠܵܗ̇ ܠܐܲܒܿܝܼܕܼܘܼܬܹܗ ܀ 371 : ܐܲܝܟܵܐ ܐܢ̄ܬܿ ܐܵܕܼܵܡ ܝܲܩܝܼܪܵܐ 372 ܕܲܥܒܲܕܿܬܵܟ ܡ̇ܪܵܐ ܒܐܲܪܥܵܐ . 373 : ܡ̇ܢܵܐ ܥܒܼܝܼܕܲܬܿ ܦܘܼܪܣܵܝܵܐ 374 ܢܲܟܼܦܵܐ ܕܲܫܠ݂ܲܚ ܙܲܗܝܘܼܬܹܗ ܀ 375 ܩܵܠܵܟ ܫܸܡܥܹ̇ܬܼ ܘܐܸܬܿܛܲܫܝܼܬܼ . 376 ܐܵܕܼܵܡ ܦܲܢܝܼ ܠܥܵܒܼܘܿܕܹܗ . 377 : ܘܒܼܵܗܹ̇ܬܼ ܐ̄ܢܵܐ ܕܐܸܚܙܸܐ ܐܲܦܲܝ̈ܟ 378 ܕܲܫܠܝܼܚ ܐ̄ܢܵܐ ܘܲܡܦܲܪܣܲܝ ܐ̄ܢܵܐ ܀ 379 : ܡܲܢ ܥܲܒܼܕܵܟ ܥܲܪܛܸܠܵܝܵܐ 380 ܡ̇ܪܵܐ ܠܥܲܒܼܕܹܿܗ ܐܸܡ݂ܲܪ ܗ̄ܘ̣ܵܐ . 381 : ܡܲܢ̣ܘܼ ܐܲܫܠܲܚ ܬܲܟܼܣܝܼܬܼܵܟ 382 ܝܲܩܝܼܪܵܐ ܕܨܲܥܲܪ ܢܲܦܫܹܗ ܀ 383 : ܕܲܠܡܵܐ ܚܙܵܬܼܵܐ ܕܐܝܼܠܵܢܵܐ 384 ܓܲܪܸܓܼܬܼܵܟ ܨܹܝܕܼ ܡܹܐܟܼܘܼܠܬܼܵܐ . 385 : ܘܲܬܼܚܘܼܡ̇ܐ ܕܬܲܚܡܹܬܼ ܥܲܒܼܕܵܟ 386 ܥܲܪܛܸܠܝܵܐ ܕܠܵܐ ܢܲܚ̈ܬܹܿܐ ܀ 387 : ܐܲܢ̄ܬܿܬܼܵܐ ܝܸܗ̄ܒܲܬ̤ ܠܝܼ ܘܐܸܟܼܠܹ̇ܬܼ 388 ܐܕܼܵܡ ܫܲܒܼܪܵܐ ܐܸܡ݂ܲܪ ܗ̄ܘ̣ܵܐ . 389 : ܟܲܕܼ ܣܵܒܲܪ ܗ̄ܘ̣ܵܐ ܕܲܡܚܵܘܸܐ 390 ܕܪܲܚܝܼܩ ܗ̄ܘ̣ ܡ̣ܢ ܥܸܕܼܠܵܝܵܐ ܀ 391 : ܐܸܡ݂ܲܪ ܐܲܠܵܗܵܐ ܠܚܵܘܵܐ 392 ܡ̇ܢܵܘ ܠܲܡ ܗܵܢܵܐ ܕܲܥܒ݂ܲܕܿܬܿܝ . 393 : ܣܵܓܼܬܼܵܗ̇ ܠܥܸܠܬܼܵܐ ܒܲܐ̄̈ܚܪܹܢܵܐ 394 ܕܚܸܘܝܵܐ ܐܲܛܥܝܼ ܒܝܼ ܘܐܸܟܼܠܹ̇ܬܼ ܀ 395 : ܠܵܐ ܕܹܝܢ ܫܲܐܠܹܗ ܠܲܢܟܼܝܼܠܵܐ 396 ܒܲܕܼܡܘܼܬܼܵܠ ܕܫܲܐܠܹܗ ܠܐܵܕܼܵܡ . 397 : ܕܠܲܝܬܿ ܠܹܗ ܥܸܠܬܼܵܐ ܠܲܚܣܵܡܹܗ 398 ܕܢܹܐܡܲܪ ܕܐ̄ܚܪܹܝܢ ܐܲܛܥܝܼ ܒܝܼ ܀ 399 : ܫܲܪܝܼ ܕܹܝܢ ܒܲܓܼܙܵܪ ܕܝܼܢܵܐ 400 : ܒܵܪܘܿܝܵܐ ܕܐܲܬܼܩܸܢ ܐܸܢܘܿܢ 401 : ܘܠܘܼܩܕܵܪܡ ܫܲܪܝܼ ܡ̣ܢ ܚܸܘܝܵܐ 402 ܕܗܘ̤ ܗܘ̤ܵܐ ܥܸܠܲܬܼ ܒܝܼ̈ܫܬܼܵܐ ܀ 403 : ܒܠܵܘ̈ܛܵܬܼܵܐ ܕܹܝܢ ܕܲܠܚܸܝܵܐ 404 ܠܐܵܟܹ̇ܠ ܩܲܪܨܵܐ ܠܵܐܹ̇ܛ ܗ̄ܘ̣ܵܐ . 405 : ܪܵܡܹ̇ܙ ܗ̄ܘ̣ܵܐ ܥܲܠ ܡܲܦܘܼܠܬܹܿܗ 406 ܕܫܵܪܹܐ ܠܹܗ ܡ̣ܢ ܫܘܼܠܛܵܢܹܗ ܀ 407 : ܪܹܫܵܐ ܕܐܵܐܲܪ ܐܝܼܬܼܵܘܗܝ ܗ̄ܘ̣ܵܐ 408 ܘܪܲܒܿܚܲܝܠܵܐ ܕܲܟܼ̈ܢܵܘܵܬܹܗ . 409 : ܘܕܲܐܛܥܝܼ ܒܐܵܕܼܵܡ ܘܲܒܼܚܵܘܵܐ 410 ܢܦܲܠ̣ ܥܲܠ ܐܲܪܥܵܐ ܘܐܸܫܬܬܲܦܲܠ ܀ 411 : ܐܸܡ݂ܲܪ ܐܲܠܵܗܵܐ ܠܚܸܘܝܵܐ 412 ܥܲܠ ܕܲܥܒ݂ܲܕܿܬܿ ܗܵܕܹܐ ܘܐܲܛܥܝܼܬܿ . 413 : ܠܝܼܛ ܐܲܢ̄ܬܿ ܡ̣ܢ ܟܠܹܗ ܪ̈ܲܚܫܵܐ 414 ܘܗܲܠ̈ܟܼܵܬܼܵܟ ܒܵܟ ܢܸܬܼܐܲܣܪ̈ܵܢ ܀ 415 : ܥܲܦܪܵܐ ܬܸܗܘܸܐ ܡܹܐܟܼܘܼܠܬܵܟ 416 ܘܲܒܼܓܼܵܘ ܐܲܪܥܵܐ ܗܘܼܦܵܟܼܵܟ . pb. 107 417 : ܕܐܲܦܸܩܬܿ ܝܵܪܬܵܐ ܡ̣ܢ ܫܘܼܒܼܚܹܗ 418 ܒܐܲܪܥܵܐ ܢܸܗܘܸܐ ܩܘܼܦܵܚܵܟ ܀ 419 : ܒܥܸܠܕܲܒܼܵܒܼܵܐ ܬܸܗܘܸܐ ܡܸܟܹܿܝܠ 420 ܠܐܵܕܼܵܡ ܘܲܠܟܼܠܗܘܿܢ ܝܲܠܕܵܘ̈ܗܝ . 421 : ܕܗܘ̤ ܕܵܐܹ̇ܿܫ ܪܹܫܵܟ ܒܐܲܪܥܵܐ 422 ܘܐܲܢ̄ܬܿ ܡ̇ܚܹܝܬܿ ܠܹܗ ܡ̇ܐ ܕܲܚܛ̣ܵܐ ܀ 423 : ܒܵܬܬܲܪ ܚܸܘܝܵܐ ܨܹܝܕܼ ܚܵܘܵܐ 424 ܐܲܚܝܼܪܹܗ ܠܲܓܼܙܵܪ ܕܝܼܢܵܐ . 425 : ܕܗ̤ܝ ܩܲܒܿܠܲܬ̤ ܡܸܠܟܹܿܗ ܠܘܼܩܕܼܵܡ 426 ܘܦܸܫܛܲܬ̤ ܐܝܼܕܼܵܗ̇ ܥܲܠ ܦܹܐܪܵܐ ܀ 427 : ܒܟܹܐܒܹ̈ܐ ܘܝܼܠܲܠܬܵܐ ܠܵܛ̣ܵܗ̇ 428 ܘܲܒܼܚܸܒܼܠܹ̈ܐ ܕܝܲܠܕܵܐ ܐܲܣܪ̣ܵܗ̇ . 429 : ܘܫܘܼܥܒܵܕܼܵܐ ܠܓܲܒܼܪܵܐ ܝܲܗ̣̄ܒܵܗ̇ 430 ܕܬܸܗܘܸܐ ܡܡܲܠܝܵܐ ܣܘܼܢܩܵܢܹܗ ܀ 431 : ܐܘܿ ܦܘܼܪ̈ܣܹܐ ܟܡܵܐ ܚܲܟܿܝܼܡܝܼܢ 432 ܕܒܼܵܪܘܿܝܵܐ ܨܹܝܕܼ ܬܘܼܩܵܢܵܘ̈ܗܝ . 433 : ܕܐܲܝܠܹܝܢ ܕܲܩ̣ܒܲܥ ܒܲܟܼܝܵܢܵܐ 434 ܣܵܡ̣ ܐܸܢܹܝܢ ܐܲܝܟ ܠܘܼܚܵܡܵܐ ܀ 435 : ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ 436 ܐ̄ܚܪܵܝܑܬܼ ܠܵܛܹܗ ܒܵܪܘܿܝܵܐ . 437 : ܕܩܲܫܝܘܼܬܹܗ ܕܲܓܼܙܵܪ ܕܝܼܢܵܐ 438 ܒܚܸܘܝܵܐ ܘܚܵܘܵܐ ܐܸܬܼܦܲܟܲܗ ܀ 439 : ܐܸܡ݂ܲܪ ܠܲܡ ܡ̇ܪܝܵܐ ܠܐܵܕܼܵܡ 440 ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ . 441 : ܕܡܸܛܠܵܬܼܵܟ ܠܵ̄ܐܹ̇ܛ ܐ̄ܢܵܐ 442 ܦܹܐܪܹ̈ܐ ܘܙܲܪ̈ܥܹܐ ܘܐܝܼܠܵܢܹ̈ܐ ܀ 443 : ܥܲܠ ܕܲܫܡ݂ܲܥܬܿ ܒܩܵܠܵܐ ܕܐܲܢ̄ܬܿܬܼܵܟ 444 ܘܐܸܟܲܠ̣ܬܿ ܦܹܐܪܵܐ ܕܝܼܕܲܥܬܼܵܐ . 445 : ܦܲܠܵܚܵܐ ܬܸܗܘܸܐ ܒܐܲܪܥܵܐ 446 ܘܗܵܝܕܹܿܝܢ ܬܸܬܸܿܠ ܠܵܟ ܦܹܐܪܹ̈ܐ ܀ 447 : ܥܲܦܪܵܐ ܐܢ̄ܬܿ ܐܵܕܼܵܡ ܡ̣ܢ ܐܲܪܥܵܐ 448 ܘܠܲܐܪܥܵܐ ܬܸܗܦܘܿܟ ܥܲܠ ܕܲܚܛܲܝܬܿ . 449 : ܕܫܵܛ̣ܬܿ ܦܘܼܩܕܵܢܵܐ ܕܣܵܡܹ̇ܬܼ ܠܵܟ 450 ܡܠܝܼܠܹ̈ܐ ܘܚܲܪ̈ܫܹܐ ܢܫܘܼܛܘܼܢܵܟ ܀ 451 : ܗܵܐ ܗ̤ܘܲܝܬܿ ܡܸܟܹܿܝܠ ܐܲܠܵܗܵܐ 452 ܐܲܟܼܡܵܐ ܕܐܲܛܥܝܼ ܒܵܟ ܒܝܼܫܵܐ . 453 : ܦܩܘܿܕܼ ܠܲܟܼܝܵܢܹ̈ܐ ܡܸܫܬܲܡܥܝܼܢ 454 ܐܸܢ ܫܲܪܝܼܪܵܐ ܢܒܼܝܼܘܼܬܹܗ ܀ 455 : ܗܸܠܹܝܢ ܩܵܠܹ̈ܐ ܡܲܫܡܲܥ ܗ̄ܘ̣ܵܐ 456 ܒܵܪܘܿܝܵܐ ܟܲܕܼ ܡܲܗܸܠ ܒܹܗ . 457 : ܕܗܵܐ ܐܵܕܼܵܡ ܐܲܝܟ ܚܲܕܼ ܡܸܢܲܢ 458 ܗܘ̤ܵܐ ܠܹܗ ܡܸܟܸܿܝܠ ܐܲܠܵܗܵܐ ܀ 459 : ܢܸܦܘܿܩ ܠܹܗ ܡ̣ܢ ܦܲܪܕܲܝܣܵܐ 460 ܝܵܪܬܵܐ ܕܠܵܐ ܦܪ̣ܵܫ ܐܝܼܩܵܪܹܗ . 461 : ܕܲܠܡܵܐ ܠܲܡ ܢܵܘܫܸܛ ܐܝܼܕܹܗ 462 ܘܢܸܣܲܒ ܡ̣ܢ ܐܝܼܠܵܢ ܚܲܝܹ̈ܐ ܀ 463 : ܠܝܘܼܠܦܵܢܹܗ ܕܹܝܢ ܡܲܫܡܲܥ ܗ̄ܘ̣ܵܐ 464 ܗܵܠܹܝܢ ܩܵܠܹ̈ܐ ܒܵܪܘܿܝܵܐ . 465 : ܕܬܹܐܪܲܒܼ ܒܥܲܝܢܵܘ̈ܗܝ ܣܲܟܼܠܘܼܬܹܗ 466 ܘܢܸܣܢܹܝܗ̇ ܣܲܓܿܝܼ ܠܲܚܛܝܼܬܼܵܐ ܀ 467 : ܘܐܸܢ ܕܲܥܒ݂ܲܪ ܥܲܠ ܦܘܼܩܵܕܵܢܵܐ 468 ܥܲܒܼܕܹܿܗ ܠܥܘܼܡܪܹܗ ܢܘܼܟܼܪܵܝܵܐ . 469 : ܟܡܵܐ ܙܵܕܹܩ ܠܹܗ ܕܲܢܝܲܩܲܪ 470 ܠܒܼܵܪܘܿܝܹܗ ܘܠܵܘ ܬܘܼܒܼ ܢܸܚܛܸܐ ܀ 471 : ܟܡܵܐ ܕܲܗܕܼܝܼܪ ܗ̄ܘ̣ܵܐ ܦܲܪܕܲܝܣܵܐ 472 ܘܲܫܟܼܝܼܚ ܗ̄ܘ̣ܵܐ ܒܹܗ ܒܘܼܣܵܡܵܐ . 473 : ܟܲܕܼ ܡܲܪܦܸܐ ܠܹܗ ܘܢܵܦܹ̇ܿܩ ܗ̄ܘ̣ܵܐ 474 ܒܲܚܛܝܼܬܼܐ ܡܸܬܼܥܲܕܿܠ ܗ̄ܘ̣ܵܐ ܀ 475 : ܥܒܼܵܪ ܦܘܼܩܕܵܢܵܐ ܐܲܝܟ ܪܲܒܵܐ 476 ܚܲܟܿܡܹܗ ܣܲܓܿܝܼ ܠܲܦܫܝܼܛܵܐ . 477 : ܘܲܓܼܙܵܪ ܕܝܼܢܵܐ ܘܠܘܼܚܵܡܵܐ 478 ܥܲܒܼܕܹܿܗ ܕܢܸܣܢܹܝܗ̇ ܠܲܚܛܝܼܬܼܵܐ ܀ 479 ܒܝܲܕܼ ܐܝܼܠܵܢܵܐ ܐܸܬܼܓܲܠܝܲܬ̤ : pb. 108 480 ܬܲܚܦܝܼܬܼܵܐ ܕܥܲܠ ܪܸܥܝܵܢܹܗ . 481 : ܘܲܒܼܪܸܓܲܬܼ ܦܹܐܪܵܐ ܕܡܸܢܹܗ 482 ܠܚܹܐܪܘܼܬܼܵܐ ܕܒܹܗ ܐܸܫܬܵܘܕܲܥ ܀ 483 : ܫܲܪܝܼ ܐܵܕܼܵܡ ܕܢܸܬܼܢܲܒܸܿܐ 484 ܒܚܲܝܠܵܐ ܕܝܲܗ̣̄ܒܼ ܒܹܗ ܒܵܪܘܿܝܵܐ . 485 : ܘܲܥܬܼܝܼ̈ܕܼܵܬܼܵܐ ܕܒܲܟܼܝܵܢܹܗ 486 ܒܓܸܠܝܵܢܵܐ ܡܲܠܸܠ ܐܸܢܹܝܢ ܀ 487 : ܩܪ̣ܵܐ ܠܲܡ ܐܵܕܼܵܡ ܫܸܡ ܐܲܢ̄ܬܿܬܹܗ 488 ܚܵܘܵܐ ܝܵܠܕܲܬܼ ܚܲܝܘܼܬܼܵܐ . 489 : ܕܲܥܬܼܝܼܕܼܵܐ ܕܬܸܗܘܸܐ ܐܸܡ̇ܐ 490 ܘܬܼܵܘܠܸܕܼ ܐ̄ܢܵܫܵܐ ܒܝܘܼܒܵܠܵܐ ܀ 491 : ܥܒ݂ܲܕܼ ܠܲܡ ܡ̇ܪܝܵܐ ܐܲܠܵܗܵܐ 492 ܟܘܿܬܼܝܼ̈ܢܝܵܬܼܵܐ ܠܒܹܝܬܼ ܐܵܕܼܵܡ . 493 : ܟܲܕܼ ܐܲܙܝܼܥ ܚܘܼܫܵܒܲܝ̈ܗܘܿܢ 494 ܕܲܢܟܲܣܘܿܢ ܗܲܕܵܡܲܝ̈ܗܘܿܢ ܀ 495 : ܟܘܿܬܿܝܼ̈ܢܝܵܬܼܵܐ ܕܲܩܠܵܦܹ̈ܐ 496 ܐܲܠܒܸܿܫ ܐܸܢܘܿܢ ܒܵܪܘܿܝܵܐ . 497 : ܒܗܵܝ̇ ܕܐܲܫܪܝܼ ܒܗܘܿܢ ܝܼܕܲܥܬܼܵܐ 498 ܕܲܢܡܲܠܘܿܢ ܣܘܼܢܩܵܢܲܝ̈ܗܘܿܢ ܀ 499 : ܠܝܘܼܠܦܵܢܗܘܿܢ ܡܸܣܬܲܥܪ̈ܵܢ ܗ̣̄ܘܲܝ̈ 500 ܟܠܗܹܝܢ ܕܲܓܼܙܲܪ ܘܐܸܬܼܠܲܚܲܡ . 501 : ܘܲܠܒܼܘܼܝܵܐܗܘܿܢ ܡܡܲܠܸܐ ܗ̄ܘ̣ܵܐ 502 ܣܘܼܢܩܵܢܵܐ ܕܗܲܕܵܡܲܝ̈ܗܘܿܢ ܀ 503 : ܒܩܵܠܵܐ ܢܸܦܩܘܼܢ ܦܲܩܸܕ ܗ̄ܘ̣ܵܐ 504 ܡ̣ܢ ܥܘܼܡܪܵܐ ܦܲܐܝܵܐ ܕܲܥܕܹܢ . 505 : ܕܠܵܐ ܢܸܬܼܒܲܣܡܘܼܢ ܡ̣ܢ ܦܹܐܪ̈ܵܘܗܝ 506 ܕܐܝܼܠܵܢܵܐ ܕܝܵܗܹ̇ܒܼ ܚܲܝܹ̈ܐ ܀ 507 : ܕܲܠܡܵܐ ܠܲܡ ܢܸܦܢܸܐ ܐܵܕܼܵܡ 508 ܘܢܸܣܲܒܼ ܡ̣ܢ ܦܹܐܪܵܐ ܕܚܲܝܹ̈ܐ . 509 : ܢܸܦܘܿܩ ܠܐܲܝܟܵܐ ܕܐܸܬܿܬܲܩܲܢ 510 ܘܢܸܦܠܘܿܚ ܐܲܪܥܵܐ ܕܠܵܘ̈ܛܵܬܼܵܐ ܀ 511 : ܚܲܕܼ ܝܵܘܡ̇ܐ ܗܘ̤ܵܘ ܥܲܦܪ̈ܵܢܹܐ 512 ܝܵܪ̈ܬܹܿܐ ܒܥܘܿܡܪܵܐ ܕܦܲܪܕܲܝܣܵܐ . 513 : ܘܲܠܦܵܢܝܹܗ ܕܝܵܘܡ̇ܐ ܫܲܢܝܼܘ 514 ܬܵܘܬܵܒܹ̈ܐ ܠܐܲܬܼܪܵܐ ܐ̄ܚܪܹܢܵܐ ܀ 515 : ܒܨܲܦܪܵܐ ܒܲܒܸܿܠܘ ܬܘܼܩܵܢܵܐ 516 ܘܒܲܬܼܫܲܥ ܫܵܢ̈ܥܝܼܢ ܡܲܪܫܘܼܬܼܵܐ . 517 : ܘܲܒܼܝܵܘܡ̇ܐ ܕܐܸܬܿܬܲܩܲܢܘ ܗ̄ܘ̣ܵܘ 518 ܒܹܗ ܐܸܟܸܿܠܘ̣ ܘܲܚܛܵܘ̣ ܘܲܢܦܲܩ̣ܘ ܀ 519 : ܢܒܼܝܼܵܐ ܒܪܘܼܚܵܐ ܐܲܟܼܬܸܿܒ ܠܲܢ 520 ܕܝܵܘܡ̇ܐ ܗܘ̤ܵܘ ܒܐܲܬܼܪܵܐ ܕܲܥܕܹܢ . 521 : ܕܲܠܦܵܢܝܹܗ ܕܝܵܘܡ̇ܐ ܐܸܡ݂ܲܪ 522 ܘܠܵܐ ܗ̄ܘ̣ܵܐ ܠܦܵܢܝܹܗ ܕܐ̄ܚܪܹܢܵܐ ܀ 523 : ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ 524 ܘܲܥܡ݂ܲܪ ܒܐܲܬܼܪܵܐ ܕܲܚܕܼܵܪܵܘܗܝ . 525 : ܟܲܕܼ ܟܲܪܝܵܐ ܠܹܗ ܠܥܲܦܪܵܢܵܐ 526 ܕܲܗܘ̤ܵܐ ܠܥܘܼܡܪܹܗ ܢܘܼܟܼܪܵܝܵܐ ܀ 527 : ܣܵܓܹܗ ܠܦܲܪܕܲܝܣܵܐ ܒܐܲܦܵܘ̈ܗܝ 528 ܒܲܫܢܵܢܵܐ ܕܚܲܪܒܵܐ ܕܪܘܼܡܚܵܐ . 529 : ܘܐܲܩܝܼܡ ܠܹܗ ܐܵܦ ܢܵܛܘܿܪܵܐ 530 ܟܪܘܿܒܼܵܐ ܕܚܝܼܠܵܐ ܕܢܸܛ̇ܲܪ ܠܹܗ ܀ 531 : ܐܘܿ ܒܵܪܘܿܝܵܐ ܚܲܟܿܝܼܡܵܐ 532 ܟܡܵܐ ܪܵܚܹ̇ܡ ܠܹܗ ܠܬܼܘܼܩܵܢܹܗ . 533 : ܕܲܟܼܠ̣ܵܐ ܡܸܢܹܗ ܫܝܼ̈ܛܵܬܼܵܐ 534 ܕܲܢܝܲܩܪܝܼܘܗܝ ܒܲܫܒܼܝܼ̈ܚܵܬܼܵܐ ܀ 535 : ܝܲܩܪܹܗ ܣܲܓܿܝ ܠܦܲܪܕܲܝܣܵܐ 536 ܒܗܵܝ̇ ܕܐܲܩܝܼܡ ܠܹܗ ܢܵܛܘܿܪܵܐ . 537 : ܕܢܸܕܲܥ ܐܵܕܼܵܡ ܣܲܟܼܠܘܼܬܹܗ 538 ܘܢܸܗܦܘܿܟ ܢܸܒܼܥܸܐ ܐܝܼܩܵܪܹܗ ܀ 539 : ܥܲܒܼܕܹܿܗ ܕܢܸܪܓܼܫ ܒܲܚܛܝܼܬܹܗ 540 ܕܲܢܝܲܩܲܪ ܦܘܼܩܕܵܢ ܡ̇ܪܹܗ . 541 : ܕܡ̇ܐ ܕܦܵܠܲܚ ܐܵܪܥܵܐ ܒܚܲܝܠܹܗ 542 ܢܸܗܘܸܐ ܝܵ̇ܕܲܥ ܡ̇ܢ ܐܵܘܒܸܿܕܼ ܀ 543 : ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ 544 ܘܲܟܼܕܼܝܼܢܵܐ ܠܹܗ ܟܲܪܝܘܼܬܼܵܐ . pb. 109 545 : ܘܣܵܢ̇ܠܵܐ ܫܲܪܝܼ ܡܸܫܬܲܒܼܗܲܪ 546 ܕܲܗܘ̤ܵܐ ܠܝܼ ܐܵܕܼܵܡ ܥܲܒܼܕܵܐ ܀ 547 : ܐܲܟܼܪܝܼܘ ܟܸܢܫܹ̈ܐ ܪ̈ܘܼܚܵܢܹܐ 548 ܕܲܚܼܙܵܘ ܨܲܥܪܹܗ ܕܝܲܩܝܼܪܵܐ . 549 : ܘܲܠܒܸܫ݂ܘ ܟܠܗܘܿܢ ܟܲܪܝܘܼܬܼܵܐ 550 ܕܒܲܪ ܚܹܐܪܹ̈ܐ ܦܠܲܚ݂ ܥܲܒܼܕܿܘܼܬܼܵܐ ܀ 551 : ܕܲܚܕܹܝܢ ܗ̄ܘ݂ܵܘ ܒܹܗ ܒܬܼܘܼܩܵܢܹܗ 552 ܘܲܦܨܝܼܚܝܼܢ ܗ̄ܘ݂ܵܘ ܒܲܚܙܵܬܹܗ . 553 : ܕܚܵܙܹܿܝܢ ܗ̄ܘ݂ܵܘ ܕܲܡܚܲܝܲܢ ܗ̄ܘ݂ܵܐ 554 ܟܝܵܢܵܐ ܕܝܼܠܗܘܿܢ ܠܲܕܼܢܲܦܫܹܗ ܀ 555 : ܚܲܫܵܐ ܕܚܘܼܒܵܐ ܠܒܼܝܼܫܝܼܢ ܗ̄ܘܼܵܘ 556 ܕܐܲܡܼܠܸܟ ܡܵܘܬܵܐ ܥܲܠ ܐܲܕܼܵܡ . 557 : ܘܲܡܥܵܩܝܼܢ ܗ̄ܘܵܘ ܟܲܕܼ ܚܵܙܹܝܢ 558 ܕܦܵܪܫܵܐ ܢܲܦܫܹܗ ܡܼܢ ܦܲܓܼܪܹܗ ܀ 559 : ܒܪܝܼܬܵܐ ܟܠܵܗܿ ܐܸܬܼܐܲܒܼܠܲܬ̤ 560 ܥܲܠ ܨܲܠܡܵܐ ܦܐܲܝܵܐ ܕܐܵܕܵܡ . 561 : ܕܥܲܡܹܗ ܒܚܘܼܒܵܐ ܟܕܼܝܼܢܵܐ ܗ̄ܘܼܵܬܼ 562 ܚܛܝܼܬܼܵܐ ܫܪܵܬܹܗ ܠܐܲܣܵܪܵܐ ܀ 563 : ܐܲܦܝܼܘ ܡܸܢܹܗ ܐܲܦܲܝ̈ܗܘܿܢ 564 ܪ̈ܘܼܚܵܢܹܐ ܐܲܝܟ ܢܘܼܟܼܪ̈ܵܝܹܐ . 565 : ܘܠܵܐ ܨܵܒܹܿܝܢ ܗ̄ܘܼܵܘ ܕܢܙܝܼܥܘܼܢ 566 ܐܸܣܛܘܼܟܼܣܹ̈ܐ ܠܩܘܼܝܵܡ ܚܲܝܵܘ̈ܗܝ ܀ 567 : ܡܼܪܲܕܼ ܡܸܢܹܗ ܐܵܦ ܚܲܝ̈ܘܵܬܼܵܐ 568 ܘܼܪ̈ܲܚܫܵܐ ܥܼܪܲܩ ܘܲܛܼܫܵܐ ܒܐܲܪܥܵܐ . 569 : ܘܫܼܵܛܘܼܗܝ ܟܠܗܘܿܢ ܩܸܢܝܵܢܵܘ̈ܗܝ 570 ܥܲܠ ܕܐܲܫܝܼܛ ܡܸܠܲܬܼ ܡܵܪܹܗ ܀ 571 : ܗܘ̤ܵܐ ܢܘܼܟܼܪܵܝܵܐ ܒܨܸܒܼܝܵܢܹܗ 572 ܠܡܵܪܘܼܬܼܵܐ ܕܐܸܬܲܗ̄ܒܲܬ̤ ܠܹܗ . 573 : ܘܫܼܵܛܘܼܗܝ ܣܲܓܿܝܼ ܠܝܲܩܝܼܪܵܐ 574 ܫܝܼܛܹ̈ܐ ܕܲܗܘܸܵܘ ܡܲܪ̈ܵܚܹܐ ܀ 575 : ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ 576 : ܐܸܒܼܠܵܐ ܠܒܼܫܼܘ ܥܲܠ ܡܲܦܘܼܠܬܹܿܗ 577 : ܘܚܲܕܼܗ̄ܘܼ ܒܲܠܚܘܿܕܼ ܚܵܕܹܐ ܗ̄ܘܼܵܐ 578 ܗܵܘܿ ܕܲܡܥܵܩ ܗ̄ܘ݂ܵܐ ܒܐܝܼܩܵܪܹܗ ܀ 579 : ܒܲܫܒܼܵܒܼܘܼܬܹܗ ܕܦܲܪܕܲܝܣܵܐ 580 ܝܲܗ̄ܒܼܠܹܗ ܥܘܼܡܪܵܐ ܠܡܵܝܘܿܬܼܵܐ . 581 : ܕܢܸܗܘܸܐ ܡܸܬܥܲܗܲܕܼ ܟܠܫܵܥ 582 ܝܵܪܬܿܘܼܬܹܗ ܐܲܦ ܣܲܟܼܠܘܼܬܹܗ ܀ 583 : ܒܗܵܠܹܝܢ ܦܘܼܪ̈ܣܹܐ ܐܸܨܛܲܢܲ 584 ܒܵܪܘܿܝܵܐ ܕܢܸܪܕܲܝܘܗܝ ܠܐܵܕܼܵܡ . 585 : ܘܲܒܼܩܲܫܝܘܼܬܼܵܐ ܕܠܘܼܚܵܡܹܗ 586 ܠܝܼܕܲܥܬܼܵܐ ܢܵܓܹܕܼ ܗ̄ܘ݂ܵܐ ܠܹܗ ܀ 587 : ܗܵܠܹܝܢ ܡܸܡܬܼܘܿܡ ܟܲܣ̈ܝܵܢ ܗ̄ܘܲܝ̈ 588 ܒܝܼܕܲܥܬܹܗ ܕܗܵܘ ܕܲܒܼܪܵܐ ܟܠ . 589 : ܘܲܠܓܸܠܝܵܐ ܐܲܝܬܿܝܼ ܐܸܢܹܝܢ 590 ܒܥܸܠܬܼܵܐ ܕܲܥܒܼܵܪ ܦܘܼܩܕܵܢܵܐ ܀ 591 ܡܵܝܘܿܬܼܵܐ ܒܼܪܵܝܗܝ ܗ̄ܘ݂ܵܐ ܠܐܵܕܼܵܡ . 592 ܘܐܲܬܼܩܸܢ ܥܘܼܡܪܵܐ ܕܚܵܫܲܚ ܠܹܗ . 593 : ܘܣܵܡ݂ ܥܸܠܬܼܵܐ ܕܡܵܝܘܿܬܼܘܼܬܼܵܐ 594 ܚܛܝܼܬܼܵܐ ܕܲܥܒܼܵܪ ܦܘܼܩܕܵܢܵܐ ܀ 595 : ܠܟܼܠܹܗ ܟܝܵܢܵܐ ܡܚܲܟܲܡ ܗ̄ܘ݂ܵܐ 596 ܒܗܵܕܹܐ ܥܸܠܬܼܵܐ ܕܒܹܝܬܼ ܐܵܕܼܵܡ . 597 : ܕܐܸܢ ܚܛܝܼܬܼܵܐ ܡܵܘܬܵܐ ܥܸܒܼܕܲܬ̤ 598 ܢܸܣܢܹܝܗܿ ܡܸܟܹܿܝܠ ܕܲܦܛܲܠܬܲܢ ܀ 599 : ܪܲܒܵܐ ܗܘܵܐ ܠܹܗ ܓܙܵܪ ܕܝܼܢܵܐ 600 ܘܲܪܕܼܵܝܗܝ ܣܲܓܿܝܼ ܠܲܦܫܝܼܛܵܐ . 601 : ܕܲܚܛܝܼܬܼܵܐ ܠܡܵܘܬܵܐ ܫܕܵܬܹܗ 602 ܢܹܐܠܲܦ ܡܲܢܼܘܼ ܕܡܲܚܸܐ ܠܹܗ ܀ 603 : ܚܲܟܿܡܹܗ ܣܲܓܿܝܼ ܦܘܼܩܕܵܢܵܐ 604 ܘܥܲܒܼܕܲܗ ܕܢܸܕܲܥ ܠܲܟܼܝܵܢܹܗ . 605 ܕܠܵܐ ܢܸܬܼܪܵܘܪܲܒܼ ܥܲܦܪܵܢܵܐ : pb. 110 606 ܘܢܸܛܥܹܐ ܟܝܵܢܹܗ ܬܵܚܘܿܒܼܵܐ ܀ 607 : ܐܲܣܸܢ ܣܼܵܡ ܒܹܗ ܥܵܒܼܘܿܕܼܵܐ 608 ܒܬܼܘܼܩܵܢܹܗ ܟܠ ܚܸܟܼ̈ܡܵܬܼܵܐ . 609 : ܘܥܲܒܼܕܹܿܗ ܡܵܪܵܐ ܕܚܹܐܪܘܼܬܹܗ 610 ܕܐܲܝܟ ܨܸܒܼܝܵܢܹܗ ܢܸܬܿܕܲܒܲܪ ܀ 611 : ܢܼܨܲܒܼ ܒܹܗ ܙܵܘܥܹ̈ܐ ܗܲܢܝܹ̈ܐܐ 612 ܪܸܓܿܬܼܵܐ ܘܚܘܼܒܵ ܟܝܵܢܵܐܝܼܬܼ . 613 : ܕܡܼܢ ܢܸܒܼܥܵܐ ܕܦܲܓܼܪܹܗ ܢܸܗܘܸܐ 614 ܩܘܼܝܵܡܵܐ ܕܟܼܠܹܗ ܓܸܢܣܹܗ ܀ 615 : ܚܟ݂ܲܡ ܠܲܡ ܐܲܕܼܵܡ ܠܒܲܪ̄ܬܼ ܙܵܘܓܹܿܗ 616 ܘܒܸܛܢܲܬ̤ ܚܵܘܵܐ ܚܲܝܘܼܬܼܵܐ . 617 : ܘܝܸܠܕܲܬ̤ ܝܲܠܕܵܐ ܘܲܩܪܵܬܹܗ 618 ܩܸܢܝܵܢܵܐ ܕܡܼܢ ܐܲܠܵܗܵܐ ܀ 619 : ܗܵܐ ܚܸܟܼܡܬܹܗ ܕܲܟܼܝܵܢܲܢ 620 ܕܡܲܪܚܸܫ ܗ̄ܘܼܵܐ ܒܹܗ ܥܵܒܼܘܿܕܼܵܐ . 621 : ܕܡܵܘܗܲܒܼܬܼܵܐ ܕܝܲܗ̄ܒܼ ܩܲܕܼܡܵܝܑܬܼ 622 ܩܸܢܝܵܢܵܐ ܕܝܼܠܹܗ ܚܲܫܼܒܵܗܿ ܀ 623 : ܚܸܕܼܝܲܬ̤ ܚܵܘܵܐ ܒܩܸܢܝܵܢܹܗ 624 ܕܩܵܐܹܝܢ ܒܘܼܟܼܪܵܐ ܩܲܕܼܡܵܝܵܐ . 625 : ܘܝܸܠܕܲܬ̤ ܒܵܬܼܪܹܗ ܠܲܐ̄ܚܪܹܢܵܐ 626 ܘܲܩܪܵܬܹܗ ܒܲܫܡܵܐ ܕܗܸܒܼܠܵܐ ܀ 627 : ܠܗܵܒܹܝܠ ܗܸܒܼܠܵܐ ܟܲܢܝܵܬܹܗ 628 ܕܡܵܘܦܹܝܢ ܚܲܝܵܘ̈ܗܝ ܐܲܝܟ ܗܸܒܼܠܵܐ . 629 : ܟܲܕ ܡܲܟܿܣܵܐ ܒܲܢܒܼܝܼܘܼܬܼܵܗܿ 630 ܠܐܲܚܘܼܗܝ ܕܲܡܛܲܠܸܩ ܚܲܝܵܘ̈ܗܝ ܀ 631 : ܚܙ݂ܵܘ ܠܲܡ ܚܵܘܵܐ ܐܵܦ ܐܵܕܼܵܡ 632 : ܕܵܩܢ̣ܵܘ ܦܹܐܪܹ̈ܐ ܡܲܠܵܠܹ̈ܐ 633 : ܕܲܒܲܚܛܝܼܬܼܵܐ ܗܘ̤ܵܘ ܡ̇ܝܘܿܬܹ̈ܐ 634 ܩܢ̣ܵܘ ܚܲܝܹ̈ܐ ܒܝܲܕܼ ܝܲܠܕܲܝ̈ܗܘܿܢ ܀ 635 : ܗܘ̤ܵܐ ܗܵܒܹܝܠ ܪܵܥܹ̇ܐ ܥܵܢ̈ܵܐ 636 ܘܩܵܐܹܝܢ ܦܲܠܵܚܵܐ ܕܐܲܪܥܵܐ . 637 : ܘܪܹܫܝܼܬܼܵܐ ܕܣܘܼܥܪ݁ܵܢܲܝܗܘܿܢ 638 ܠܐܲܠܵܗܵܐ ܕܟܼܠ ܩܲܪܸܒܼܘ ܗ̄ܘ̣ܵܘ ܀ 639 : ܗܵܒܹܝܠ ܐܸܡܪܵܐ ܩܲܪܸܒܼ ܗ̄ܘ̣ܵܐ 640 : ܘܥܲܡ ܩܘܼܪܒܵܢܹܗ ܨܸܒܼܝܵܢܹܗ 641 : ܘܩܵܐܹܝܢ ܥܸܣܒܵܐ ܡ̣ܢ ܐܲܪܥܵܐ 642 ܘܠܵܐ ܚܠܝܼܛ ܗ̄ܘ̣ܵܐ ܒܹܗ ܨܸܒܼܝܵܢܵܐ ܀ 643 : ܒܩܘܼܪ̈ܒܵܢܲܝܗܘܿܢ ܐܸܬܼܒܲܕܲܩܘ 644 ܨܸܒܼܝܵܢܹ̈ܐ ܕܚܘܼܫܵܒܲܝ̈ܗܘܿܢ . 645 : ܘܦܲܣܪܝܼ ܘܐܲܟܸܿܣ ܠܲܢܟܼܝܼܠܵܐ 646 ܒܗܵܝ̇ ܕܐܲܥܛܸܦ ܠܹܗ ܩܘܼܪܒܵܢܹܗ ܀ 647 : ܗܵܘ̇ ܥܵܒܼܘܿܕܼܵܐ ܕܐܲܟܸܿܣ ܗ̄ܘ̣ܵܐ 648 ܠܚܵܘܵܐ ܘܐܵܕܼܵܡ ܟܲܕܼ ܐܲܣܟܸܿܠܘ . 649 : ܗܘ̤ ܨܒܼ݂ܵܐ ܕܢܲܝܬܸܿܐ ܒܓܲܠ̈ܝܵܬܼܵܐ 650 ܠܨܸܒܼܝܵܢܵܐ ܕܗܵܒܹܝܠ ܘܐܲܚܘܼܗܝ ܀ 651 : ܗܘ̤ܸܵܬܼ ܝܼܕܲܥܬܹܗ ܡܲܣܲܐܬܼܵܐ 652 ܘܬܸܩܠܲܬ̤ ܐܸܢܘܿܢ ܠܲܬܼܪ̈ܲܝܗܘܿܢ . 653 : ܘܲܢܬ̣ܿܥ ܕܬܲܡܝܼܡܵܐ 654 ܘܲܙܠ ܨܸܒܼܝܵܢܹܗ ܕܲܢܟܼܝܼܠܵܐ ܀ 655 : ܩܲܒܿܠܹܗ ܒܚܘܼܒܵܐ ܠܩܘܼܒܵܢܹܗ 656 ܕܗܵܒܹܝܠ ܕܲܕܼܟܸܐ ܗ̄ܘ̣ܵܐ ܠܵܒܹܿܗ . 657 : ܘܐܲܣܠܝܼ ܘܲܫܕܼܵܐ ܠܲܕܼܩܵܐܹܝܢ 658 ܕܠܵܐ ܫܲܦܝܵܐ ܗ̣̄ܘܵܬܼ ܬܲܪܥܝܼܬܹܗ ܀ 659 : ܒܢܘܼܪܵܢܐ ܒܲܕܸܿܩ ܒܵܪܘܿܝܵܐ 660 ܩܘܼܪܒܵܢܵܐ ܕܡܲܢ ܐܸܬܼܩܲܒܲܠ . 661 : ܕܗܵܒܹܝܠ ܫܸܠܛܲܬ̤ ܘܐܸܟܲܠܬܹܗ 662 ܘܲܕܼܩܵܐܹܝܢ ܠܵܐ ܩܸܪܒܲܬ̤ ܠܹܗ ܀ 663 : ܠܒܸܫ̣ ܩܵܐܹܝܢ ܐܸܒܼܠܵܐ ܪܲܒܵܐ 664 ܘܐܲܟܼܡܲܪ ܣܲܓܼܝܼ ܦܲܪܨܘܿܦܹܗ . 665 : ܘܐܸܬܼܡܲܪܡܲܪ ܥܲܠ ܥܵܒܼܘܿܕܹܗ 666 ܕܥܲܠ ܡ̇ܢ ܐܲܣܠܝܼ ܩܘܼܪܒܵܢܹܗ ܀ 667 : ܘܐܸܡ݂ܲܪ ܠܲܡ ܡ̇ܪܝܵܐ ܠܩܵܐܹܝܢ 668 ܒܩܵܠܵܐ ܢܝܼܚܵܐ ܓܼܠܝܵܐܝܼܬܼ . 669 : ܕܐܸܢܗܘ̤ ܕܬܲܫܦܲܪ ܨܒܼܝܵܢܵܟ 670 ܡܩܲܒܸܿܠ ܐ̄ܢܵܐ ܠܵܗ̇ ܠܡܵܘܗܲܒܼܬܼܵܟ ܀ pb. 111 671 : ܘܐܸܢ ܕܹܝܢ ܡܸܪܬܼܵܐ ܕܚܘܼܫܵܒܼܵܟ 672 ܠܵܐ ܡܸܬܼܦܲܟܿܗܵܐ ܒܚܲܠܝܘܼܬܼܵܐ . 673 : ܚܛܵܗܵܟ ܪܲܒܿܝܼܥ ܥܲܠ ܬܲܪܥܵܐ 674 ܘܠܵܐ ܡܫܲܥܸܐ ܡ̣ܢ ܗܲܕܵܡܲܝ̈ܟ ܀ 675 : ܗܵܐ ܩܘܼܪܒܵܢܵܟ ܚܲܣܵܡܵܐ 676 ܝܲܗ̣̄ܒܼܬܹܿܗ ܠܵܟ ܡ̇ܢ ܟܲܪܝܵܐ ܠܵܟ . 677 : ܐܲܢ̄ܬܿ ܫܲܠܝܼܛ ܐܲܢ̄ܬܿ ܥܲܠ ܕܝܼܠܵܟ 678 ܙܸܠ ܦܲܪܢܸܣ ܕܝܼܠܵܟ ܒܐܝܼܕܲܝ̈ܟ ܀ 679 : ܠܵܐ ܐܸܫܬܲܚܠܲܦ ܨܹܒܼܝܵܢܹܗ 680 ܕܩܵܐܹܝܢ ܒܵܬܲܪ ܡܲܪܫܘܼܬܹܗ . 681 : ܘܠܵܐ ܩܲܒܸܿܠ ܗ̄ܘ̣ܵܐ ܬܘܼܪܵܨܵܐ 682 ܒܟܼܘܼܘܵܢܵܐ ܕܐܸܬܼܩܲܪܲܒܼ ܠܹܗ ܀ 683 : ܡܸܬܼܥܲܕܲܠ ܗ̄ܘ̣ܵܐ ܒܪܵܡܘܼܬܼܵܐ 684 ܒܲܕܼܡܘܼܬܹܗ ܕܐܵܟܹ̇ܠ ܩܲܪܨܵܐ . 685 : ܘܐܵܘܣܸܦ ܪܘܼܓܼܙܵܐ ܥܲܠ ܪܘܼܓܼܙܵܐ 686 ܘܐܵܘܠܸܕܼ ܩܸܛܠܵܐ ܪܸܥܝܵܢܹܗ ܀ 687 : ܣܵܒܲ݁ܪ ܗ̄ܘ̣ܵܐ ܓܹܝܪ ܡܲܪܵܚܵܐ 688 ܡ̇ܐ ܕܩܵܛܹ̇ܠ ܠܹܗ ܠܬܲܡܝܼܡܵܐ . 689 : ܕܲܡܥܝܼܩ ܗ̄ܘ̣ܵܐ ܠܹܗ ܠܒܼܵܪܘܿܝܵܐ 690 ܥܲܠ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀ 691 : ܒܝܲܕܼ ܗܵܒܹܝܠ ܡܸܬܼܢܲܩܲܡ ܗ̄ܘ̣ܵܐ 692 ܥܝܵܪܬܵܐ ܕܠܘܼܩܒܲܠ ܥܵܒܼܘܿܕܼܵܐ . 693 : ܒܲܕܼܘܡܘܼܬܼ ܪܲܒܹܿܗ ܣܵܛܵܢܵܐ 694 ܕܒܼܵܐܕܼܵܡ ܨܲܚܝܼ ܠܓܼܵܒܼܘܿܠܹܗ ܀ 695 : ܘܐܸܡ݂ܲܪ ܠܲܡ ܩܵܐܹܝܢ ܠܐܲܚܘܼܗܝ 696 ܚܲܣܵܡܵܐ ܠܘܵܬܼ ܬܲܡܝܼܡܵܐ . 697 : ܬܵܐ ܠܲܡ ܢܸܪܕܹܿܐ ܠܲܦܩܲܥܬܼܵܐ 698 ܘܢܸܚܙܸܐ ܦܲܐܝܘܼܬܼܵܐ ܕܐܲܪܥܵܐ ܀ 699 : ܬܸܢܘܲܝ ܕܚܘܼܒܵܐ ܪܲܟܸܿܒܼ ܠܹܗ 700 ܗܵܘ̇ ܕܲܫܓܼܝܼܪ ܗ̄ܘ̣ܵܐ ܒܲܚܣܵܡܵܐ . 701 : ܕܲܒܼܥܸܠܲܬܼ ܚܘܼܒܵܐ ܢܹܐܙܲܠ 702 ܢܫܲܡܠܸܐ ܪܘܼܓܼܙܹܗ ܒܲܦܫܝܼܛܵܐ ܀ 703 : ܗܲܝܡܸܢ ܦܫܝܼܛܵܐ ܠܲܨܢܝܼܥܵܐ 704 ܒܲܕܼܡܘܼܬܼ ܚܵܘܵܐ ܠܲܢܟܼܝܼܠܵܐ . 705 : ܘܲܢܦ݂ܲܩ ܥܲܡܹܗ ܠܲܦܩܲܥܬܼܵܐ 706 ܬܲܡܝܼܡܵܐ ܟܲܕܼ ܠܵܐ ܝܵ̇ܕܲܥ ܀ 707 : ܘܲܣܥ̣ܵܐ ܩܵܐܹܝܢ ܩܵܛ̇ܘܠܵܐ 708 ܘܲܛܠ݂ܲܡ ܪ̈ܲܚܡܹܐ ܕܲܟܼܝܵܢܵܐ . 709 : ܘܩܲܛ̣ܠܹܗ ܠܐܲܚܘܼܗܝ ܒܲܚܣܵܡܵܐ 710 ܕܲܒܼܩܸܛܠܹܗ ܢܥܝܼܡ ܠܐܲܠܵܗܵܐ ܀ 711 : ܐܘܿ ܠܸܒܵܐ ܕܐܵܘܠܸܕܼ ܩܸܛܠܵܐ 712 ܣܘܼܥܪܵܢܵܐ ܚܲܕܼܬܼܵܐ ܒܐܲܪܥܵܐ . 713 : ܐܘܿ ܨܸܒܼܝܵܢܵܐ ܡܲܪܵܚܵܐ 714 ܕܲܕܼܪܲܫ ܐܘܼܪܚܵܐ ܠܒܹܝܬܼ ܡܝܼܬܹ̈ܐ ܀ 715 ܒܗܵܒܹܝܠ ܐܘܼܪܚܵܐ ܐܸܬܿܕܲܪܫܲܬ̤ : ܘܲܫܪܝܼ ܡܵܘܬܵܐ ܕܢܸܪܕܸܿܐ ܒܵܗ̇ . 716 : ܘܐܵܕܼܵܡ ܝܲܠܦ̣ܵܗ̇ ܒܲܥܒܼܵܕܼܵܐ 717 ܕܡ̇ܝܘܿܬܼܵܐ ܗܵܘܹ̇ܐ ܐܵܦ ܗܘ̤ ܀ 718 : ܐܵܟܹ̇ܿܠܩܲܪܨܵܐ ܒܝܲܕܼ ܩܵܐܹܝܢ 719 ܡܲܠܝܼ ܪܸܓܿܬܼܵܐ ܕܲܚܣܵܡܹܗ . 720 : ܘܐܸܬܼܒܲܝܲܐ ܒܲܡܠܸܐܐ ܙܲܒܼܢܵܐ 721 ܕܲܚܙ̣ܵܐ ܡ̇ܘܬܵܐ ܕܐܸܫܬܲܠܲܛ ܀ 722 : ܐܲܠܦܹܗ ܪܲܒܵܐ ܠܬܲܡܠܝܼܕܹܗ 723 ܕܲܓܵܠܘܼܬܼܵܐ ܘܲܣܪܘܼܒܼܝܵܐ . 724 : ܘܣܲܬܿܪܹܗ ܒܐܲܪܥܵܐ ܠܲܩܛܝܼܠܵܐ 725 ܕܠܵܐ ܢܵܘܕܹܿܐ ܟܲܕܼ ܡܸܫܬܲܐܲܠ ܀ 726 : ܣܵܒܲ݁ܪ ܗ̄ܘ̣ܵܐ ܓܹܝܪ ܩܵܛ̇ܘܿܠܵܐ 727 ܕܲܕܡܹܗ ܕܗܵܒܹܝܠ ܡܸܬܼܟܲܣܸܐ . 728 : ܘܠܵܐ ܝܵ̇ܕܲܥ ܗ̄ܘ̣ܵܐ ܕܚܵܙܹ̇ܐ ܠܹܗ 729 ܗܵܘ̇ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀ 730 : ܣܲܬܿܪܹܗ ܩܵܐܹܝܢ ܠܲܩܛܝܼܠܵܐ 731 ܘܛܲܫܝܼ ܥܲܡܹܗ ܨܸܒܼܝܵܢܹܗ . 732 ܘܲܒܼܥ̣ܵܐ ܢܟܲܣܸܐ ܣܘܼܥܪܵܢܹܗ : 733 ܡ̣ܢ ܗܵܘ̇ ܝܵ̇ܕܲܥ ܟܹܿܣ̈ܝܵܬܼܵܐ ܀ pb. 112 734 : ܡܲܠܸܠ ܡܸܢܫܹܠܝ ܥܵܒܼܵܘܿܕܼܵܐ 735 ܘܲܩ̣ܪܵܐ ܒܩܵܠܵܐ ܠܩܵܛ̇ܘܿܠܵܐ . 736 : ܕܐܘܿ ܚܲܣܵܡܵܐ ܘܲܢܟܼܝܼܠܵܐ 737 ܡ̇ܢ ܐܲܣܟܸܿܠ ܒܵܟ ܬܲܡܝܼܡܵܐ ܀ 738 : ܐܲܝܟܵܘ ܠܲܡ ܗܵܒܹܝܠ ܐܲܚܘܼܟ 739 ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ . 740 : ܘܦܲܢܝܼ ܠܹܗ ܓܘܼܡܕܵܢܵܐܝܼܬܼ 741 ܕܝܵ̇ܕܲܥ ܕܥܲܠ ܡ̇ܢ ܩܵܪܹܐ ܠܹܗ ܀ 742 : ܐܘܿ ܝܵ̇ܕܲܥ ܟܠ ܕܲܡܫܲܐܸܠ 743 ܐܲܝܟ ܠܵܐ ܝܵ̇ܕܲܥ ܡ̇ܐ ܕܲܗܘ̤ܵܐ . 744 : ܕܐܲܝܟ ܕܫܲܐܸܠ ܗ̄ܘ̣ܵܐ ܒܦܲܪܕܲܝܣܵܐ 745 ܗܵܟܲܢ ܫܲܐܠܹܗ ܠܩܵܛ̇ܘܿܠܵܐ ܀ 746 : ܒܲܥܕܹܢ ܠܐܵܕܼܵܡ ܡܫܲܐܸܠ ܗ̄ܘ̣ܵܐ 747 ܕܐܲܝܟܵܐ ܐܢ̄ܬܿ ܐܵܕܼܵܡ ܘܚܵܙܹ̇ܐ ܠܹܗ . 748 : ܘܗܵܪܟܵܐ ܐܩܵܐܹܝܢ ܥܲܠ ܗܸܒܹܝܠ 749 ܕܐܲܝܟܵܘ ܐܲܚܘܼܟ ܟܲܕܼ ܝܵ̇ܕܲܥ ܀ 750 : ܫܲܐܸܠ ܕܹܝܢ ܐܲܝܟ ܠܵܐ ܝܵ̇ܕܲܥ 751 ܕܲܟܼܒܲܪ ܢܸܬܿܬܿܘܸܐ ܡܲܪܵܚܵܐ . 752 : ܕܐܸܢܗܘ̤ ܕܢܵܘܕܸܿܐ ܒܣܲܟܼܠܘܼܬܹܗ 753 ܢܲܣܪܲܚ ܠܹܗ ܐܵܦ ܫܘܼܒܼܩܵܢܵܐ ܀ 754 : ܩܵܐܹܝܢ ܬܲܠܡܝܼܕܼܵܐ ܩܲܕܼܡ̇ܐ 755 ܒܙܲܝܢܵܐ ܕܪܲܒܹܿܗ ܐܸܬܼܥܲܬܲܕܼ . 756 : ܘܕܲܓܸܿܠ ܪܲܒܵܐ ܘܬܲܠܡܝܼܕܹܗ 757 ܘܦܸܟܼܪܲܬ̤ ܐܸܢܘܿܢ ܟܹܐܢܘܼܬܼܵܐ ܀ 758 : ܐܲܝܟܿܘ ܠܲܡ ܗܵܒܹܝܠ ܐܲܚܘܼܟ 759 ܘܠܵܐ ܨܒܼܵܐ ܕܢܵܘܕܸܿܐ ܣܵܪܘܿܚܵܐ . 760 : ܐܸܠܵܐ ܦܲܢܝܼ ܒܝܪܫܵܐܝܼܬܼ 761 ܕܢܵܛ̇ܘܿܪܹܗ ܐܸܠܵܐ ܓܹܝܪ ܕܐܸܚܝ ܀ 762 : ܒܓܼܘܼܡܕܵܐ ܠܡܵܪܹܗ ܐܸܡ݂ܲܪ ܗ̄ܘ̣ܵܐ 763 ܘܠܵܐ ܐܸܬܼܟܲܚܲܕܼ ܩܵܛ̇ܘܿܠܵܐ . 764 : ܕܐܸܢܗܘ̤ ܕܐܸܒܲܕܼ ܚܲܒܿܝܼܒܼܵܟ 765 ܡ̇ܢ ܚܲܝܵܒܼ ܐ̄ܢܵܐ ܕܐܸܬܸܿܠ ܠܵܟ ܀ 766 : ܒܚܲܒܼܠܹ̈ܐ ܕܚܝܼܠܹ̈ܐ ܦܲܟܲܪܬܹܗ 767 ܟܹܐܢܘܼܬܼܵܐ ܠܩܵܠܹܗ ܕܩܵܐܹܝܢ . 768 : ܕܠܵܐ ܨܒܼܵܐ ܕܢܵܘܕܸܿܐ ܒܨܸܒܼܝܵܢܹܗ 769 ܓܠ̣ܵܐ ܘܐܵܘܕܲܝܼ ܟܲܕܼ ܐܸܬܼܦܲܪܣܝܼ ܀ 770 : ܡ̇ܢܵܘ ܠܲܡ ܗܵܢܵܐ ܕܲܥܒܲܕܿܬܿ 771 ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ . 772 : ܕܡܹܗ ܕܐܲܚܘܼܟ ܓܵܥܹ̇ܐ ܨܹܐܕܲܝ 773 ܟܲܕܼ ܕܐܹ̇ܝܢ ܥܲܡ ܩܵܛ̇ܘܿܠܹܗ ܀ 774 : ܡܸܟܸܿܝܠ ܠܚ̣ܛ ܐܲܢ̄ܬܿ ܡ̣ܢ ܐܲܪܥܵܐ 775 ܘܐܲܪܥܵܐ ܬܚܘܿܬܲܝܟ ܠܵܐ ܬܸܬܼܩܲܢ . 776 : ܕܩܲܒܿܠܲܬ̤ ܠܲܕܼܡ̇ܐ ܙܲܟܵܝܵܐ 777 ܬܩܲܒܸܿܠ ܥܲܡܵܗ̇ ܠܵܘ̈ܛܵܬܼܵܐ ܀ 778 : ܒܙܵܘܥܵܐ ܦܲܓܼܪܵܟ ܢܸܬܼܬܵܘܲܠ 779 ܚܠܵܦ ܦܲܓܼܪܵܐ ܕܚܲܒܸܿܠ ܐܝܼܕܼܵܝ̈ܟ . 780 : ܘܬܸܗܘܸܐ ܕܚܸܠܵܐ ܠܚܲܙܵܝܹ̈ܐ 781 ܕܠܵܐ ܙܵܥ ܠܸܒܵܟ ܡ̣ܢ ܩܸܛܠܵܐ ܀ 782 : ܕܫܲܪܷܼܬܿ ܒܲܕܼܡ̇ܐ ܩܲܕܼܡ̇ܝܵܐ 783 ܘܪܹܫܝܼܬܼܵܐ ܠܡܵܘܬܵܐ ܩܲܪܸܒܼܬܿ . 784 : ܠܫܲܒܼܥܵܐ ܕܵܪ̈ܝܼܢ ܬܵܒܲܥ̇ ܐ̄ܢܵܐ 785 ܕܡ̇ܐ ܙܲܟܝܵܐ ܡ̣ܢ ܐܝܼܕܲܝ̈ܟ ܀ 786 : ܕܲܕܼܪܲܫܬܿ ܐܘܼܪܚܵܐ ܠܒܹܝܬܼ ܡܝܼ̈ܬܹܗ 787 ܕܢܸܪܕܿܘܿܢ ܒܵܗ̇ ܣܘܿܓܼܠܵܐ ܕܐ̄ܢܵܫܵܐ . 788 : ܒܵܟ ܣܵܐܹ̇ܡ ܐ̄ܢܵܐ ܬܲܚܘܝܼܬܼܵܐ 789 ܕܠܲܕܼܡ̇ܐ ܒܲܕܼܡ̇ܐ ܬܵܒܲܥ̇ ܐ̄ܢܵܐ ܀ 790 : ܗܘ̤ܵܘ ܠܘܼܚܵܡܹ̈ܐ ܒܲܥܒܼܵܕܼܵܐ 791 ܘܠܲܒܼܫܹܗ ܙܵܘܥܵܐ ܠܩܵܛ̇ܘܿܠܵܐ . 792 : ܘܓܼܘܼܫܡܹܗ ܒܐܲܪܥܵܐ ܙܵܐܲܥ ܗ̄ܘ̣ܵܐ 793 ܘܢܵܘܕܵܐ ܠܟܼܠܹܗ ܫܵܚܹ̇ܩ ܗ̄ܘ̣ܵܐ ܀ 794 : ܒܲܬܼܘܵܬܼܵܐ ܕܠܵܐ ܒܨܸܒܼܝܝܵܢܹܗ 795 ܠܒܼܵܪܘܿܝܵܐ ܡܸܬܼܟܲܫܲܦ ܗ̄ܘ̣ܵܐ . 796 : ܘܡ̇ܘܬܵܐ ܠܢܲܦܫܹܗ ܫܵܐܹ̇ܠ ܗ̄ܘ̣ܵܐ 797 ܕܡ̣ܢ ܢܸܓܼ̈ܕܹܿܐ ܢܸܬܼܦܲܨܸܐ ܗ̄ܘ̣ܵܐ ܀ pb. 113 798 : ܘܩܵܐܹܝܢ ܠܡܵܪܝܵܐ ܐܸܡ݂ܲܪ ܗ̄ܘ̣ܵܐ 799 ܕܗܵܐ ܐܲܦܸܩܬܵܢܝ ܡ̣ܢ ܐܲܪܥܵܐ . 800 : ܙܵܘܥܵܐ ܘܢܵܘܕܵܐ ܐܲܠܒܸܿܫܬܵܢܝ 801 ܕܲܕܼܚܝܼܠ ܣܲܓܿܝܼ ܠܚܲܙܵܝܹ̈ܐ ܀ 802 : ܚܕܼܵܬ ܫܵܐܹ̇ܠ ܐ̄ܢܵܐ ܐܸܢ ܨܵܒܹ̇ܝܬܿ 803 ܕܬܸܣܥܘܿܪ ܨܹܐܕܲܝ ܐܲܝܟ ܪ̈ܲܚܡܲܝܟ . 804 : ܕܲܒܼܝܲܕܼ ܡ̇ܘܬܵܐ ܢܸܫܬܲܪ̈ܝܵܢ 805 ܠܵܘ̈ܛܵܬܼܵܟ ܡ̣ܢ ܗܲܕܵܡܲܝ̈ ܀ 806 : ܠܵܐ ܗܵܟܲܢܵܐ ܩܵܛ̇ܘܿܠܵܐ 807 ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ . 808 : ܠܵܘ ܗܵܟܲܢܵܐ ܡܼܬܿܬܲܒܼܥܵܐ 809 ܒܡܵܘܬܵܐ ܒܲܠܚܘܿܕܼ ܣܲܟܼܠܘܼܬܼܵܟ . 810 : ܠܫܲܒܼܥ̇ܐ ܕܵܪ̈ܝܼܢ ܡ̇ܬܲܚ ܐ̄ܢܵܐ 811 ܢܸܓܼ̈ܕܹܿܐ ܡܩܲܝ̈ܵܐ ܕܒܼܝܼܫܘܼܬܼܵܟ . 812 : ܘܲܬܼܒܲܥܬܼܵܐ ܕܩܵܛ̇ܘܿܠܘܼܬܼܵܟ 813 ܒܥܵܠܡܵܐ ܟܠܹܗ ܬܸܬܼܡܲܠܲܠ ܀ 814 : ܣܵܡ̣ ܡ̇ܪܝܵܐ ܐܵܬܼܵܐ ܒܩܵܐܹܝܢ 815 ܕܡ̇ܘܬܵܐ ܒܝܲܕܼ ܐ̄ܢܵܫܵܐ ܠܵܐ ܢܡܘܼܬܼ . 816 : ܟܲܕܼ ܣܵܡ̣ܵܗ̇ ܐܵܬܼܵܐ ܠܗܵܕܹܐ 817 ܕܪܸܡܙܵܐ ܕܝܼܠܹܗ ܢܵܛܲ̇ܪ ܠܹܗ ܀ 818 : ܒܚܲܝܹ̈ܐ ܢܲܛ̣ܪܹܗ ܠܩܵܛ̇ܘܼܠܵܐ 819 ܠܣܘܼܪܵܕܼܵܐ ܠܕܼܵܪܹ̈ܐ ܕܐܵܬܹ̇ܝܢ . 820 : ܕܡ̇ܐ ܕܡܸܬܼܒܲܩܹܝܢ ܒܲܬܼܥܬܼܵܐ 821 ܢܸܗܘܘܿܢ ܥܵܪܩܝܼܢ ܡ̣ܢ ܩܸܛܠܵܐ ܀ 822 : ܡܠܸܐ ܙܲܒܼܢܵܐ ܐܸܬܼܒܲܝܲܐܘ ܗ̄ܘ̣ܵܘ 823 ܚܵܘܵܐ ܘܐܵܕܼܵܡ ܟܲܕܼ ܐܵܘ ܠܸܕܼܘ . 824 ܘܥܵܠܲܬ̤ ܥܵܩܵܬܼܵܐ ܕܝܲܠܕܲܝ̈ܗܘܿܢ ܀ 825 : ܠܗܵܒܹܝܠ ܕܲܩܟܝܼܠ ܒܵܟܹ̇ܝܢ ܗ̄ܘ̣ܵܘ 826 ܕܚܲܒܸܿܠ ܡ̇ܘܬܵܐ ܨܘܼܪ̈ܵܬܹܗ . 827 : ܘܥܲܠ ܩܵܐܹܝܢ ܡܸܬܼܐܲܒܼܠܝܼܢ ܗ̄ܘ̣ܵܘ 828 ܕܲܥܒܼܝܼܕܼ ܙܵܘܥܵܐ ܒܲܒܼܪܝܼܬܼܵܐ ܀ 829 : ܐܸܣܲܪ ܐܸܢܘܿܢ ܒܵܪܘܿܝܵܐ 830 ܒܚܘܼܒܵܐ ܕܪ̈ܲܚܡܵܘܗܝ ܕܲܟܼܝܵܢܵܐ . 831 : ܕܗܲܢܝܼܐܘܼܬܼܵܐ ܕܒܲܟܼܝܵܢܵܐ 832 ܬܦܲܟܲܗ ܥܵܩܬܼܵܐ ܕܩܲܫ̈ܝܵܬܼܵܐ ܀ 833 : ܒܗܵܕܹܐ ܬܸܢܘܲܝ ܚܲܟܸܿܡ ܠܲܢ 834 ܥܵܒܲܘܿܕܼܵܐ ܡ̣ܢ ܫܘܼܪܵܝܵܐ . 835 : ܕܲܒܼܟܹܐܒܹ̈ܐ ܘܚܲܫܹ̈ܐ ܕܡ̇ܘܬܵܐ 836 ܢܸܩܢܸܐ ܚܘܼܒܵܐ ܕܲܠܘܵܬܹܗ ܀ 837 : ܒܐܲܪ̈ܥܵܢܝܵܬܼܵܐ ܐܲܥܢܝܼ ܠܲܢ 838 ܒܬܼܘܼܩܵܢܵܐ ܐܲܪܥܵܢܵܝܵܐ . 839 : ܕܡ̇ܐ ܕܐܲܪܓܸܿܫܢ ܒܲܫܚܵܩܲܢ 840 ܢܸܫܐܲܠ ܚܲܝܹ̈ܐ ܕܠܵܐ ܥܲܡܠܵܐ ܀ 841 : ܒܚܲܠܒܼܵܐ ܪܲܒܿܝܵܗ̇ ܠܫܲܒܼܪܘܼܬܲܢ 842 ܒܲܡܚܝܼ̈ܠܵܬܼܵܐ ܐܲܝܟ ܚܲܝܠܲܢ . 843 : ܕܡ̇ܐ ܕܐܸܬܲܢ ܠܲܓܼܡܝܼܪܘܼܬܼܵܐ 844 ܒܝܲܕܲܥܬܼܵܐ ܕܚܲܝܹ̈ܐ ܢܸܗܘܸܐ ܀ 845 : ܠܵܐ ܐܲܫܛܸܠ ܠܲܢ ܥܲܠ ܥܘܼܬܼܪܵܐ 846 ܟܲܕܼ ܫܲܒܼܪܵܐ ܗ̄ܘ̣ܵܬܼ ܝܼܕܲܥܬܲܢ . 847 : ܕܲܟܼܡܵܐ ܕܲܛܠܸܐ ܝܵܪܘܿܬܼܵܐ 848 ܠܵܐ ܡܨܸܐ ܢܕܲܒܲܪ ܩܸܢܝܵܢܵܘ̈ܗܝ ܀ 849 : ܒܚܲܝܘܼܬܼܵܐ ܕܢܲܦܫܵܐ ܝܲܗ̣̄ܒܼ ܠܲܢ 850 ܕܢܸܬܼܩܲܝܡܘܼܢ ܚܲܝܹ̈ܐ ܕܙܲܒܼܢܵܐ . 851 : ܘܡ̇ܐ ܕܲܗ̤ܘܲܝܢ ܠܵܐ ܡ̇ܝ̈ܘܿܬܹܐ 852 ܒܚܲܝܠܵܐ ܕܪܘܼܚܵܐ ܢܸܛܲܪ ܠܲܢ ܀ 853 : ܡܦܵܣ ܗ̄ܘ̣ܵܐ ܒܟܼܠܗܹܝܢ ܕܲܟܼܝܵܢܲܢ 854 ܗܵܘ̇ ܒܵܪܘܝܹܗ ܕܲܟܼܝܵܢܲܢ . 855 ܘܚܲܟܿܝܼܡܵܐܝܼܬܼ ܕܵܒܲܪ ܠܲܢ ܀ 856 ܡ̣ܢ ܡ̇ܟܵܬܼ̈ܐ ܠܪ̈ܵܡ̇ܬܼܵܐ ܀ 857 : ܕܡ̇ܐ ܕܝܼܠܸܦܢܲܢ ܒܝܼܕܲܥܬܼܵܐ 858 ܕܡܲܢ̣ܘܼ ܠܗܵܠܹܝܢ ܐܲܝܬܲܝܼ ܠܲܢ . 859 : ܢܵܘܕܹܿܐ ܠܚܲܝܠܵܐ ܕܐܲܬܼܩܸܢ ܟܠ 860 ܕܲܟܼܡܵܐ ܪܲܚܡܹܗ ܠܲܟܼܝܵܢܲܢ ܀ ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ