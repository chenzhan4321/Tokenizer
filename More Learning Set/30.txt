ܥܲܠ ܝܲܠܕܹܗ ܕܡܵܪܢ ܥܲܠ ܝܲܠܕܹܗ ܕܡܵܪܢ ܥܲܠ ܝܲܠܕܹܗ ܕܡܵܪܢ pb. f.21r ܡܹܐܡܪܐ ܕܲܬܼܠܬܼܐ ܕܥܲܠ ܝܲܠܕܹܗ ܕܡܵܪܢ ܀ ܥܘܼܢܝܵܐ ܀ : ܒܪܝܼܟܼܘܼ ܡܫܝܼܚܵܐ ܕܲܒܼܝܘܿܡ ܡܵܘܠܵܕܹܗ : ܚܲܪܝܼ ܠܐܲܪ݁ܥܵܐ ܘܐܲܦܨܲܚ ܠܲܫܡܲܝܵܐ : ܐܚܲܝ̈ pb. f.21r ܡܹܐܡܪܐ ܕܲܬܼܠܬܼܐ ܕܥܲܠ ܝܲܠܕܹܗ ܕܡܵܪܢ ܀ ܥܘܼܢܝܵܐ ܀ : ܒܪܝܼܟܼܘܼ ܡܫܝܼܚܵܐ ܕܲܒܼܝܘܿܡ ܡܵܘܠܵܕܹܗ : ܚܲܪܝܼ ܠܐܲܪ݁ܥܵܐ ܘܐܲܦܨܲܚ ܠܲܫܡܲܝܵܐ : ܐܚܲܝ̈ 1 : ܒܚܘܼܒܵܐ ܘܪ̈ܲܚܡܹܐ ܨܒܼ݂ܵܐ ܒܵܪܘܿܝܵܐ ܕܢܲܚܹܐ ܠܟܼܠ̱ܵܐ 2 ܘܫܲܕܲܪ ܠܲܒܼܪܹܿܗ ܕܢܲܦܢܹܐ ܠܟܼܠܵܐ ܠܘܵܬܼ ܝܼܕܲܥܬܹܗ ܀ 3 : ܚܙܲܩ̣ ܡ̣ܢ ܐܲܒܼܵܐ ܡܸܠܬܹܗ ܕܐܲܒܼܵܐ ܟܲܕ ܠܵܐ ܫܲܢܝܼ 4 ܘܐܸܬ̣ܐ ܠܥܘܼܡܪܲܢ ܟܲܕ ܐܝܼܬܼܵܘܗܝ ܗ̄ܘ̣ܵܐ ܒܠܘܼܡܪܲܢ ܘܲܒܼܟܼܠ ܀ 5 : ܚܙܲܩ̣ ܨܸܒܼܝܵܢܹܗ ܘܐܸܬܼܵܐ ܒܚܘܼܒܹܿܗ ܠܘܵܬܼ ܐܲܪ̈ܥܵܢܹܐ 6 ܘܩܵܘܝܼ ܟܝܵܢܹܗ ܕܠܵܐ ܫܘܼܚܠܵܦܐ ܒܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܀ 7 : ܠܵܘ ܒܲܟܼܝܵܢܐ ܚ̣ܙܲܩ ܐܵܘ ܫܲܢܝܼ ܐܲܠܵܗ ܟܠ̱ܵܐ 8 ܕܠܲܝܬ ܠܐܝܼܬܼܘܼܬܼܵܐ ܐܲܢܼܪܵܐ ܕܬܸܚܙܘܿܩ ܒܓܼܵܘ ܬܘܼܩܵܢ̈ܝܗ̇ ܀ 9 : ܠܵܐ ܓܹܝܪ ܚܵܙܹ̇ܩ ܒܝܲܕ ܫܘܼܢܵܝܵܐ ܡ̣ܢ ܗܵܝ̇ ܕܐܝܼܬܼܵܘܗܝ 10 ܕܲܒܼܗܵܝ̇ ܕܐܝܼܬܼܵܘܗܝ ܡܩܵܘܹܐ ܡܸܡܬܼܘܿܡ ܕܠܵܐ ܫܘܼܚܠܵܦܵܐ ܀ 11 : ܚܘܼܒܹܿܗ ܚܵܘܝܼ ܠܓܸܢܣܵܐ ܕܐ̄ܢܫܐ ܒܝܲܕ ܗܵܝ̇ ܕܐܸܬ̣ܐ 12 ܕܢܹܐܪܲܒܼ ܣܲܓܝܼ ܫܸܡ ܦܘܼܪܩܵܢܹܗ ܩܕܼܵܡ ܥܲܝܢܲܝ̈ܗܘܿܢ ܀ 13 : ܠܫܝܼܛܘܼܬܼ ܡܸܕܪܹܗ ܕܐܵܕܼܵܡ ܝܲܩܲܪ ܒܝܲܕ ܡܲܚܲܬܵܬܵܐ 14 ܕܐܸܢ ܐܝܼܬܘܼܬܼܵܐ ܢܸܚܬܲܬ̤ ܨܹܐܕܼܵܘܗܝ ܟܡܵܐ ܪܲܒܿ ܡ̣ܢ ܟܠ ܀ 15 ܠܚܘܼܒܵܠ ܨܲܠܡܹܗ ܨܒ̣ܵܐ ܕܲܢܚܲܬܼ ܒܲܡܫܵܐ ܕܝܲܠܵܐ . 16 ܕܬܼܘܼܒܼ ܢܵܣܸ̇ܟ ܠܹܗ ܒܟܼܘܼܪܵܐ ܕܪܘܼܚܵܐ ܘܲܡܚܲܕܹܬܼ ܠܹܗ ܀ 17 : ܒܫܸܡ ܐܝܼܬܼܘܼܬܼܵܐ ܟܲܢܹܝܗ ܠܥܲܦܪܹܗ ܕܒܲܪ ܕܲܚܝܼܚܵܐ 18 ܘܕܲܢ̣ܦܲܠ ܘܐܲܫܚܹ̇ܬܼ ܢܚܸܬܼ ܘܐܲܩܝܼܡܹܗ ܡ̣ܢ ܕܲܚܝܼܚܵܐ ܀ 19 ܨܲܠܡܹܗ ܟܲܢܹܝܗ ܒܲܡܫܵܐ ܫܐܝܼܠܵܐ ܠܦܘܼܬܼ ܪܲܒܿܘܼܬܹܗ . 20 ܕܲܒܨܲܝܼܪ ܣܲܓܝܼ ܟܠ ܕܲܥܒܼܝܼܕܼܵܐ ܗ̄ܘ̣ ܡ̣ܢ ܐܝܼܬܼܘܼܬܼܵܐ ܀ 21 : ܪܵܡܘܼ ܟܝܵܢܹܗ ܡ̣ܢ ܕܲܒܼܝܼ̈ܕܹܐ ܕܠܵܐ ܡܘܼܫ̈ܚܵܬܐ 22 ܘܠܵܐ ܩܢܸܐ ܨܠܡܵܐ ܡܸܬܼܚܲܙܝܵܢܵܐ ܐܲܝܟ ܥܲܦܪ̈ܢܹܐ ܀ 23 : ܠܨܲܠܡܹܗ ܐܵܘܪܸܒܼ ܒܲܫܡܵܐ ܕܨܲܠܡܵܐ ܕܢܹܐܣܘܿܪ ܒܹܗ ܟܠ 24 ܕܢܸܩܢܘܿܢ ܚܘܼܒܵܐ ܠܘܵܬܼ ܝܼܕܲܥܬܹܗ ܒܲܫܡܵܐ ܕܨܲܠܡܹܗ ܀ 25 : ܒܐܝܼܩܵܪ ܨܲܠܡܹܗ ܫܵܘܬܸ̇ܦ ܟܠ̱ܵܐ ܡܲܬܼܩܸܢ ܟܠ̱ܵܐ 26 ܘܲܒܒܘܼܚܪܵܢܹܗ ܐܲܠܹܦ ܐܸܢܘܿܢ ܕܢܸܣܢܘܿܢ ܥܵܘ̣ܠܵܐ ܀ pb. f.21v 27 : ܒܝܲܕ ܦܘܼܕܵܢܵܐ ܒܲܚܪܹܗ ܠܨܲܠܡܹܗ ܐܲܝܟ ܕܲܒܼܟܼܘܸܪܵܐ 28 ܘܚܵܘܝܼ ܫܘܼܦܪܵܐ ܕܲܡܠܝܼܠܘܼܬܹܗ ܒܝܲܕ ܢܸܣܝܵܢܵܐ ܀ 29 : ܚܙ̣ܵܐ ܚܲܣܵܡܵܐ ܪܲܒܿܘܼܬܼ ܕܲܪܓܼܵܐ ܕܨܲܠܡܹܗ ܕܐܵܕܼܵܡ 30 ܘܲܒܼܛܸܢ ܥܵܘ̣ܠܵܐ ܘܝܼܠܸܕ ܢܸܟܼܠܵܐ ܥܲܠ ܬܲܡܝܼܡܵܐ ܀ 31 : ܡ̣ܠܵܐ ܚܲܣܝܼܢܵܐ ܩܸܫܬܵܐ ܕܪܘܼܓܼܙܵܐ ܒܝܲܬܼܪܵܐ ܕܢܸܟܼܠܵܐ 32 ܘܲܡ̣ܚܵܐ ܘܲܫܕܲܝܗܝ ܒܓܹܐܪܵܐ ܩܲܫܝܵܐ ܕܪܸܓܲܬܼ ܦܹܐܪܵܐ ܀ 33 : ܣܲܚܦܗ ܠܨܲܠܡܵܐ ܕܫܸܡ ܐܝܼܬܼܘܼܬܼܵܐ ܒܲܢܟܼܝܼܠܘܼܬܼܵܐ 34 ܘܲܫ̣ܪܵܝܗܝ ܠܚܘܼܒܵܐ ܕܕܘܼܟܵܒܼ ܟܠ̱ܵܐ ܒܝܲܕ ܨܢܥ̈ܬܼܐ ܀ 35 : ܕܲܠܚܹܗ ܠܫܲܝܢܵܐ ܕܲܐ̄ܚܝܵܢܘܼܬܼܐ ܒܬܸܛܪܵܐ ܕܥܵܘ̣ܠܵܐ 36 ܘܦܲܣܩܵܗ̇ ܠܐܘܼܪܚܵܐ ܕܡܲܪܕܝܼܬܼ ܐ̄ܢܵܫ̈ܐ ܕܲܠܘܵܬܼ ܟܲܣܝܵܐ ܀ 37 : ܗܘ̤ܵܘ ܢܘܼܟܼܪ̈ܝܹܐ ܡܠܝܼ̈ܠܹܐ ܘܚܲܪ̈ܫܹܐ ܠܓܸܢܣܵܐ ܕܐ̄ܢܵܫ̈ܐ 38 ܘܲܦܣܲܩ̣ܘ ܣܲܒܼܪܵܐ ܥܲܠ ܡܲܦܘܼܠܬܹܿܐ ܕܠܵܐ ܬܘܼܒܼ ܩܵܐܹܡ ܀ 39 : ܐܲܗܸܠ̣ܘ ܘܓܲܚܸܟܼܘ ܫܹܐܕܹ̈ܐ ܛܲܡܹ̈ܐ ܥܲܠ ܡܲܦܘܼܠܬܹܗ 40 ܘܕܵܨܘ ܣܵܪ̈ܘܿܚܹܐ ܕܲܚ̣ܙܵܘ ܫܸܦܠܹܗ ܕܝܲܩܝܼܪ ܡ̣ܢ ܟܠ ܀ 41 : ܘܕܲܚ̣ܙܵܐ ܛܵܒܼܵܐ ܫܝܼܛܘܼܬܼ ܨܲܠܡܹܗ ܘܚܘܼܬܼܪܵܐ ܕܒܼܝܼ̈ܫܹܐ 42 ܚܵܣ ܥܲܠ ܨܲܠܡܹܗ ܕܠܵܐ ܢܸܬܼܒܲܙܲܚ ܡ̣ܢ ܡܲܪ݁ܵܚܹܐ ܀ 43 : ܚܘܼܒܹܿܗ ܢܲܓܼܕܹܗ ܠܘܵܬܼ ܚܵܘܣܵܢܵܐ ܕܲܨܠܸܡ ܨܲܠܡܹܗ 44 ܕܠܵܐ ܢܸܬܼܒܲܛܠ ܥܲܡ ܚܘܼܒܵܠܹܗ ܚܹܝܠ ܚܸܟܼ̈ܡܵܬܹܗ ܀ 45 : ܝܵܕܲܥ ܗ̄ܘ̣ܵܐ ܠܹܗ ܩܕܼܵܡ ܬܘܼܩܵܢܹܗ ܕܡܸܚܛܵܐ ܚܵܛܹ̇ܐ 46 ܘܩܲܕܡܹܗ ܚܘܼܒܹܿܗ ܠܘܵܬܼ ܫܘܼܒܼܩܵܢܵܐ ܐܲܝܟ ܝܵܕܘܿܥܹ̈ܐ ܀ 47 : ܒܗܵܕܹܐ ܕܲܗܘܵܬ̤ ܡܸܬܼܒܲܩܹܐ ܗ̄ܘ̣ܵܐ ܥܲܕܼܠܵܐ ܢܲܣܟܸܿܠ 48 ܘܠܵܘ ܒܲܬܼܘܬܼܵܐ ܓܙܲܪ ܠܘܼܚܵܡܵܐ ܕܐܘܼܪܚܵܐ ܕܡܵܘܬܐ : pb. f.22r 49 ܒܗ ܚܵܐܲܪ ܗ̄ܘ̣ܵܐ ܒܥܝܢܵܐ ܕܪܘܼܚܵܐ ܥܲܕܼܠܵܐ ܢܸܗܘܹܐ ܀ 50 : ܘܲܓ̣ܠܹܐ ܗ̄ܘ̣ܵܐ ܠܹܗ ܥܒܼܵܪ ܦܘܼܩܕܵܢܵܐ ܕܪܸܓܲܬܼ ܦܹܐܪܵܐ 51 ܠܵܐ ܟܵܣܝܵܐ ܗ̄ܘ̣ܵܬܼ ܡ̣ܢ ܝܼܕܲܥܬܹܗ ܥܠܲܬܼ ܚܲܝ̈ܘܗܝ . 52 : ܘܠܵܐ ܚܘܼܫܵܒܼܵܐ ܚܲܕܬܵܐ ܢܲܓܼܕܹܗ ܠܘܵܬܼ ܦܘܼܪܩܵܢܹܗ 53 ܥܲܡ ܐܝܼܬܼܝܼܬܹܗ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܲܓܼܠ̣ܵܐ ܒܚܲܪܬܼܵܐ ܀ 54 : ܘܲܡܛܲܝܸܒܼ ܗ̄ܘ̣ܵܐ ܒܟܲܣܝܘܼܬܼ ܚܘܼܒܹܿܗ ܦܘܼܪ ܩܵܢ ܚܲܝܲܝ̈ܢ 55 ܠܚܲܪܬܼܵܐ ܢܲܛܪܹܗ ܠܥܘܼܬܼܪܵܐ ܪܲܒܵܐ ܕܚܹܝܠ ܚܸܕܡܵܬܹ̈ܐ . 56 : ܕܡܵܐ ܕܡܸܬܼܓܲܡܪܵ ܐܫܲܒܼܪܘܼܬ ܠܸܒܿܐ ܬܩܲܒܸܿܠ ܥܘܼܬܼܪܹܗ 57 ܒܫܘܼܠܵܡ ܙܲܒܼܢܹ̈ܐ ܦܲܬܼܚܹܗ ܠܓܼܙܵܐ ܕܐܲܠܵܗܘܼܬܹܗ ܀ 58 : ܘܐܲܥܬܲܪ ܕܠܵܐ ܡ̣ܢ ܣܝܼ̈ܡܬܵܐ ܕܒܼܘܼܕܵܩ ܒܢܘܿܡܹ̈ܐ 59 ܟܣܹܐ ܗ̄ܘ̣ܵܐ ܐܪܵܙܵܐ ܕܲܒܼܪܵܬ ܘܪܘܼܚܵܐ ܥܲܡ ܦܘܼܪܩܵܢܲܢ . 60 : ܘܲܒܼܚܡܵܬ݂ܲܢ ܝܼܠܸܦ ܟܠܵܐ ܬܠܝܼܬܼܵܝܘܼܬܼܵܐ 61 ܒܐܝܼܕܲܢ ܩܲܒܸܿܠܘ ܪ̈ܘܼܚܵܢܵܝܹܐ ܚܵܕܼܵܬܵܘܕܲܝܼܬܼܵܐ ܀ 62 : ܕܐܲܠܵܗܘܼܬܼܵܐ ܩܡܘܿܡܹ̈ܐ ܬܠܵܬܼܵܐ ܚܲܕܼ ܒܲܟܼܝܵܢܵܐ 63 ܒܲܢ ܗܘ̤ ܦܲܬܼܚܲܗ ܠܓܲܙܵܐ ܕܪ̈ܲܚܡܵܘܗܝ ܩܕܼܵܡ ܬܘܼܩܵܢܵܘ̈ܗܝ . 64 : ܘܥܵܠ̣ܘ ܘܐܸܬܲܣܲܡܘ ܡܠܝܼ̈ܠܹܐ ܘܚܲܪ̈ܫܹܐ ܒܲܓܼܢܘܿܢ ܚܲܝܹ̈ܐ 65 ܠܲܢ ܗ̄ܘ̣ ܝܲܩܲܪ ܒܩܲܕܼܡܵܐ ܘܚܲܪܝܵܬܼܵܐ ܡ̣ܢ ܟܠ ܕܲܗܘ̤ܵܘ ܀ 66 : ܕܲܩܪܲ ܨܲܠܡܹܗ ܘܥܲܒ̣ܕܲܢ ܒܘܼܡܪܵܐ ܕܐܲܠܵܗܘܼܬܹܗ 67 ܒܩܲܕܿܡܵܐ ܝܲܩܪܲܢ ܒܝܲܕ ܬܘܼܩܵܢܵܐ ܕܲܥܒ̣ܵܕܼ ܐܝܼܕܼܵܘ̈ܗܝ . 68 : ܘܲܒܼܫܘܼܠܵܡܵܐ ܥܡ݂ܲܪ ܒܲܢ ܚܘܼܒܹܿܗ ܘܫܲܝܹܢ ܟܠܵܐ 69 ܠܵܐ ܫ̣ܠܲܚ ܨܹܐܕܲܝܢ ܡ̣ܢ ܪ̈ܘܼܚܵܢܹܐ ܕܣܵܥܘܿܪܘܼܬܹܗ ܀ 70 : ܠܡܸܠܬܼܵܐ ܕܡܸܢܹܗ ܫܲܕܲܪ ܘܲܩܪܲܢ ܠܘܵܬܼ ܝܼܕܲܥܬܹܗ 71 ܒܛܲܟܼܣܵܐ ܕܡܸܠܬܼܵܐ ܚ̣ܙܲܩ ܡ̣ܢ ܐܲܒܼܵܐ ܝܲܠܕܹܗ ܕܐܲܒܼܵܐ . 72 : ܕܟܲܣܝܵܐ ܒܢܲܦ̣ܫܵܐ ܘܚܵܙ̇ܩܵܐ ܘܫܵܪܝܵܐ ܕܠܵܐ ܫܘܼܢܵܝܵܐ 73 ܚܲܙ݂ܩ ܡ̣ܢ ܪܵܘܡܵܐ ܘܐܸܬܼܵܐ ܠܥܘܼܡܩܵܐ ܗܘ̤ ܨܒܼܝܵܢܹܗ ܀ 74 : ܘܬܲܩܸܢ ܥܘܼܡܪܵܐ ܒܼܒ̣ܝܼܪܲܬܼ ܒܸܣܪܵܐ ܠܨܒܼܝܵܢ ܚܘܼܒܹܗ 75 ܟܣܲܝܵܐ ܢܲܦ̣ܫܵܐ ܘܡܸܠܬܼܵܐ ܕܡܸܢܵܗ̇ ܡ̣ܢ ܚܵܙ̈ܝܹܐ . 76 : ܘܲܡܚܵܘܹܝܢ ܠܵܗ̇ ܠܥܲܝܢܲܝ̈ ܪܸ̈ܓܼܫܹܐ ܕܝܘܼܬܼܵܐ ܘܕܲܦܵܐ 77 ܟܣܹܐ ܗ̄ܘ̣ܵܐ ܡ̣ܢ ܟܠ ܡܸܠܬܹܗ ܕܐܲܒܼܵܐ ܥܲܡ ܟܲܣܝܘܼܬܹܗ ܀ 78 : ܘܨܵܪ ܨܒܼܝܵܢܹܗ ܒܕܲܦܵܐ ܕܦܲܓܼܪܲܢ ܘܲܚ̣ܙܹܿܝܢ ܫܘܼܒܼܚܹܗ 79 ܒܲܫܡܵܐ ܗ̄ܘ̣ ܒܲܠܚܘܿܕܲ ܨܵܐܹܪ ܩܲܢܝܵܐ ܡܸܠܬܼܵܐ ܒܕܲܦܵܐ . 80 : ܘܟܲܣܝܵܐ ܒܢܲܦ̣ܫܵܐ ܘܲܡܬܲܪ ܓܸܿܡ ܠܵܗ̇ ܦܘܼܡܵܐ ܒܡܸ̈ܠܹܐ 81 ܒܲܫܡܵܐ ܫܐܝܼܠܵܐ ܫ̣ܪܵܐ ܐܵܦ ܡܸܠܬܼܵܐ ܒܟܲܪܣܵܐ ܕܒܸܣܪܵܐ ܀ 82 : ܘܲܒܼܟܸܢܵܪܵܐ ܕܡܸܢܲܝ̈ ܦܲܓܼܪܲܢ ܙܡ݂ܲܪ ܨܒܼܝܵܢܹܗ 83 ܡܸܠܬܼܵܐ ܒܢܲܦ̣ܫܵܐ ܟܲܣܝܵܐ ܘܓܲܠܝܵܐ ܒܝܲܕ ܣܘܼܥܪ̈ܵܢܹܐ . 84 : ܒܢܲܦܫ̣ܵܐ ܟܠܵܗ̇ ܘܨܝܕܼ ܟܠ ܟܠܵܗ̇ ܘܠܵܐ ܡܸܬܼܚܲܙܝܵܐ 85 ܒܪܵܡ ܥܲܡ ܐܲܒܼܘܼܗܝ ܟܲܣܝܵܐ ܒܟܲܣܝܵܐ ܘܲܓܠܹܐ ܒܚܘܼܒܹܿܗ ܀ 86 : ܟܠܹܗ ܒܲܐܒܼܘܼܗܝ ܘܟ̣ܠܹܗ ܒܟܼܠܵܗ̇ ܘܠܵܐ ܡܸܣܬܲܝܲܟ 87 ܘܐܸܢ ܒܲܥܒܼܝܼ̈ܕܹܐ ܐܝܼܬ ܗ̄ܘ̣ ܡܸܕܹܡ ܕܟܲܕܼ ܡܸܢܹܗ ܗܘ̤ . 88 : ܐܝܼܬܼܵܘܗܝ ܥܲܡܹܗ ܘܲܠܒܲܪ ܡܸܢܹܗ ܕܠܵܐ ܦܘܼܪܫܵܢܵܐ 89 ܟܡܵܐ ܒܐܝܼܬܼܘܼܬܼܵܐ ܟܝܵܢܵܐ ܟܲܣܝܵܐ ܟ̣ܦܲܐܝܵܐ ܕܢܵܘܕܹܿܐ ܀ 90 : ܕܐܝܼܬܼܵܘܗܝ ܥܲܕܵܐ ܠܘܵܬܼ ܝܵܠܘܿܕܹܗ ܘܲܠܘܵܬܼ ܟܠܵܐ 91 ܚܙܘܼܒܚܵܐ ܕܡܸܠܬܼܵܐ ܚ̣ܙܲܩ ܚܝܕܼܵܐ ܡ̣ܢ ܝܵܠܘܿܕܹܗ . 92 : ܘܲܫ̣ܪܵܐ ܒܟܲܪܣܵܐ ܨܒܝܼܵܢ [ ܚܘܼܒܗ ] ܠܦܘܼܪܩܵܢ ܚܲܝܹ̈ܢ 93 ܠܵܘ ܒܲܟܼܝܵܢܹܗ ܣܲܝܸܟ ܢܲܦ̣ܫܹܗ ܒܟܲܪܣܵܐ ܕܒܸܣܪܵܐ ܀ 94 : ܗܘ̤ ܨܒܼܝܵܢܹܗ ܪܲܟܸܿܒܼ ܒܸܣܪܵܐ ܘܥܲܒܼܕܹܗ ܥܘܼܡܪܹܗ 95 ܠܵܐ ܗ̄ܘ̣ܵܐ ܟܝܵܢܹܗ ܐܲܚܝܼܕ ܣܵܟܼܵܐ ܐܸܬܼܵܐ ܠܣܵܟܼܵܐ . 96 : ܡܸܣܬܿ ܝܟܵܢܵܐ ܠܒܸܫ ܨܒܼܝܵܢܹܗ ܘܲܣܓܲܪ ܒܹܗ ܟܠ 97 ܠܲܓܼܙܵܪ ܕܝܼܢܵܐ ܕܡܵܘܬܿܐ ܕܲܥܠܲܝܢ ܨܒ̣ܵܐ ܕܲܢܒܲܛܸܠ ܀ 98 ܘܣ̣ܵܩ ܨܒܼܝܵܢܹܗ ܒܡܵܝܘܿܬܼܘܼܬܼܵܐ ܠܒ̣ܘܼܛܵܠ ܡܵܘܬܿܐ : pb. f.22v 99 ܒܗܵܕܹܐ ܬܸܢܘܲܝ ܐܸܬ̣ܵܐ ܠܘܵܬܢ ܟܲܣܝܵܐ ܒܓܲܠܝܵܐ . 100 : ܘܲܒܼܒܲܪܓܸܿܢܣܲܢ ܬܲܪܓܸܿܡ ܥܲܡ̇ܢ ܚܹܝܠ ܚܸܕܡ̈ܬܹܗ 101 ܚ̣ܙܲܩ ܨܒ̣ܝܵܢܹܗ ܘܐܸܬ̣ܵܐ ܠܕܲܝܼܠܹܗ ܕܢܸܣܥܘܿܪ ܕܝܼܠܹܗ ܀ 102 : ܐܲܝܟ ܡܵܐ ܕܲܦܐܹܐ ܠܲܕ ܠܵܐ ܣܵܟ̣ܵܐ ܠܡܸܣܥܲܪ ܕܝܼܠܹܗ 103 ܫܠܲܚ̣ ܨܒܼܝܵܢܹܗ ܒܝܲܕ ܐܝܼܙܲܓܲܕܵܐ ܪܘܼܚܵܢܵܝܵܐ . 104 : ܘܐܲܟܼܪܸܙ ܥܝܼܪܹ̈ܐ ܩ̈ܠܹܐ ܚܲܕܬܹ̈ܐ ܒܐܸܕܼܢܲܝ̈ ܒܸܣܪܵܐ 105 ܒܵܐܬ̤ܵܐ ܕܲܫܲܝܢܵܐ ܙܪܲܥ̣ ܨܒܼܝܵܢܹܗ ܒܐܲܪܥ ܒܸܣܪܵܐ ܀ 106 : ܕܢܸܥܩܘܿܪ ܛܘܼܥܝܲܝ ܘܢܸܙܪܘܿܥ ܣܲܒܼܪܵܐ ܠܲܕܼܠܵܐ ܣܲܒܼܪܵܐ 107 ܫܠܵܡܵܐ ܝܲܗ̣̄ܒܼ ܠܵܗ̇ ܥܝܼܪܵܐ ܠܡܲܝܼܪܝܲܡ ܒܫܘܼܪܵܝ ܡܸܠܵܘ̈ܗܝ . 108 : ܕܢܸܫܪܹܐ ܦܟܼܪܹ̈ܐ ܕܗܵܝ̇ ܒܲܪܬܼ ܩܵܠܵܐ ܕܲܓܼܙܪܵ ܕܝܼܢܵܐ 109 ܫܠܵܡܵܐ ܡܲܕܸܟ ܥܲܡ ܛܲܝܒܿܘܼܬܼܵܐ ܘܝܲܗ̣̄ܒܼ ܠܲܕܼܟܼܝܼܬܼܵܐ ܀ 110 : ܕܲܢܫܝܼܓܼ ܡܸܪܬܼܵܐ ܕܲܙܪܲܥ̣ ܒܝܼܫܵܐ ܒܐܸܕܼܢܲܝ̈ ܚܵܘܣܵܐ 111 ܫܠܵܡ ܠܟܼܝ ܡܲܪܝܲܡ ܓܸܢܣܵܗ̇ ܕܚܵܘܵܐ ܝܲܥܕܲܬ̤ ܡܵܘܬܿܐ . 112 : ܕܦܸܐܪܵܐ ܕܡܸܢ̣ܟܝ ܫܵܪܹܐ ܦܟܲܪܹ̈ܐ ܕܡܵܝܘܿܬܼܘܼܬܼܵܐ 113 ܫܠܵܡ ܠܟܼܝ ܐܲܢ̄ܬܿܬܼܵܐ ܒܝܼܪܲܬܼ ܒܸܣܪܵܐ ܕܒܸܢܝܵܢ ܐ̄ܢܵܫܵܐ ܀ 114 : ܕܲܨܒ̣ܵܐ ܡܲܠܟܿܐ ܙܲܢܩܝܼܡ ܨܲܠܡܵܐ ܒܵܓܼܘ ܗܲܕܵܡܲܝ̈ܟܝ 115 ܒܚܝܠܵܐ ܕܪܘܼܚܵܐ ܨܒ̣ܵܐ ܕܲܢܪܲܟܸܿܒܼ ܢܵܘܣܵܐ ܣܹܟܼܝ . 116 : ܕܢܸܗܘܹܐ ܥܘܼܡܪܵܐ ܘܲܢܕܲܝܼܪ ܒܹܗ ܒܝܲܕ ܨܒܼܝܵܢܹܗ 117 ܕܠܵܐ ܣܲܡܡܵܢܹ̈ܐ ܨܵܐܲܪ̈ܝܢ ܠܡܵܐ ܒܕܼܦܵܐ ܕܦܲܓܼܪܟܼܝ ܀ 118 : ܕܲܢܒܲܕܩ ܒܹܗ ܥܲܠ ܫܘܼܠܛܵܢܵܐ ܕܵܝܲܠܕܗ ܟܲܣܝܵܐ 119 ܪܲܒܿܐ ܢܸܗܘܹܐ ܐܵܦ ܩܲܫܝܼܫܵܐ ܘܲܫܒ݂ܚܝ ܡ̣ܢ ܟܠ . 120 : ܘܢܵܣܸ̇ܒܼ ܕܲܪܓܼܵܐ ܘܲܫܡܵܐ ܪܲܒܵܐ ܕܫܹܡ ܐܝܼܬܼܘܼܬܼܵܐ 121 ܠܹܗ ܬܸܬܼܝܼܗܸܒܼ ܪܫܵܢܘܼܬܼܵܐ ܕܟܼܘܼܪܣܵܝ ܕܵܘܝܼܕܼ ܀ 122 : ܘܢܲܡܠܸܟ ܥܲܠ ܟܠ ܕܲܕܼܠܵܐ ܡܲܫܠܸܡ ܬܵܓܹܗ ܠܲܐܚܪܹܝܢ 123 ܢܹܐܬܼܘܿܢ ܗܵܫܵܐ ܒܢܲܝ̈ ܚܸܪ̈ܚܹܐ ܠܒ̣ܝܼܫܲܝ̈ ܚܘܼܬܼܪܵܐ . 124 : ܘܲܢܚܵܘܘܿܢ ܠܲܢ ܕܲܠܡ̇ܢ ܦܲܐܝ̈ܢ ܡܸܠܲܝ̈ ܥܝܼܪܵܐ 125 ܢܩܘܡ ܐܸܘܛܹܟܹܐ ܦܲܥܵܠܐ ܕܙܹܐܦܵܐ ܥܲܡ ܬܲܠܡܝܼܕܼܵܘ̈ܗܝ ܀ 126 : ܘܲܢܦܲܫܸܩ ܠܲܢ ܕܡܲܢ̣ܘ ܒܛܢܵܐ ܕܲܒܝܼܚܠ ܪܘܼܚܵܐ 127 ܢܹܐܬܹܐ ܥܲܡܹܗ ܐܵܦ ܡܸܨܪܵܝܵܐ ܫܠܝܼܚܵܐ ܢܕܝܼܠܵܐ . 128 : ܘܲܢܚܵܘܹܐ ܠܲܢ ܕܡܲܢ̣ܘ ܕܢܸܣܲܒ̣ ܟܘܼܪܣܵܝ ܕܵܘܝܼܕ 129 ܢܩܘܼܡܘܼܢ ܥܲܡܗܘܿܢ ܐܵܦ ܡܲܪ̈ܵܚܹܐ ܕܲܒܼܝܵܘ̈ܡܵܬܲܢ ܀ 130 : ܘܲܢܚܵܘܘܿܢ ܠܲܢ ܕܡܲܢ̣ܘܼ ܕܡܲܡܠܸܟ ܥܠ ܒܹܝܬܼ ܝܲܥܩܘܿܒܼ 131 ܩܘܼܡ ܡܸܨܪܵܝܵܐ ܒܪܹܫ ܡܲܫܪܝܼܬܼܵܐ ܕܲܒܼܢܲܝ̈ ܓܲܒܵܟ . 132 : ܘܠܲܒܸܒ̣ܘ ܣܕܪܹ̈ܐ ܕܚܲܝ̈ܠܵܘܵܬܼܵܟ ܠܘܼܩܒܲܠ ܩܘܼܫܬܵܐ 133 ܠܘܵܬܼܵܟ ܚܵܢܹ̇ܐ ܢܝܼܫܵܐ ܕܡܠܬܿܢ ܝܲܬܿܝܼܪܵܐܝܼܬܼ ܀ 134 : ܕܐܲܢ̄ܬܿ ܒܲܠܒܸܿܠܬܲܝܗܝ ܠܛܲܟܸܣܵܐ ܬܲܩܢܵܐ ܛܵܒ̣ ܡ̣ܢ ܟܠܢܵܫ 135 ܡܸܢܵܟ ܢܸܒܲܥܲܬ̤ ܡܠܝܼܢܵܐ ܣܢܝܼܬܼܵܐ ܕܚܵܫܘܿܫܘܼܬܼܵܐ . 136 : ܕܠܲܕܼܠܵܐ ܣܵܟ̣ܵܐ ܚܒܲܫ̣ܬܿ ܣܲܝܼܕܬܲܝܡ ܒܓܼܵܘ ܗܲܕܵܡܹ̈ܐ 137 ܐܲܢ̄ܬܿ ܐܲܝܟ ܛܲܪܩܵܐ ܕܗܲܪ̈ܵܛܝܼܩܹܐ ܦܵܢܹ̇ܐ ܠܩܘܼܒܼܬܲܢ ܀ 138 : ܕܡܲܢ̣ܘ ܒܲܛܢܵܐ ܕܐܲܟܼܪܸܙ ܥܝܼܪܵܐ ܒܐܸܕܼܢܲܝ̈ ܡܲܪܝܲܡ 139 ܐܸܢܗܘ̤ ܡܸܠܬܼܵܐܬܲܚܬܲܝ ܢܲܦ̣ܫܹܗ ܕܢܸܗܘܹܐ ܒܸܣܪܵܐ . 140 ܡܵܢܲܐ ܗ̄ܝ̣ ܕܐܲܠܲܨܲܬܼ ܕܪܘܼܚܵܐ ܕܢܹܐܬܹܿܐ ܘܢܸܓܡܘܿܪܒܲܛܢܹܗ . 141 ܡܸܛܠ ܡܵܢܵܐ ܠܵܘ ܗܘ̤ ܪܲܟܸܿܒܼ ܝܵܬܹܗ ܒܟܲܪܣܵܐ ܀ 142 ܕܲܢܚܸܬܼ ܪܘܼܚܵܐ ܘܚܲܝܠܹܗ ܕܐܲܒܼܵܐ ܘܟܸܢ ܐܸܬܼܪܲܟܲܒܼ . 143 ܐܸܡܲܬܼܝ ܫܲܒܼܩܹܗ ܠܫܸܡ ܐܝܼܬܼܘܼܬܼܵܐ ܕܥܲܡ ܝܵܠܘܿܕܗ . 144 : ܕܗܵܫܵܐ ܝܲܗ̣̄ܒܼ ܠܹܗ ܫܡܵܐ ܥܸܠܵܝܵܐ ܕܩܲܕܿܝܼܫܘܼܬܼܵܐ 145 ܓܠܝܼ ܘܦܲܫܸܩ ܠܲܢ ܐ̄ܪ̈ܵܙܹܐ ܟܣ̈ܝܵܐ ܕܲܣܬܿܝܪ̈ܵܬܼܵܟ ܀ 146 : ܕܐܲܝܟܲܢ ܨܵܐܪܹܗ ܪܘܼܚܵܐ ܒܟܲܪ ܣܵܐ ܠܡܸܠܬܹܗ ܕܐܲܒܼܵܐ 147 : ܐܲܝܟܲܢ ܓܲܫܸܡ ܠܲܕܼܠܵܐ ܕܘܼܫܡܵܐ ܪܘܚܵܐ ܠܪܘܼܚܵܐ 148 : ܘܐܲܝܟܲܢ ܐܸܚܲܕ ܥܘܼܒܵܐ ܙܥܘܿܪܵܐ ܠܲܐܚܝܼܕ ܟܠܵܐ 149 ܐܲܝܟܲܢ ܦܲܣܩܗ̇ ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܪܵܝ ܀ pb. f.23r 150 : ܘܫܲܪܝܼ ܕܢܸܗܘܹܐ ܗܵܘܝܵܐ ܚܲܕܼܬܵܐ ܕܠܵܐ ܨܒܼܝܵܢܹܗ 151 ܕܡܲܢ̣ܘ ܒܸܣܪ̈ܐ ܕܪܲܟܸܿܒܼ ܪܘܼܚܵܐ ܒܓܼܵܘ ܗܲܕܵܡܹ̈ܐ . 152 : ܒܸܣܪܵܐ ܗ̄ܘ̣ ܕܝܼܠܹܗ ܐ [؟] ܡ̣ܢ ܦܲܓܼܪܵܐ ܕܡܲܪܝܲܡ ܐܝܼܬܼܵܘܗܝ 153 ܒܕܝܼܠܸܗ ܫܲܚܠܸܦ ܢܲܦܫܹܗ ܠܒܸܣܪܵܐ ܐܵܘ ܒܲܕܼܝܵܢܲܢ ܀ 154 ܓܠܚ ܘܒܲܕܼܩ ܠܲܢ ܕܢܸܕܲܥ ܢܝܼܫܵܟ ܚܵܢܹ̇ܐ ܠܬܼܵܘܫܵܐ . 155 ܐܸܢ ܕܝܼܠܹܗ ܗܘ̤ ܟܝܵܢܵܐ [ ܟܝܵܢܵܐ ] ܕܗܘܵܐ ܒܸܣܪܵܐ ܒܟܲܪܣܵܐ . 156 : ܡܵܕܲܝܢ ܕܲܓܵܠ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܕܘܵܝܼܕ 157 ܘܐܸܢ ܗ̄ܘ̣ ܒܸܣܪܵܐ ܕܪܲܟܸܿܒܼ ܒܚܲܝܠܵܐ ܕܝܼܠܹܗ ܀ 158 : ܡܵܕܹܝܢ ܕܝܼܠܹܗ ܩܵܘܝܼ ܒܕܼܝܼܠܹܗ ܕܠܵܐ ܫܘܼܚܠܵܦܵܐ 159 ܘܐܸܢ ܕܹܝܢ ܫܲܚܠܸܦ ܝܵܬܹܗ ܒܕܼܝܼܠܹܗ ܐܵܘ ܒܲܐܚܪܹܢܵܐ . 160 : ܡܵܕܹܝܢ ܒܲܫܡܵܐ ܩܢܹܐ ܐܝܼܬܼܘܼܬܼܵܐ ܘܠܵܘܒܲܥܒܼ̈ܕܹܐ 161 ܠܲܝܬܿ ܠܐܝܼܬܼܘܼܬܼܵܐ ܕܦܵܣܸ̇ܩ ܙܲܒ̣ܢܵܐ ܠܲܐܡܝܼܢܘܼܬܹܗ ܀ 162 : ܘܐܸܢ ܡܸܬܼܦܲܣܩܵܐ ܠܵܘ ܐܝܼܬܼܘܼܬܼܵܐ ܗ̄ܝ̣ ܐܸܠܵܐ ܕܙܲܒ̣ܢܵܐ ܗ̄ܝ̣ 163 ܠܲܢ ܠܵܐ ܢܸܗܘܹܐ ܕܗܵܕܹܐ ܢܹܐ ܡܲܪ ܐܲܝܟ ܛܵܠܘܡܹ̈ܐ . 164 : ܐܸܠܵܐ ܕܢܵܘܕܹܿܐ ܕܟܼܠ ܐܝܼܬܼܘܼܬܼܵܐ ܗ̄ܝ̣ ܕܠܵܐ ܫܘܼܠܵܡܵܐ ܗ̄ܝ̣ 165 ܠܵܐ ܓܝܪ ܪܵܘܡܵܐ ܐܵܦܠܵܐ ܥܘܼܡܩܵܐ ܘܠܵܐ ܟܠ ܕܲܒܼܗܘܿܢ ܀ 166 : ܡܨܝܢ ܕܲܢܙܝܥܘܼܢ ܒܸܢܝܵܢ ܡܸܠܬܼܵܐ ܕܬܼܵܘܝܼܬܼ ܢܲܦܫܲܢ 167 ܠܵܐ ܢܗܘܹܐ ܠܲܢ ܣܲܒܼܪܵܐ ܐ̄ܚܪܹܢܵܐ ܕܢܸܫܬܲ ܒܼܗܼܵܪܒܹܗ . 168 : ܐܸܠܵܐ ܒܗܵܕܹܐ ܕܠܵܐ ܐܸܬܼܒܲܨܲܪ ܡܸܠܬܐ ܒܲܦܓܼܪܲܢ 169 ܡ̈ܠܝܼܠܹܐ ܘܚܲܪ̈ܫܹܐ ܢܩܥܘܿܢ ܥܲܡ̇ܢ ܒܩܵܠܵܐ ܘܫܸܬܼܩܵܐ ܀ 170 : ܕܡܸܠܬܹܗ ܕܐܲܒܼܵܐ ܕܠܵܐ ܫܘܼܚܠܵܦܵܐ ܩܵܘܝ ܒܕܼ ܝܠܹܗ 171 ܠܵܐ ܗ̄ܘ̣ܵܐ ܟܝܵܢܹܗ ܫܲܚܠܸܦ ܘܲܗܘ̤ܵܐ ܒܸܣܪܵܐ ܫܝܼܛܵܐ . 172 : ܐܸܠܵܐ ܒܸܣܪܵܐ ܫܩ݂ܲܠ ܡ̣ܢ ܕܝܼܠܲܢ ܘܝܲܩܪܹܗ ܒܕܼܝܠܹܗ 173 ܕܝܠܹܗ ܩܵܘܝܼ ܟܝܵܢܹܗ ܒܫܘܼܒܼܚܹܗ ܕܠܵܐ ܫܘܼܓ̣ܢܵܝܵܐ ܀ 174 : ܘܕܼܝܼܠܲܢ ܕܼܫܩ݂ܲܠ ܥܲܒܼܕܹܗ ܥܲܡܹܗ ܚܲܕܼ ܒܐܝܼܩܪܵܐ 175 ܠܵܘ ܠܲܗܘܵܝܵܐ ܕܒܸܣܪܵܐ ܐܸܬ̣ܵܐ ܟܸܣܹܐ ܡ̣ܢ ܟܠܵܐ . 176 : ܒܣܪܐ ܪܲܟܲܒܼ ܕܲܢܒܲܕ݂ܩ ܒܹܗ ܥܲܠ ܟܲܣܝܘܼܬܹܗ 177 ܩܚܸ̇ܠܐ ܕܪܘܼܚܵܐ ܪܲܟܸܿܒܼ ܐ̄ܢܵܫ̈ܐ ܡ̣ܢ ܒܲܪܬܼ ܐ̄ܢܵܫ̈ܐ ܀ 178 : ܕܲܒܼܓܲܝܘܼܬܹܗ ܢܸܚܙܘܿܢ ܐ̄ܢܵܫ̈ܐ ܠܲܟܼܣܹܐ ܡ̣ܢ ܟܠ 179 ܕܠܵܐ ܣܲܡܡܵܢܹ̈ܐ ܕܲܙܘܲܥ̣ ܐ̄ܢܵܫܵܐ ܨܲܪܹܗ ܒܟܲܪܣܵܐ . 180 : ܕܢܵܘܪܸܒܼ ܒܲܛܢܗ ܠܥܸܠ ܡ̣ܢ ܛܲܟܼܣܵܐ ܕܲܟܼܢܵܘ̈ܬܹܗ 181 ܒܪܘܼܚܵܐ ܓܲܒܼܠܹܗ ܘܲܡ̣ܠܵܝܗܝ ܪܘܼܚܵܐ ܕܚܹܝܠ ܨܒܼܝܵܢܹܗ ܀ 182 : ܕܡ̣ܢ ܡܲܠܝܘܼܬܹܗ ܢܸܬܸܿܠ ܚܲܝܹ̈ܐ ܘܢܲܚܸܐ ܠܕܠܵܐ 183 ܓܡܝܼܪܵܐ ܥܲܒܼܕܹܗ ܘܲܡܒܲܠܡܵܢܵܐ ܒܦܲܓܼܪܵܐ ܘܢܲܦ̣ܫܵܐ . 184 : ܕܲܢܚܪ ܒܹܗ ܦܲܓܼܪܵܐ ܘܢܲܦ̣ܫܵܐ ܡ̣ܢ ܥܲܒܼܕܘܼܬܼܵܐ 185 ܐܲܝܟ ܪܹܫܝܼܬܼܵܐ ܓܒܼܝܵܗܝ ܡ̣ܢ ܟܠܵܐ ܡܲܬܼܩܸܢ ܟܠ ܀ 186 : ܕܢܸܬܸܿܠ ܒܐܝܼܕܹܗ ܚܲܝܹ̈ܐ ܠܕܠܵܐ ܕܠܵܐ ܫܘܼܠܵܡܵܐ 187 ܚܕܝܼܘ ܪ̈ܘܼܚܵܢܹܐ ܒܩ̈ܠܵܐ ܚܲܕܬܵܐ ܕܣܘܼܒܵܪ ܒܲܛܢܹܗ . 188 : ܘܫܲܪܝܼܘ ܚܵܢܹ̇ܝܢ ܠܢܝܼܫܵܐ ܕܫܲܝܢܵܐ ܕܲܠܘܵܬܼ ܐ̄ܢܵܫ̈ܐ 189 ܣܒܲܪܬܼܵܐ ܚܟܲܬܵܐ ܙܪܲܥ ܓܲܒܼܪܝܹܠ ܒܐܸܕܼܢܲܝ̈ ܡܲܪܝܼܡ ܀ 190 : ܒܲܛܢܵܐ ܚܲܕܼܬܐ ܕܠܵܐ ܒܲܟܼܝܵܢܵܐ ܕܲܙܪܲܥ̣ ܐ̄ܢܫ̈ܐ 191 ܒܬܼܘܼܠܬܼܵܐ ܕܕܝܼܬܼܵܐ ܛܲܥܬܲܬ̤ ܦܹܐܪܵܐ ܕܙܲܪܥܹܗ ܩܵܠܵܐ . 192 : ܘܗܲܠܸܠ ܪܘܼܚܵܐ ܒܟܸܢܵܪ ܢܲܦ̣ܫܹܗ ܩܵܠ ܬܸܫܒܘܿܚܬܐ 193 ܩܵܠ ܬܵܘܕܝܼܬܼܵܐ ܦܸܪܥܲܬ̤ ܐܲܓܼܪܵܐ ܕܒܲܛܢܵܐ ܚܲܕܼܬܵܐ ܀ 194 : ܒܪܝܼܟ ܟܲܓܼܒܼܵܐ ܠܹܗ ܥܘܼܡܪܵܐ ܠܚܘܼ ܒܹܗ [ ܒ ] ܓܼܵܘ ܗܲܕܵܡܲܝ̈ 195 ܫܵܘܹ̇ܐ ܠܫܘܼܒܼܚܵܐ ܡ̣ܢ ܟܠܦܘܼܡܝܼ̈ܢ ܡܲܬܼܩܸܢ ܟܠܵܐ . 196 : ܕܲܒܼܡܲܟܿܝܼܕܘܼܬܼܝ ܨܒܼܵܐ ܕܲܢܪ ܡܪܸܡ ܠܥܲܦܪܹܗ ܕܐܵܕܼܵܡ 197 ܒܝܲܪܚܵܐ ܩܲܕܼܡܵܐ ܙܪܲܥ̣ ܓܲܒܼܪܝܼܠ ܒܲܛܢܵܐ ܒܐܕܼܢ̈ܝܗ̇ ܀ 198 : ܘܫܘܚܲܬ̤ ܫܸܒܠܵܐ ܕܠܲܚܸܡ ܚܲܝܹ̈ܐ ܫܝܼܥܵܝܵܐ 199 : ܐܲܛܥܸܡ ܚܝܠ ܚܲܝܘܼܬܼܵܐ ܒܣܲܬܿܐ ܕܦܲܓܼܪܵܗ̇ 200 ܘܛܥܢܲܬ̤ ܣܓܼܘܼܠܵܐ ܡܲܦܲܨܚ ܟܠܵܐ ܒܟܲܢܘܿܢ ܝܼܪܚܵܐ : pb. f.23v 201 : ܒܙܲܒܼܢܵܐ ܕܒܸܛܢܲܬ̤ ܐܲܪܥܵܐ ܒܪܵܫܝܼܬܼ ܠܐܵܓܼܵܡ ܒܘܼܟܼܪܵܐ 202 : ܒܹܗ ܐܸܬܼܪܲܟܲܒ ܐܵܕܼܵܡ ܕܲܬܸܪܹܝܬ ܒܐܲܪܥܵܐ ܕܦܲܕܼܪܵܗ̇ 203 ܚܲܕ ܪܘܼܚܵܢܵܐ ܗܘ̤ܵܐ ܐܝܼܙܲܓܲܕܵܐ ܒܣܘܼܒܵܪ ܒܲܛܢܹܗ . 204 : ܘܲܒܼܝܘܿܡ ܝܠܲܕܹܗ ܢܚܸܬܼܘ ܣܲܓܝܼ̈ܐܹܐ ܘܝܲܒܸܿܒ̣ܘ ܫܘܼܒܼܚܵܐ 205 ܝܲܗ̣̄ܒܼ ܠܵܗ̇ ܐܬ̤ܐ ܥܝܼܪܵܐ ܠܡܲܪܝܲܡ ܠܫܘܼܪܵܪܒܲܛܢܵܗ̇ ܀ 206 : ܦܹܐܪܵܐ ܕܗܲܒܸܿܒܼ ܒܦܲܓܼܪܹ̈ܐ ܥܲܡܪܹ̈ܐ ܕܲܣܹܐܒ̣ܘ ܘܲܒ̣ܠܝܼܘ 207 ܗܵܐ ܠܲܡ ܒܸܛܢܲܬ̤ ܐܵܦ ܐܹܝܫܒܲܥ ܕܠܵܐ ܣܘܼܟܵܝܵܐ . 208 : ܘܗܵܢܵܐ ܝܲܪܚܵܐ ܕܸܫܬܿܐ ܐܝܼܬܼܵܘܗܝ ܠܡܸܢܝܵܢ ܒܲܛܢܵܗ̇ 209 ܒܛܝܼܢ ܐܝܼܙܓܲܕܵܐ ܕܲܩܕܼܵܡ ܡܲܠܟܿܐ ܕܠܵܐ ܣܘܼܟܵܝܵܐ ܀ 210 : ܘܲܒܛܝܼܢ ܡܲܠܟܿܐ ܠܒܲܪ ܡ̣ܢ ܛܲܟܼܣܵܐ ܕܠܵܐ ܙܘܼܘܵܓܼܵܐ 211 ܛܥܢܲܬ̤ ܡܲܪܝܲܡ ܥܘܼܬܼܪܵܐ ܪܲܒܿܐ ܒܓܼܵܘ ܗܲܕܵܡܹ̈ܝܗ̇ . 212 : ܘܚܸܙܩܲܬ̤ ܕܬܹܐܠܲܦ ܡܸܢܲܝ̈ ܥܝܼܪܵܐ ܒܝܲܕ ܢܸܣܝܵܢܵܐ 213 ܥܸܠܲܬ̤ ܐܸܠܦܐ ܛܥܝܼܢܲܬ̤ ܥܘܼܬܼܪܵܐ ܠܒܹܝܬܼ ܡܸܣܟܹܿܢܹ̈ܐ ܀ 214 : ܘܥܲܬܲܪ ܡ̣ܢ ܫܸܠܝ ܥܘܼܒܵܐ ܥܲܩܪܵܐ ܒܩܵܠ ܦܸܬܼܓܵܡܹ̈ܝܗ̇ 215 ܫܵܠܡܵܐ ܝܸܗܒܲܬ̤ ܒܝܲܪܬܼ ܡܲܠܟܿܐ ܠܐܸܡܹܗ ܕܥܲܒܼܕܵܐ . 216 : ܘܫܲܪܝܼ ܕܵܐܸ̇ܨ ܥܘ̤ܠܵܐ ܒܟܲܪܣܵܐ ܠܘܼܩܒܲܠ ܡܵܪܹܗ 217 ܐܘܿ ܒܲܛܢ̈ܬܼܵܐ ܕܡ̣ܢ ܒܲܛܢܲܝ̈ܗܹܝܢ ܩܢܲܝ̈ ܒܘܼܝܵܢܵܐ ܀ 218 : ܐܘܿ ܐܸܡܗ̈ܬܼܵܐ ܕܡ̣ܢ ܥܘ̤ܠܲܝܗܹ̈ܝܢ ܡܸܬܼܚܲܟܿܡ̈ܢ ܗ̄ܘ̣̈ܝ 219 ܛܥܝܼܢܵܐ ܥܩܲܪܬܼܵܐ ܩܵܠܵܐ ܕܲܟܼܒܼܝܼܒ̣ ܕܡܲܟܼܪܸܙ ܣܲܒܼܪܵܐ . 220 : ܛܥܝܼܢܵܐ ܒܬܼܘܼܠܬܵܐ ܫܘܼܡܠܵܝ ܐ̄ܪܵܙܵܐ ܘܣܘܼܢܵܝ ܥܲܡܡܹ̈ܐ 221 ܫ̣ܡܲܥ ܟܵܪܘܿܙܵܐ ܩܵܠܵܐ ܕܐܸܡܹܗ ܕܲܡܠܸܟ ܡܲܠܟܹ̈ܐ ܀ 222 : ܘܲܚܕܿܝܼ ܠܩܘܼܒܼܠܵܗ̇ ܘܚܲܕܿܝ ܠܐܸܡܹܗ ܒܪܘܼܚ ܓܸܠܝܵܐ 223 ܥܩܲܪܬܼܵܐ ܣܸܘܚܲܬ̤ ܠܘܼܩܒܲܠ ܒܲܛܢܵܐ ܕܲܒܼܬܼܘܼܠܘܼܬܼܵܐ 224 : ܘܲܥܢܵܬ̤ ܘܐܸܡܪܲܬ̤ ܕܲܒܼܪܝܼܟ ܝܼܠܲܕܼܚ̣ ܡ̣ܢ ܟܠ ܝܲܠܕܝܼ̈ܢ 225 ܡܲܢ̣ܘܼ ܝܲܗܒܼܠܵܗ̇ ܠܲܡܓܲܙܵܝܬܿܐ ܕܬܸܥܘܿܠ ܨܐܕܹܝܗ̇ ܀ 226 : ܐܲܢ̄ܬܿܬܼܵܐ ܪܸܫܘܲܬ̤ ܕܬܸܗܘܹܐ ܐܸܡܵܐ ܠܡܵܪܵܐ ܕܕܠܵܐ 227 ܫܸܡܲܥܲܬ̤ ܡܲܪܝܼܡ ܕܫܲܪ ܦܸܬܼܓܼܵܡܵܘ̈ܗܝ ܕܪܘܼܚܢܵܝܵܐ . 228 : ܘܲܩܢܵܬ̤ ܣܲܒܼܪܵܐ ܕܠܵܐ ܦܘܼܠܵܓܵܐ ܒܓܼܵܘ ܪܸܥܝܵܢܵܗ̇ 229 ܠܒܿܝܼܬܿܐ ܗܸܦܟܲܬ̤ ܥܲܡ ܡܵܘܗܲܒܼܬܼܵܐ ܕܛܥܝܼܢܵܐ ܗ̄ܘ̣ܵܬܼ ܀ 230 : ܘܲܡܣܪܿܝܵܐ ܗ̄ܘ̣ܵܬܼ ܕܐܸܡܲܬܼܝ ܬܸܚܙܹܐ ܣܲܒܼܪܵܐ ܒܓܸܠܝܵܐ 231 ܝܲܪ̈ܝܹܐ ܬܸܫܥܵܐ ܒܐܸܠܦܵܐ ܕܦܲܓܼܵܪܵܗ̇ ܣܸܬܼܪܲܬ̤ ܥܘܼܬܼܪܵܗ . 232 : ܥܕܲܡܵܐ ܕܢܵܚܲܬ̤ ܒܲܠܡܹܐܝܢ ܝܲܠܕܵ ܐܒܛܲܟܼܣܵܐ ܕܥܘ̤̈ܠܹܐ 233 ܪܕܲܬ̤ ܒܹܝܬܼ ܓܲܠܠܹ̈ܐ ܕܡܹܐܟܠܲܩܲܪܨܵܐ ܕܡ̣ܢ ܡܲܪ̈ܚܹܐ ܀ 234 : ܥܕܲܡܵܐ ܕܢܵܚܲܬ̤ ܒܓܼܵܘ ܒܹܝܬܼ ܠܚܸܡ ܐܲܝܟ ܣܘܼܟܵܝܵܐ 235 ܢܦܲܩ̣ ܦܘܼܩܕܵܢܵܐ ܡ̣ܢ ܐܵܓܼܘܿܣܛܘܿܣ ܡܲܠܟܵܐ ܕܥܲܡܡܹ̈ܐ . 236 : ܕܕܠܢܵܫ ܢܲܟܼܬܸܿܒܼ ܢܲܦ̣ܫܹܗ ܒܐܲܬܼܪܹܗ ܒܲܟܼܣܸܦ ܪܹܫܵܐ 237 ܚܙ݂ܲܩ ܐܵܦ ܝܵܘܣܸܦ ܠܲܐܬܼܪܵܐ ܕܲܝܗܘܼܕ ܠܩܘܼܪܝܲܬܼ ܕܵܘܝܼܕ ܀ 238 : ܘܲܕܼܒܲܪ ܥܲܡܹܗ ܡܟܼܝܼܪܲܬܼ ܢܲܦ̣ܫܹܗ ܐܲܝܟ ܦܘܼܩܕܵܢܵܐ 239 ܦܘܼܩܕܵܢ ܡܲܠܟܿܐ ܐܲܪܥܵܢܵܝܵܐ ܟܲܢܸܫ ܐ̄ܢܫ̈ܐ . 240 : ܕܢܼ [...] ܬܘܿܒܼ ܐܸܢܘܿܢ ܬܚܹܝܬܼ ܫܘܼܠܛܵܢܵܐ ܕܪܹܫܵܢܘܼܬܹܗ 241 ܗܘ̤ܵܐ ܦܘܼܩܕܵܢܵܐ ܕܲܟܼܣܸܦ ܪܹܫܵܐ ܠܥܸܠܲܬܼ ܚܲܝܹ̈ܐ ܀ 242 : ܘܐܲܟܼܬܸܒܼ ܐܸܢܘܿܢ ܠܲܒܼܢܲܝ̈ܢܵܫܵܐ ܫܛܵܪ ܚܹܐܪܘܼܬܼܵܐ 243 ܒܥܸܠܲܬܼ ܡܲܠܟܿܐ ܫܡ݂ܲܥ ܥܲܠ ܡܲܠܟܿܐ ܕܲܕܼܢܲܚ̣ ܒܲܝܗܘܼܕܼ . 244 : ܘܫܲܪܝܼܘ ܐ̄ܢܵܫ̈ܐ ܠܡܸܟܼܬܼܒܼ ܒܲܫܡܹܗ ܫܛܵܪ ܚܲܝ̈ܗܘܿܢ 245 ܪܸܡܙܵܐ ܢܲܓܼܕܹܗ [ ܠܡܲܠܟܵܐ ܕܐܲܪܥܵܐ ] ܠܘܵܬܼܦܘܼܩܕܵܢܵܐ ܀ 246 : ܕܒܼܐܝܕܹܗ ܢܸܓܼܠܹܐ ܪܹܫܵܢܘܼܬܼܵܐ ܕܡܲܠܟܿܘܼܬܼܪܵܘܡܵܐ 247 ܒܩܘܼܪܝܲܬܼ ܕܵܘܝܼܕܼ ܫܠܸܡܘ ܡܘܼܠܟܵܢܹ̈ܐ ܕܲܠܘܵܬܼ ܕܵܘܝܼܕܼ . 248 ܘܢܚ̣ ܐܵܦ ܪܲܗܛܵܐ ܕܲܢܒܼܝܼܘܼܬܼܵܐ ܒܓܼܵܘ ܒܹܝܬܼ ܠܚܸܡ : 249 ܥܨܵܐܘܼܗ̇ ܚܸܒܼܠܹ̈ܐ ܠܹܐܠܵܦܐ ܛܥܲܝܼܢܲܬ̤ ܥܘܼܬܼܪܵܐ ܕܟܼܠܵܐ ܀ pb. f.24r 250 : ܘܦܸܬܚܲܬ̤ ܓܲܙܵܐ ܩܕܼܵܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ 251 ܪܸܡܙܵܐ ܟܲܣܝܵܐ ܟܲܢܸܫ ܐܸܢܘܿܢ ܠܲܫܡܲܝܵܢܹ̈ܐ . 252 : ܘܢܚܸܬܼܘ ܘܐܲܟܼܪܸܙܘ ܣܲܒܼܪܵܐ ܛܵܒܼܵܐ ܠܲܕܼܠܵܐ ܣܲܒܼܪܵܐ 253 ܗܘ̤ܵܘ ܩܵܠܲܝ̈ܗܘܿܢ ܐܲܝܟ ܫܝܼܦܘܼܪܹ̈ܐ ܘܐܲܟܼܪܸܙܘ ܒܸܐܪܥܵܐ ܀ 254 : ܕܩܘܼܡܘ ܛܲܒܝܼ̈ܥܹܐ ܘܢܲܦܸܨܘ ܝܘܼܩܪܵܐ ܕܫܸܢܲܬ̤ ܥܵܘܠܵܐ 255 ܣܒܲܪܬܵܐ ܥܠܲܝܟܘܿܢ ܩܵܢܘ ܪ̈ܘܼܚܵܢܹܐ ܠܦܲܓܼܪ̈ܵܢܵܝܹܐ . 256 : ܬܵܘ ܣܲܒ̣ܘ ܡܲܓܢ ܫܛܵܪ ܚܵܘܒܲܝ̈ܗܘܿܢ ܒܡܲܠܟܵܐ ܕܲܕܢܲܚ 257 ܠܪ̈ܥܵܘܵܬܼܵܐ ܓܠܵܐܘܗܝ ܠܐ̄ܪܵܙܵܐ ܕܪܵܥܹܐ ܠܟܼܠܵܐ ܀ 258 : ܘܐܲܠܸܦ ܐܸܢܘܿܢ ܫܪܵܪܵܐ ܓܲܠܝܵܐ ܒܥܘܼܠܵܐ ܘܐܸܡܹܗ 259 : ܫܡܲܥ̣ܘ ܦܲܓܼܪ̈ܵܢܹܐ ܡ̣ܢ ܪ̈ܘܼܚܵܢܹܐ ܡܘܼܠܟܵܢ ܚܲܝܹ̈ܐ 260 : ܘܟܲܢܸܫ ܐܸܢܘܿܢ ܩܵܠ ܡܘܼܠܟܵܢܵܐ ܠܘܵܬܼ ܣܘܼܥܪܵܢܵܐ 261 ܨܝܕ ܒܲܝܬܵܝܹ̈ܐ ܫܠܲܚܘ ܪ̈ܘܼܚܵܫܹܐ ܩܐܲܥܝܼܪܘ ܐܸܢܘܿܢ .. 262 : ܘܨܝܕ ܒܼܪ̈ܵܝܹܐ ܫܲܕܲܪ ܪܸܡܙܹܗ ܘܟܲܢܸܫ ܐܸܢܘܿܢ 263 ܠܲܒܼܢܲܝ̈ ܒܲܝܬܵܐ ܫܲܪܲܪ ܐܵܢܘܿܢ ܒܝܲܕ ܡܘܼܠܟܵܢܵܐ . 264 : ܘܲܠܪ̈ܚܝܼܩܹܐ ܠܲܒܸܒܼ ܐܸܢܘܿܢ ܒܟܼܵܘܟܲܒܼ ܢܘܼܗܪܵܐ 265 ܥܲܡ ܓܵܘܵܝܹ̈ܐ ܡܲܠܸܠ ܥܲܡܗܘܿܢ ܒܝܲܕ ܡܲܠܵܠܹ̈ܐ ܀ 266 : ܘܲܠܒܪ̈ܵܝܹܐ ܐܲܫܡܲܥ ܐܸܢܘܿܢ ܒܝܲܕ ܫܲܬܝܼ̈ܩܹܐ 267 ܟܘܟܒܵܐ ܫܲܕܲܪ ܐܲܝܟ ܐܝܼܙܓܲܕܐ ܒܵܬܲܪ ܥܲܡܡܹ̈ܐ . 268 : ܕܢܹܐܬܘܢ ܢܸܚܙܘܿܢ ܦܘܼܪܩܵܢ ܚܲܝܹ̈ܐ ܕܲܒܼܓܵܘ ܥܲܡܡܹ̈ܐ 269 ܐ̄ܪܵܙܵܢܵܐܝܼܬܼ ܡܲܠܸܠ ܥܲܡܗܘܿܢ ܒܙܵܘܥܲܝ̈ ܢܲܦܫܵܐ .. 270 : ܘܒܼܵܐܬ̤ܵܐ ܕܢܘܗܪܵܐ ܚܵܘܝܼ ܐܸܢܘܿܢ ܐܘܼܪܚܵܐ ܕܚܲܝܹ̈ܐ 271 ܒܗ̇ܘ ܡܵܐ ܕܲܛܥܵܘ ܚܲܟܸܿܡ ܐܸܢܘܿܢ ܠܡܹܐܠܲܦ ܩܘܼܫܬܐ . 272 : ܡܸܣܬܲܓܲܕܵܢܹ̈ܐ ܥܒܼܵܕ ܗܲܕܝܵܐܐ ܩܕܼܵܡ ܣܵܓܘܿܕܹ̈ܐ 273 ܒܟܲܠܕܵܝܘܼܬܼܵܐ ܛܥ̣ܵܘ ܛܵܥܲܝܵ̈ܐ ܘܐܲܥܸܠܘ ܚܸܠܩܸ̈ܐ ܀ 274 : ܘܲܠܢܲܗܝܼܪܹ̈ܐ ܥܒܵܕ ܡܵܪ݁ܲܝܐ ܕܡܵܘܬܵܐ ܘܚܲܝܹ̈ܐ 275 : ܠܟܼܵܘܟܒܼܵܐ ܝܲܗܒܘܼܗ̇ ܠܪܹܫܵܢܘܼܬܼܵܐ ܘܲܠܫܘܼܥܒܵܕܵܐ 276 : ܘܫܲܥܒܸܕ ܐܸܢܘܿܢ ܬܚܹܝܬܼ ܡܵܪܘܼܬܹܗ ܒܗ̇ܘ ܡܵܐ ܕܲܣܥܲܪܘ 277 ܚܙܵܬܼܵܐ ܕܢܘܼܗܪܵܐ ܚܵܘܝܼ ܐܸܢܘܿܬ ܠܲܒܼܢܲܝ ܛܘܼܥܝܲܝ ܀ 278 : ܕܡܲܪ̈ܗܸܛ ܗ̄ܘ̣ܵܐ ܠܵܗ̇ ܚܲܕ ܡ̣ܢ ܥܝܼܪܹ̈ܐ ܩܕܼܵܡ ܥܲܝܢܲܝ̈ܗܘܿܢ 279 : ܠܵܐ ܗ̄ܘ̣ܵܐ ܟܝܵܢܵܐ ܬܠܹܐ ܒܲܪܩܝܼܥܵܐ ܢܚܸܬܼ ܨܐܕܲܝܗܘܿܢ 280 : ܐܸܠܵܐ ܪܸܡܙܵܐ ܕܡܸܬܚܵܘܹܐ ܗ̄ܘ̣ܵܐ ܒܟܘܟܵܒܼ ܢܘܼܗܪܵܐ 281 : ܚܲܕ ܪܘܼܚܵܢܵܐ ܛܥܝܼܢ ܗ̄ܘ̣ܵܐ ܐܬ̤ܐ ܕܝܲܗ̣ܒ ܠܹܗ ܪܸܡܙܵܐ : 282 : ܘܡܲܨܡܲܚ ܗ̄ܘ̣ܵܐ ܠܵܗ̇ ܐܲܝܟ ܢܲܗܝܼܪܵܐ ܠܲܒܼܢܲܝ̈ ܚܸܫܟܵܐ 283 ܘܕܲܫܲܪܝܼܪܵܐ ܕܠܵܘ ܒܲܟܼܝܵܢܵܐ ܗ̄ܘ̤ܿܐ ܣܘܼܥܪܵܢܵܐ . 284 : ܣܵܗܸܕ ܪܲܗ̇ܛܹܗ ܕܲܡܫܲܓܼܢܝܼ ܗ̄ܘ̣ܵܐ ܡ̣ܢ ܢܲܗܝܼܪܹ̈ܐ 285 ܗܘ̤ ܒܲܠܚܘܿܕܼܵܘܗܝ ܫܲܚܸܠܸܦ ܛܲܟܼܣܵܐ ܕܪܲܩܛܵܐ ܕܐܘܼܪܚܹܗ ܀ 286 : ܘܬܲܚܬܝܼ ܪܵܘܡܵܗ ܠܘܵܬܼ ܐܲܪ̈ܥܵܢܹܐ ܕܢܸܬܼܒܲܩܘܿܢ ܒܹܗ 287 ܩܕܼܵܡ ܥܲܢܝܢܲܝ̈ܗܘܿܢ ܐܲܡܝܼܢܵܐܝܼܬܼ ܚܙܵܬܹܗ ܘܪܲܗܛܹܗ . 288 : ܥܕܲܡܵܐ ܕܥܵܠ̣ܘ ܗ̄ܘ̣ܵܘ ܠܐܲܪܥܵܐ ܕܲܝܗܘܼܕ ܘܟܲܣܝܼ ܢܘܼܗܪܹܗ 289 ܒܹܝܬܼ ܢܘܼܟܼܪ̈ܵܝܹܐ ܚܵܘܝܼ ܢܘܼܗܪܹܗ ܘܪܲܗܛܵܐ ܕܐܘܼܪܚܹܗ ܀ 290 : ܘܨܝܕ ܒܲܝܬܵܝܹ̈ܐ ܩܦܵܣ ܙܲܠܝܼܩܵܘ̈ܗܝ ܘܟܲܣܝܼ ܢܘܼܗܪܹܗ 291 ܠܵܘ ܕܝܼܠܹܗ ܗ̄ܘ̣ܵܬ ܕܢܸܗܲܛ ܘܲܢܦܘܿܫ ܡ̣ܢ ܡܲܪܕܝܼܬܹܗ . 292 : ܪܸܡܙܵܐ ܛܲܫܝܹܗ ܡ̣ܢ ܥܲܝܢܲܝ̈ܗܘܿܢ ܒܲܡܠܹܐ ܙܒܼܢܵܐ 293 ܠܥܲܡܵܐ ܓܙܝܼܪܵܐ ܨܒܼܵܐ ܕܲܢܟܲܚܸܕ ܒܥܡܡܸ̈ܐ ܥܘܼܪ݁ܠܹܐ ܀ 294 : ܕܟܲܕ ܢܘܼܟܼܪ̈ܵܚܢ ܒܵܥܹܝܢ ܡܲܠܟܵܐ ܐܲܝܟ ܒܲܝܵܬܝܹ̈ܐ 295 ܥܘܼܪ̈ܠܹܐ ܕܒܸܣܪܵܐ ܫܲܐܸܠܘ ܠܥܘܼܪ̈ܠܹܐ ܕܲܒܼܪܥܵܝܵܢܵܐ . 296 : ܕܐܲܝܪܵܘ ܡܲܠܟܵܐ ܕܝܼܠܸܕ ܒܲܝܗܘܼܕ ܐܲܝܟ ܣܘܼܟܵܝܵܐ 297 ܟܵܘܟܵܒܼ ܢܘܼܗܪܵܐ ܓܠܵܐ ܘܒܲܕܸܩ ܠܲܢ ܥܲܠ ܡܵܘܠܵܕܹܗ .. pb. f.24v 298 : ܘܢܲܓܼܕܲܢ ܨܹܐܕܵܘܗܝ ܕܲܢܦܲܢܹܐ ܠܹܗ ܣܸܓܼܕܲܬ̤ ܚܘܼܒܵܐ 299 ܚܙ̣ܵܘ ܒܲܝܬܵܝܹ̈ܐ ܠܲܒܼܢܲܝ̈ ܛܘܼܥܝܲܝ ܕܒܵܥܹܝܢ ܩܘܼܫܬܼܵܐ . 300 ܘܟܲܕ ܠܵܐ ܨܵܒܹܝܢ ܬܢܵܘ ܒܘܼܕܵܩܵܐ ܕܲܢܒܝܼܘܼܬܵܐ . 301 ܒܗܵܕܹܐ ܬܸܢܘܲܝ ܥܒܲ [ ܦ̣ ] ܓܸܠܝܵܢܵܐ ܠܘܵܬܼ ܪ̈ܲܚܝܼܩܹܐ . 302 : ܕܢܹܐܬܘܢ ܢܸܗܘܘܸܐ ܣܵܗ̈ܕܹܐ ܒܚܝܼܪܹ̈ܐ ܠܘܵܬ ܛܵܠܘܿܡܹ̈ܐ 303 ܩܥ̣ܵܘ ܒܲܪ̈ܵܝܹܐ ܠܘܵܬܼ ܒܲܝܵܬܝܹ̈ܐ ܘܐܲܥܝܼܪܘ ܐܸܢܘܿܢ . 304 : ܘܢܵܕܘ ܛܲܒܼܝ̈ܥܹܐ ܒܩܵܠ ܥܘܼܗܕܵܢܐ ܕܣܸܦܪ̈ܲܝ ܪܘܼܚܵܐ 305 ܫܡ݂ܲܥ ܐܵܦ ܡܲܠܟܵܐ ܛܸܒܵܐ ܕܲܡܲܠܟܵܐ ܙܵܥ ܘܐܸܬܼܒܲܠܗܝܼ .. 306 : ܕܕܲܠܡܵܐ ܫܸܠܡܲܬ̤ ܦܪܵܬܘܿܙܡܝܼܬܼܵܐ ܕܲܢܒܝܼܘܬܵܐ 307 : ܛܸܒܵܐ ܕܡܲܠܟܵܐ ܢܦܲܠ ܗ̄ܘ̣ܵܐ ܒܐܸܕܢܵܘ̈ܗܝ ܕܐܕܼܡܵܝܐ 308 : ܘܲܪܢܵܐ ܕܟܼܒܲܪ ܫܠܸܡ ܦܘܼܣܩܵܢܵܐ ܕܡܸܠܲܝ̈ ܝܥܩܘܿܒܼ 309 ܫܡ݂ܲܥ ܓܝܼܘܿܪܵܐ ܕܡܲܠܟܵܐ ܩܵܐܹܡ̇ ܡ̣ܢ ܒܹܝܬܼ ܡܝܼ̈ܬܹܐ . 310 : ܘܐܲܚܕܹܗ ܓܘܼܢܚܵܐ ܕܢܩܸܦ ܡܸ̈ܠܹܐ ܠܘܵܬܼ ܣܘܼܥܪ̈ܵܢܹܐ 311 ܬܲܥܠܵܐ ܢܟܝܼܠܵܐ ܚ̣ܙܵܐ ܕܘܪ̈ܟܵܬܼܵܐ ܕܓܼܘܼܪܝܵܐ ܕܐܲܪܝܵܐ . 312 : ܘܫܲܪܝܼ ܚܸܠܵܕ ܒܢܸܩ̈ܢܹܐ ܕܢܸܟܼܠܵܐ ܠܡܸܣܬܲܬܵܪܘܼ 313 ܩܪܵܐ ܠܲܡܓܼܘܼܫܹ̈ܐ ܘܫܲܐܸܠ ܐܸܢܘܿܢ ܒܐܸܣܟܹܝܡ ܚܘܼܒܵܐ .. 314 : ܕܒܲܐܝܢܵܐ ܙܲܒܼܢܵܐ ܚܙ̣ܵܘ ܒܘܼܕܵܩܵܐ ܕܟܼܵܘܟܵܒܼ ܡܲܠܟܵܐ 315 ܠܒܸܫ ܐܸܣܟܹܝܡܵܐ ܕܡܛܠ ܗܵܕܹܐ ܕܢܸܣܓܘܕ ܫܲܐܸܠ . 316 : ܘܲܠܛܲܫ ܣܲܝܦܵܐ ܒܓܼܵܘ ܪܸܥܝܵܢܹܗ ܕܢܹܐܫܘܿܕ ܠܲܕܡܵܐ 317 ܫܡܲܥܘ ܟܲܠܕܝܹ̈ܐ ܫܘܼܘܕܵܝ ܡܸ̈ܠܹܐ ܕܟܼܠ ܒܲܪ̈ܝܵܬܼܵܐ . 318 : ܘܠܵܐ ܐܸܬܼܒܲܩܝܼܘ ܒܫܸܟܼܠܵܐ ܕܲܟܸܣܹܐ ܒܓܼܵܘ ܪܸܥܝܵܢܵܐ 319 ܚܙܲܩܘ ܬܲܡܝܼ̈ܡܹܐ ܒܲܦܫܝܼܛܘܼܬܼܵܐ ܡ̣ܢ ܨܝܕ ܡܲܠܟܵܐ .. 320 : ܘܩ̇ܡ ܗܲܕܝܼܠܵܐ ܕܲܫܒܲܩ ܐܸܢܘܿܢ ܩܕܼܵܡ ܥܲܝܢܲܝ̈ܗܘܿܢ 321 ܕܢܲܚ ܥܲܡ ܢܘܼܗܪܹܗ ܐܵܦ ܒܘܼܝܵܢܵܐ ܒܪܸ̈ܥܝܵܢܲܝܗܘܿܢ . 322 : ܘܚܲܟܸܡ ܐܸܢܘܿܢ ܢܸܟܼܠܵܐ ܕܲܚܫܲܠ ܡܲܠܟܵܐ ܒܟܸܣܝܵܐ 323 ܪܸܡܙܵܐ ܟܲܣܝܵܬ ܕܢܲܓܸܕ ܐܸܢܘܿܢ ܠܣܸܓܼܕܲܬܼ ܡܲܠܟܵܐ .. 324 : ܐܲܠܸܦ ܐܸܢܘܿܢ ܐܵܦ ܨܲܢ̈ܥܵܬܐ ܕܪܲܟܸܒܼ ܢܸܟܼܠܵܐ 325 ܚܙܲܩܘ ܟܲܪ ܪܵܕܹܐ ܢܘܼܗܪܵܐ ܕܪܸܡܙܵܐ ܩܕܼܵܡ ܥܲܝܢܲܝ̈ܗܘܿܢ . 326 : ܥܕܲܡܵܐ ܕܐܸܬܼܵܐ ܘܐܲܩܝܼܡ ܐܸܢܘܿܢ ܒܲܬܪܲܥ ܡܲܠܟܵܐ 327 ܥܠ̣ܘ ܐܝܼܙܓܲܕܹ̈ܐ ܕܫܲܕܲܪ ܟܲܣܝܵܐ ܠܒܹܝܬ ܐܲܪ̈ܥܵܢܹܐ .. 328 : ܘܲܚܙ̣ܵܘ ܡܲܠܟܵܐ ܒܥܘܼܡܪܵܐ ܫܝܼܛܵܐ ܘܠܵܐ ܐܸܬܼܦܲܠܲܓܘ 329 : ܐܘ̇ ܦܘܼܩܕܵܢܵܐ ܕܚܲܝܸܠ ܙܵܘܥܹ̈ܐ ܡܸܬܦܲܠܓ̈ܢܹܐ 330 : ܘܠܵܐ ܐܸܬܪܦܝܼܘ ܒܝܲܕ ܦܘܼܠܵܓܼ̈ܐ ܕܡܚܝܠܵܬܐ 331 ܛܲܟܼܣܵܐ ܪܲܒܵܐ ܢܛܲܪܘ ܟܲܠܕܵܝܹ̈ܐ ܒܪܸ̈ܥܝܵܢܲܝܗܘܿܢ .. 332 : ܕܠܵܐ ܫܲܐܸܠܘ ܗ̄ܘ̣ܵܘ ܕܐܲܝܪܘ̇ܬܵܓܼܵܐ ܘܫܘܼܠܛܵܢ ܡܲܠܟܵܐ 333 ܦܓܼܘܼܕ̈ܐ ܕܫܸܬܩܵܐ ܐܲܪܡܝܼ ܪܸܡܙܵܐ ܒܙܵܘܥܲܝ̈ ܢܲܦܫܵܐ . 334 : ܘܛܲܟܸܣ ܐܸܢܘܿܢ ܕܠܵܐ ܢܸܬܲܬܲ ܩܠܘܿܢ ܒܝܲܕ ܦܘܼܠܓܼܵܐ 335 ܪܗܸܛܘ ܢܚܼܝܵܐܝܼܬ ܬܚܹܝܬܼ ܗܲܢܝܘܼܟܼܵܐ ܗܘܢܵܐ .. 336 : ܘܙܲܝܲܚܘ ܦܲܓܼܪܵܐ ܕܥܲܠ ܡܲܪܟܲܒܼܬܼܵܐ ܕܲܪܟܼܘܿܒܼ ܡܲܠܟܵܐ 337 ܝܲܩܲܪܘ ܘܲܣܓܸܕܘ ܠܟܲܣܝܵܐ ܒܓܸܠܝܵܐ ܕܫܝܼܛ ܒܲܚܙܬܵܐ . 338 : ܘܲܒܦܲܓܪܵܢܵܐ ܚܙ̣ܵܘ ܪ̈ܘܼܚܵܢܹܐ ܒܙܵܘܥܲܝ̈ ܢܲܦܫܵܐ 339 ܦܬܚܘ ܣܝܼ̈ܡܵܬܼܵܐ ܕܲܛܥܝܼܢܝܼܢ ܗ̄ܘ̣ܵܘ ܒܘܼܕܵܩܲܝ̈ܗܘܿܢ .. 340 : ܘܩܲܪܸܒܘ ܐܸܢܹܝܢ ܘܲܓܼܠܵܘ ܚܲܝܠܵܐ ܕܣܘܼܟܵܠܲܝܗܘܹ̈ܝܢ 341 ܒܼܕܿܗܒܼܵܐ ܒܲܕܸܩܘ ܥܲܠ ܫܘܼܠܛܵܢܹܗ ܕܡܲܡܠܸܟ ܥܲܠ ܟܠ . 342 : ܘܲܟܣܸܦ ܪܹܫܵܐ ܕܬܵܘܕܝܼܬ ܦܘܼܡܵܐ ܬܵܒܲܥ ܡ̣ܢ ܟܠ 343 ܒܡܘܼܪܵܐ ܚܵܘܝܼܘ ܕܚܐܸܫ ܠܘܼܩܕܵܡ ܐܲܝܟ ܒܲܪܢܵܫܵܐ .. 344 ܘܟܸܢ ܡܸܬܼܥܲܠܹܐ ܠܥܸܠ ܡ̣ܢ ܡܵܘܘܬܵܐ ܒܚܹܝܠ ܢܵܣܘܿܒܹܗ : pb. f.25r 345 ܠܒܘܼܢ̄ܬܼܵܐ ܓ̣ܠܵܘ ܒܵܗ̇ ܚܹܝܠ ܟܲܣܝܘܼܬܹܗ ܕܲܟܼܣܸܐ ܡ̣ܢ ܟܠ . 346 : ܘܠܹܗ ܚܲܝܵܒܼܝܼܢ ܡܠܝܼ̈ܠܹܐ ܘܚܲܪ̈ܫܹܐ ܣܸܓܼܕܲܬ̤ ܚܘܼܒܵܐ 347 ܝܲܗܒ̣ܘ ܠܹܗ ܕܲܗܒܼܵܐ ܐܲܝܟ ܕܠܡܲܠܟܵܐ ܕܫܲܠܝܼܛ ܥܲܠ ܟܠ .. 348 : ܘܩܲܪܸܒܼܘ ܡܘܼܪܵܐ ܕܚܵܫܲܚ ܣܲܓܝܼ ܠܚܲܫܲܝ̈ ܦܲܓܼܪܵܐ 349 ܠܒܘܼܢ̄ܬܐ ܦܲܪܥܘܗ̇ ܚܠܵܦ ܬܵܘܕܝܼܬܼܵܐ ܕܡ̣ܢ ܬܘܼܩܵܢܵܘ̈ܗܝ . 350 : ܒܐܬ̤ܵܐ ܓܠܝܼܬܼܵܐ ܝܲܗ̣ܒܘ ܠܹܗ ܫܘܼܒܼܚܵܐ ܕܗܲܢܝܼ ܡ̣ܢ ܟܠ 351 ܒܕܲܫܢܹ̈ܐ ܬܠܵܬܼܵܐ ܣܲܝܸܟܼܘ ܘܚܲܒܫܘ ܟܠ ܩܘܼܪ̈ܒܵܢܝܢ .. 352 : ܘܟܼܠ ܚܲܕ ܡܸܢܗܘܿܢ ܒܕܝܼܠܹܥ ܒܲܕܸܩܘ ܥܲܠ ܫܘܼܠܛܵܢܹܗ 353 ܬܠܵܬܐ ܩܲܪܸܒܼܘ ܬܠܵܬܼ ܕܸܒܼܚܵܬܐ ܒܗܲܝܟܲܠ ܡܲܠܟܵܐ . 354 : ܘܒܲܟܲܪܘ ܘܐܲܟܼܪܸܙܘ ܬܠܝܼܬܵܝܘܼܬܼܵܐ ܕܟܲܣܝܵܐ ܡ̣ܢ ܟܠ 355 ܫܲܠܸܡܘ ܪܲܗܛܵܐ ܕܟܼܵܪܘܿܙܘܼܬܼܵܐ ܕܩܘܼܪ̈ܒܵܢܲܝܗܘܿܢ .. 356 : ܘܐܲܠܸܦ ܐܸܢܘܿܢ ܒܝܲܕ ܓܸܠܝܵܢܹ̈ܐ ܐܘܼܪܚܵܐ ܐ̄ܚܪܹܬܑܵܐ 357 : ܚܙ̣ܵܐ ܗܹܪܘܿܕܼܣ ܕܫܵܛܘܼܗܝ ܣܲܓܝܼ ܐܵܬܘܿܪ̈ܵܝܹܐ 358 : ܘܐܸܫܲܕ ܚܸܡܬܹܗ ܥܲܠ ܝܲܠܘܼ̈ܕܹܐ ܕܠܵܐ ܚܵܘܣܵܢܵܐ 359 ܒܚܲܪܒܵܐ ܕܫܲܒܼܪܹ̈ܐ ܣܒ݂ܲܕ ܥܵܘ̈ܠܹܐ ܕܚܵܒܸܫ ܗ̄ܘ̣ܵܐ ܠܹܗ .. 360 : ܠܥܘ̤ܠܵܐ ܕܲܫܡ݂ܲܥ ܕܫܵܩܸܠ ܬܵܓܹܗ ܘܡܲܡܡܠܸܟ ܥܲܠ ܟܠ 361 ܥܝܪܬܵܐ ܕܡܵܘܬܵܐ ܡܸܬܼܢܲܩܲܡ ܗ̄ܘ̣ܵܐ ܡ̣ܢ ܝܲܠܘܼ̈ܕܹܐ . 362 ܒܗܵܕܹܐ ܬܸܢܘܲܝ ܕܡܸܬܿܢܲܩܲܡ ܡ̣ܢ ܝܼܠܵܘܼ̈ܕܹܐ 363 : ܕܥܲܡܗܘܿܢ ܢܹܐܒܲܕ ܗ̇ܘ ܕܐܲܙܝܼܠܹܗ 364 ܦܩܲܪ ܘܐܸܫܬܲܚܝܲܢ ܐܲܕܘܼܡܵܣܝܵܐ ܠܡܹܐܫܲܕ ܠܲܕܡܵܐ .. 365 : ܐܲܪܡܝܼܡ ܣܲܝܦܹܗ ܥܲܠ ܡܲܫܪܝܼܬܼܵܐ ܕܣܸܕܪ̈ܲܝ ܝܲܥܩܘܿܒܼ 366 ܒܸܟܼܝܵܐ ܕܥܘܼ̈ܠܐ ܡܸܬܼܡܲܠܲܠ ܗ̄ܘ̣ܵܐ ܒܐܲܪܥܵܐ ܕܲܝܗܘܕ . 367 : ܘܲܢܫܝܼܘܼܬܼܵܐ ܡܸܬܼܓܲܡܪܵܐ ܗ̄ܘ̣ܵܐ ܒܩܵܠ ܚܸܢܓܼܵܐ 368 ܪܵܚܹܝܠ ܒܟܼܝܵܐ ܘܠܵܐ ܡܸܬܼܒܲܝܲܠܐ ܡ̣ܢ ܟܲܪܝܘܼܬܵܗ̇ .. 369 : ܕܲܚܙܬ̤ ܠܲܒܼܢܹܝ̈ܗ̇ ܟܲܕ ܡܸܬܚܲܪܒܝܼܢ ܥܵܘܠܵܐܝܼܬ 370 ܒܸܟܼܝܵܐ ܘܐܸܠܝܵܐ ܡܠܹܝܢ ܗܘ̣ܵܘ ܫܘܼܩܹ̈ܐ ܕܩܘܼܪܝܲܬ̤ ܕܵܘܝܼܕ . 371 : ܟܲܕ ܐܲܠܝܵܢ ܗܘ̣̈ܝ ܝܲܠܵܕܵܬܼܵܐ ܥܲܠ ܥܘ̤ܠܲܝ̈ܗܘܿܢ 372 ܗܡܝܼܪܹ̈ܐ ܕܫܲܝܢܵܐ ܗܘ̤ܘ ܝܲܠܘܼܕܹ̈ܐ ܒܝܲܕ ܩܸܛܠܲܝ̈ܗܘܿܢ .. 373 : ܘܩܲܒܸܠ ܐܸܢܘܿܢ ܡܲܠܟܵܐ ܒܚܘܼܒܵܐ ܐܲܝܟ ܪܹܫܝܼܬܼܵܐ 374 ܡܵܘܬܼܵܐ ܕܙܲܒܼܢܵܐ ܦܣܲܩ ܚܲܝܲ̈ܗܘܿܢ ܡ̣ܢ ܫܘܼܡܵܠܵܝܵܐ . 375 : ܘܙܲܡܸܢ ܐܸܢܘܿܢ ܠܲܓܼܢܘܿܢ ܚܲܝܹ̈ܐ ܕܠܵܐ ܫܘܼܠܵܡܵܐ 376 ܡܝܼܬܘ ܡܛܠ ܗ̇ܘ ܕܐܸܬܼܵܐ ܕܢܲܚܹܐ ܓܢܣܵܐ ܕܐ̄ܢܵܫܵܐ .. 377 : ܘܲܕܪܲܫܘ ܐܘܼܪܚܵܐ ܕܢܸܪܕܘ ܐ̄ܢܵܫܵܐ ܒܚܲܫܹ̈ܐ ܠܚܲܝܹ̈ܐ 378 ܝܲܗ̣ܒܘ ܚܲܝܹ̈ܐ ܡܸܛܠ ܚܲܝܹ̈ܐ ܕܡܲܚܹܐ ܠܟܼܠܵܐ . 379 : ܕܢܸܦܪܘܿܓ ܐܸܢܘܿܢ ܚܲܝܹ̈ܐ ܚܲܕܬܹ̈ܐ ܒܡܲܠܟܘܼܬܼ ܪܵܘܡܵܐ 380 ܢܵܓܼܕ ܚܸܡܬܹܗ ܕܲܨܗܹܐ ܠܲܕܡܵܐ ܒܝܲܕ ܩܸܛܠܲܝ̈ܗܘܿܢ . 381 : ܘܲܣܒܲܪ ܕܐܲܓܗܝܼ ܡ̣ܢ ܡ [ ܬ ] ܝܼܬܼܵܐ ܕܛܸܒܵܐ ܕܡܲܠܟܵܐ 382 ܠܵܐ ܕܝܼܢ ܣܸܠܩܲܬ̤ ܪܸܓܲܬ̤ ܢ̣ܟܼܠܹܗ ܠܘܵܬܼ ܫܘܼܠܵܡܵܐ .. 383 : ܕܦܲܣܸܩ ܐܸܢܘܿܢ ܪܸܡܙܵܐ ܟܲܣܝܵܐ ܠܢܸܫ̈ܒܹܐ ܕܨܵܠܵܐ 384 ܦܠܲܛ ܝܼܠܲܘܼܕܵܐ ܕܢܸܦܩܲܬ̤ ܚܲܪܒܵܐ ܡܸܛܠܵܬܹܗ .. 385 : ܘܐܸܬ̣ܵܐ ܠܓܸܠܝܵܐ ܐܲܝܟ ܒܘܼܕܩܵܐ ܕܡܒܝܼܘܼܬܼܵܐ 386 ܦܸܪܥܲܬ̤ ܡܲܪܝܲܡ ܕܒܲܛܢܗ̇ ܐܨܵܐܲܪ ܥܘ̤̈ܠܐ . 387 : ܘܩܲܪܒܲܬ̤ ܕܸܒܼܚܵܐ ܐܲܝܟ ܢܵܡܘܿܣܵܐ ܠܦܵܬܲܚ ܪ̈ܲܚܡܹܐ 388 ܪܫܲܡܬܹܗ ܒܛܲܒܼܥܵܐ ܕܒܹܝܬܼ ܐܲܒܼܪܵܗܵܡ ܥܲܠ ܗܲܕܵܡܵܘ̈ܗܝ .. 389 : ܕܢܸܫܬܲܪܲܪ ܒܹܗ ܩ̣ܝܡܵܐ ܪܲܒܵܐ ܕܣܘܼܟܵܝ ܥܲܡܡܹ̈ܐ 390 ܗܵܐ ܬܲܚܘܼܝܼܬܼܵܐ ܕܒܼܵܗ̇ ܡܸܬܓܲܠܝܵܐ ܬܲܚܦܹܝܬ ܡܸ̈ܠܹܐ . 391 : ܢܸܒܼܥܹܐ ܕܡܲܢܘܼ ܒܸܣܪܵܬ ܕܓܸܙܪܲܬ̤ ܐܝܼܕܵܐ ܕܐ̄ܢܫܐ 392 ܬܵܘ ܚܸܪ̈ܚܹܵܐ ܕܒܲܒܸܠܘ ܛܲܟܼܣܵܐ ܕܒܸܣܪܵܐ ܘܪܘܼܚܵܐ .. 393 : ܘܢܸܚܙܹܐ ܕܡܲܢܘܼ ܕܛܵܒܲܗ ܒܸܣܪܹܗ ܘܩܲܪܸܒܼ ܕܼܒܼܚ̈ܬܐ 394 ܐܸܢܗܘ̤ ܕܡܸܠܬܼܵܐ ܫܲܚܠܸܦ ܝܵܬܹܗ ܘܲܗܘ̤ܵܐ ܒܸܣܪܵܐ . 395 : ܡܵܢܐ ܗ̣ܝ ܕܐܲܠܨܵܬ̤ ܕܢܼܛܒܘܿܥ ܢܲܦܫܵܐ ܒܛܲܒܼܥܵܐ ܕܐ̄ܢܵܫ̈ܐ 396 ܕܩܲܒܸܠ ܓܙܘܼܪܬܵܐ ܒܦܲܓܼܪܹܗ ܒܗܘ̇ ܡܵܐ ܕܲܗܘ̤ܵܐ .. 397 : ܒܡ̇ܢ ܐܸܫܬܲܠܲܡ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܟܸܐܢܹ̈ܐ 398 ܐܲܝܟܵܘ ܕܲܗܘ̤ܵܘ ܐ̄ܚܢܹ̈ܐ ܥܲܡܡܹ̈ܐ ܕܒܹܝܬܼ 399 ܘܐܸܢܗܘ̤ ܐܲܒܼܪܵܗܵܡ . 400 ܕܗ̇ܘ ܠܵܘ ܦܲܓܼܪܵܐ ܕܒܹܝܬܼ ܐܲܒܼܪܵܗܵܡ ܩܲܒܸܠ ܛܲܒܼܥܵܐ : pb. f.25v 401 ܕܲܓܵܠ ܡܵܕܹܝܢ ܐܵܦ ܡܘܼܠܟܵܢܵܐ ܕܲܠܘܵܬܼ ܐܲܒܼܪܵܡ .. 402 : ܕܠܵܘ ܒܲܪ ܕܵܘܝܼܕ ܝܸܠܕܲܬ̤ ܡܲܪܝܼܡ ܐܸܠܵܐ ܡܸܠܬܼܵܐ 403 ܐܘܿ ܒܲܕܸܩ ܠܲܢ ܕܡܲܢܘܼ ܦܲܓܼܪܵܐ ܕܩܲܒܸܿܠ ܛܲܒܼܥܵܐ . 404 : ܐܘ ܬܵܘ ܝܼܠܲܦܘ ܘܦܘܼܫܘ ܡ̣ܢ ܚܘܼܬܼܪܵܐ ܕܪܸ̈ܥܝܵܢܲܒܘܿܢ 405 ܡܵܐ ܛܵܥܝܼܢ ܐ̄ܢܬܘܿܢ ܒܲܫܒܼܝܼܠ ܙܹܐܦܵܐ ܕܲܡܠܹܐ .. 406 : ܬܵܘ ܒܲܠܘܼܝܼܬܲܢ ܘܲܢܚܘܝܼܟܼܘܿܢ ܐܘܼܪܚܵܐ ܕܫܲܝܢܵܐ 407 ܡ̇ܢ ܚܵܢܹܝܢ ܐ̄ܢܬܘܿܢ ܠܲܘܼܩܒܼܵܠ ܢܝܼܫܵܐ ܕܲܩܒܵܠ ܒܝܼܫܵܐ . 408 : ܡܬܘܿܚܘ ܪܸܥܝܵܢܟܘܿܢ ܘܕܲܡܵܘ ܥܲܡܲܢ ܬܪܹܝܢ ܕܲܗܘ̤ܵܘ ܚܲܕ 409 ܡܸܠܬܼܵܐ ܘܦܲܓܼܪܵܐ ܩܒܲܗ ܠܲܢ ܢܝܼܫܵܐ ܪܵܚܡܹܗ ܕܚܲܬܢܵܐ .. 410 : ܬܵܘ ܢܸܬܼܝܲܠܦ ܫܙܵܘܥܝܲ ܢܲܦܫܵܐ ܚܕܵܐ ܬܵܘܕܝܼܬܵܐ 411 ܡܸܠܬܼܵܐ ܐܲܟܼܬܸܒܼ ܕܲܗܘ̤ܵܐ ܒܸܣܪܵܐ ܠܵܘ ܒܲܟܼܝܵܢܵܐ . 412 : ܐܸܠܵܐ ܕܐܲܓܸܢ ܡܸܠܬܐ ܒܒܸܣܪܵܐ ܟܲܣܝܵܐ ܒܓܸܠܝܵܐ 413 ܕܐܲܓܼܢ ܐܸܡܲܪ ܠܵܘ ܕܐܸܫܬܿܚܠܲܦ ܡ̣ܢ ܡܵܐ ܕܐܝܼܬܵܘܗܝ .. 414 : ܠܵܐ ܓܹܝܪ ܡܵܨܝܵܐ ܕܢܸܗܘܹܐ ܘܢܲܓܸܢ ܗܘ̤ ܒܲܟܼܝܵܢܹܗ 415 ܚܲܕ ܒܲܐ̄ܚܪܹܢܵܐ ܡܨܝܵܐ ܕܢܲܓܸܢ ܒܚܘܼܒܵܐ ܫܲܠܡܵܐ . 416 : ܘܚܲܕ ܒܲܠܚܘܿܕܵܘܗܝ ܐܲܝܟܵܢ ܡܲܓܢ ܗܘ̤ ܒܲܩܢܘܿܡܹܗ 417 ܡܸܠܬܹܗ ܕܐܲܒܼܵܐ ܬܲܚܬܝܼ ܢܲܦܫܹܗ ܒܝܲܕ ܨܒܼܝܵܢܵܐ .. 418 : ܘܐܲܓܸܢ ܚܲܝܠܹܗ ܒܦܲܓܼܪܵܐ ܕܲܟܼܝܵܐ ܕܝܲܠܕܲܬ̤ ܡܲܪܝܼܡ 419 ܠܵܐ ܒܐܝܼܬܘܼܬܹܗ ܬܲܚܬܝܼ ܢܲܦܫܹܗ ܘܐܸܬܼܵܐ ܠܝܲܠܕܵܐ . 420 : ܨܒܼܝܵܢ ܚܘܼܒܹܗ ܥܡܲܢ ܒܲܐܚܙܹܢܵܐ ܘܲܩ̣ܪܵܝܗܝ ܒܲܫܡܹܗ 421 ܠܵܘ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢܟܠ ܝܸܠܕܲܬ̤ ܡܲܪܝܲܡ .. 422 : ܐ̄ܢܵܫܵܐ ܝܸܠܕܲܬ̤ ܕܕܵܡܹܐ ܟܠܹܗ ܠܲܒܼܢܲܝ̈ ܓܸܢܣܹܗ 423 ܠܵܘ ܪܘܼܚܵܢܵܐ ܕܠܵܐ ܪܘܼܟܸܒܼܵܐ ܓܙܵܪ ܐܝܼܕܲܝܵܐ . 424 : ܦܲܓܼܪܵܢܵܝܐ ܗ̄ܘ̣ ܕܓܙܪ̈ܝܗܝ ܐܝܼ̈ܕܹܐ ܕܦܲܓܼܪ̈ܵܢܝܹܐ 425 ܐ̄ܢܵܫܵܐ ܗ̣ܝ ܡܲܪܝܲܡ ܡ̣ܢ ܐ̄ܢܵܫܘܼܬܼܵܐ ܕܛܘܿܗܡܹܗ ܕܐܵܕܼܵܡ .. 426 : ܘܠܵܗ̇ ܗ̄ܘ̣ ܕܵܡܹܐ ܝܼܠܲܕܵܐ ܕܡܸܢܵܗ̇ ܒܦܲܓܼܪܵܐ ܘܢܲܦܫܵܐ 427 ܫܲܘܝܵܐ ܗ̄ܝ̣ ܡܲܪܝܲܡ ܥܲܡ ܢܸܩܒܼܵܬܐ ܒܝܲܕ ܬܘܼܩܵܢܵܗ̇ . 428 : ܪܲܒ ܕܹܝܢ ܝܲܠܕܵܗ̇ ܡ̣ܢ ܟܠ ܝܲܠܕܝܼ̈ܢ ܕܲܒܼܢ̈ܬ ܚܵܘܐ 429 ܕܵܡܹܐ ܝܲܠܕܵܗ̇ ܠܦܲܓܼܪ̈ܵܢܵܝܹܐ ܒܦܲܓܼܪܵܐ ܘܢܲܦܫܵܐ .. 430 ܩܲܝ̣ ܝܼܫ ܘܲܫܒܼܚ ܡ̣ܢ ܦܲܓܼܪ̈ܵܢܹܐ ܒܝܲܕ ܬܘܼܩܵܢܹܗ . 431 ܕܵܡܹܐ ܟܝܵܢܹܗ ܠܲܕܝܵܠܸܕܬܹܗ ܕܡܸܢܵܗ̇ ܐܝܼܬܵܘܗܝ . 432 : ܘܥܸܠܵܝ ܡܸܢܵܗ̇ ܕܠܵܐ ܡ̣ܢ ܙܲܪܥܵܐ ܗܘ̤ܵܐ ܪܘܼܟܵܒܹܗ 433 ܐ̄ܢܵܫܵܐ ܗ̄ܘ̣ ܟܠܹܗ ܒܝܲܕ ܫܘܼܡܠܵܝܵܐ ܕܦܲܓܼܪܵܐ ܘܢܲܦܫܵܐ .. 434 : ܐܵܦ ܐܲܠܵܗܵܐ ܗ̄ܘ̣ ܕܲܗ̄ܘ̣ܵܐ ܥܘܡܪܵܐ ܠܲܐܠܵܗ ܟܠܵܐ 435 ܒܲܪ ܒܲܪܬ ܐ̄ܢܵܫܵܐ ܗ̄ܝ̣ ܡܸܢܵܗ̇ ܐܝܼܬܼܵܘܗܝ ܟܝܵܢ ܪܘܼܟܵܒܹܗ . 436 : ܘܒܲܪ ܐܝܼܬܘܼܬܼܵܐ ܗ̄ܘ̣ ܕܫܵܘܹܐ ܠܗܵܕܹܐ ܒܚܹܝܠ ܢܵܣܘܿܒܹܗ 437 ܒܲܦܓܪܵܐ ܘܢܲܦܫܵܐ ܕܵܡܹܐ ܠܐܲܚܵܘ̈ܗܝ ܦܲܓܼܪ̈ܵܢܵܝܹܐ .. 438 : ܘܲܒܼܫܘܼܠܛܵܢܵܐ ܫܘܹܐ ܥܲܡ ܡܸܠܬܹܐ ܝܲܠܕܹܗ ܕܲܐܒܼܵܐ 439 ܒܝܲܠܕܵܐ ܘܒܲܛܢܵܐ ܘܚܲܫܲܝ̈ ܦܲܓܼܪܵܐ ܐ̄ܢܵܫܵܐ ܗ̄ܘ̣ ܟܠܹܗ . 440 : ܘܒܲܫܒܝܼܚܵܝܵܬ̈ܐ ܕܩܲܒܸܿܠ ܘܝܼܪܸܬܼ ܐܲܠܵܗ ܟܠܵܐ ܗ̄ܘ̣ 441 ܠܵܘ ܦܘܼܠܵܓܼܵܐ ܕܲܒܼܪܵܐ ܘܲܒܼܪܵܐ ܒܛܢܘ ܚܘܼܫܵܒܲܝ̈ .. 442 : ܠܵܐ ܢܸܬܥܲܕܲܠ ܗܲܪ̈ܛܝܼܩܵܐ ܒܦܘܼܪܫܵܢ ܡܸܠܲܝ̈ 443 ܟܝܵܢܹ̈ܐ ܐܸܡܪܸܬܼ ܬܪܹܝܢ ܕܲܦܪܝܼܫܝܼܢ ܚܲܕ ܡ̣ܢ ܚܲܒܼܪܹܗ . 444 : ܠܵܘ ܦܲܪ̈ܨܘܿܦܹܐ ܬܪܹܝܢ ܡܲܢܲܥ ܐ̄ܢܵܐ ܐܲܝܟ ܛܵܠܘܿܡܹ̈ܐ 445 ܚܲܕ ܗܘ̣ ܝܵܕܲܥ ܠܡܸܠܬܹܗ ܕܐܲܒܼܵܐ ܘܦܲܓܼܪܵܐ ܕܡܸܢܲܢ .. 446 : ܟܲܕ ܣܵܓܸܕ ܐ̄ܢܵܐ ܒܦܲܓܼܪܵܢܵܝܵܐ ܠܪܘܼܚܵܢܵܝܵܐ 447 ܚܲܕ ܬܵܘܕܝܼܬܼܵܐ ܕܠܵܐ ܦܘܼܠܵܓܵܐ ܡܩܲܪܸܒ ܪܸܥܝܵܢܝ . 448 : ܘܲܡܢܲܫܸܩ ܐ̄ܢܵܐ ܠܲܠܒܼܘܿܫ ܡܲܠܟܵܐ ܡܸܛܠ ܡܲܠܟܵܐ 449 ܟܝܵܫܹ̈ܐ ܦܸܪܫܸ̇ܬ ܡܸܛܠ ܚܲܫܹ̈ܐ ܘܲܫܒܼܚ̈ܝܬܐ ܀ 450 : ܚܲܕ ܚܵܫܘܿܫܵܐ ܘܠܵܐ ܚܵܫܘܿܫܵܐ ܡܸܠܬܼܵܐ ܘܦܲܓܼܪܵܐ 451 ܡܸܛܠ ܡܲܪܝܲܡ ܕܲܠܡ̇ܢ ܝܸܠܕܲܬ̤ ܗܘ̤ܘ ܚܸܪ̈ܚܐ . 452 : ܘܡܸܛܠ ܗܵܕܹܐ ܓܠܹܝܬ ܬܲܚܦܝܼܬܼܵܐ ܒܦܘܼܪܫܵܢ ܡܸܠܲܝ̈ 453 ܠܲܝܬ ܠܐܝܼܬܘܼܬܼܵܐ ܐܸܡܵܐ ܕܒܸܣܙܵܐ ܗܕܲܝܘܿܛܵܐ .. 454 : ܡ̇ܢ ܕܵܠܚ ܐܲܢ̄ܬ ܫܲܦܝܘܼܬ ܩܘܼܫܬܼܵܐ ܒܬܸܛܪܹ̈ܐ ܕܥܵܘܠܵܟ 455 ܠܵܘ ܠܲܗܘܵܝܵܐ ܚܲܕ ܬܵܐ ܐܸܬ̣ܵܐ ܟܣܹܐ ܡ̣ܢ ܟܠܵܐ . pb. f.26r 456 ܕܠܵܐ ܡܸܣܬܲܝܲܟ ܐܲܚܝܼܕܼ ܟܠܵܐ ܠܓܼܵܘ ܡ̣ܢ ܣܵܟ̣ܵܐ . 457 ܐܸܡܵܐ ܗ̄ܝ̣ ܡܲܪܝܲܡ ܕܐܵܕܼܵܡ ܕܲܬܼܪܹܝܢ ܠܵܘ ܕܐܝܼܬܼܘܼܬܼܵܐ ܀ 458 ܒܲܕܼܡܘܼܬܼ ܐܲܪܥܵܐ ܝܸܥܕܲܬ̤ ܐܵܦ ܗ̤ܝ ܕܠܵܐ ܙܘܼܘܵܓܼܵܐ 459 ܗܵܘ̇ ܦܘܼܩܕܵܢܵܐ ܕܲܪܡܲܙ ܠܲܐܪܥܵܐ ܘܝܼܠܕܲܬ̤ ܠܐܵܕܼܵܡ . 460 : ܗܘ̤ ܨܵܪܲܨܲܠܡܵܐ ܒܓܼܵܘ ܗܲܕܵ ܡܹ̈ܝܗ̇ ܒܲܕܼܡܘܼܬܼ ܐܵܕܼܵܡ 461 ܠܲܓܼܙܪܵ ܕܝܼܢܵܐ ܕܚܲܝܸܒܼ ܠܐܵܕܼܵܡ ܨܒ̣ܵܐ ܕܲܢܒܲܛܸܠ ܀ 462 : ܘܡ̣ܢ ܚܲܝܵܒܹ̈ܐ ܥܒ݂ܲܕܼ ܙܲܟܵܝܵܐ ܘܙܲܟܿܝܼ ܠܐܕܼܵܡ 463 ܒܪܸܓܲܬܼ ܢܹܐܪܵܐ ܚܵܒ̣ ܩܲܕܼܡܵܝܵܐ ܘܚܲܝܸܒܼ ܠܲܒܼܢܵܘ̈ܗܝ . 464 : ܘܲܒܼܚܘܼܡܣܵܢܵܐ ܢܣ݂ܲܒܼ ܙܵܟܼܘܼܬܼܵܐ ܐܵܕܼܵܡ ܒܵܐܕܼܵܡ 465 ܒܡܲܪܝܲܡ ܒܲܛܸܠ ܗܵܝ̇ ܒܲܪܬܼ ܩܵܠܵܐ ܕܒܸܐܕܼܢܲܝ̈ ܚܵܘܵܐ ܀ 466 : ܬܲܡ̇ܢ ܡܵܘܬܿܐ ܘܗܵܪܟܿܐ ܚܲܝܹ̈ܐ ܕܡܲܚܝܼܢ ܠܐܵܕܼܵܡ 467 ܒܐܸܕܼܢܲܝ̈ ܚܵܘܵܐ ܙܪܲܥ̣ ܡܵܪܘܕܼܵܐ ܡܸܪܲܢܼܡܵܘܬܿܐ . 468 : ܘܒܼܐܸܕܼܢܲܝ̈ ܡܲܪܝܲܡ ܐܲܟܼܪܸܙ ܥܝܼܪܵܐ ܩܵܠ ܬܲܪܥܘܼܬܼܵܐ 469 ܒܒܹܝܬܼ ܐܲܣܝܼܪܹ̈ܐ ܕܟܹܐܒܹܐ ܕܝܲܠܕܵܐ ܚܲܒܼܫܵܗ̇ ܠܚܵܘܵܐ ܀ 470 : ܘܲܒܼܒܼܘܼܪ̈ܟܵܬܼܵܐ ܕܲܠܘܵܬܼ ܡܲܪܝܲܡ ܫܪ̣ܵܝܗܝ ܠܠܘܼܚܵܡܵܐ 471 ܡܸܛܠ ܐܵܕܼܵܡ ܠܵܛܵܗ̇ ܠܐܲܪܢܵܐ ܕܬܲܘܥܵܐ ܟܘܼܒܹ̈ܐ . 472 : ܘܲܒܼܒܲܪ ܐܵܕܼܵܡ ܦܲܠܚܵܗ̇ ܒܫܘܼܒܼܚܵܐ ܕܬܸܬܸܿܠ ܫܘܼܒܼܚܵܐ 473 ܠܨܠܡܵܐ ܕܐܲܫܚܸܬܼ ܒܨܵܐܬܼ̇ܐ ܕܥܵܘܠܵܐ ܨܒ̣ܵܐ ܕܲܢܚܕܼܬܼ ܀ 474 : ܘܢܲܣܟܵܗ̇ ܒܪܘܼܚܵܐ ܘܩܲܕܼܡܵܗ̇ ܕܼܵܗܒܼܵܐ ܪܘܼܚܵܢܵܝܵܐ 475 ܒܢܲܦ̣ܫܵܐ ܘܦܲܓܼܪܵܐ ܚܛ̣ܵܘ ܡܵܝܘܿܬܹ̈ܐ ܘܚܵܒ̣ܘ ܠܲܚܛܝܼܬܼܵܐ . 476 : ܘܚܲܪܲܪ ܐܢܘܿܢ ܒܝܲܕܼ ܒܲܪ̈ܢܵܫܐ ܒܲܦܓܼܪܵܐ ܘܢܲܦ̣ܫܵܐ 477 ܒܗܵܕܹܐ ܬܸܢܘܲܝ ܫܩ݂ܲܠ ܒܲܪܢܵܫܵܐ ܡ̣ܢ ܒܲܪܬܼ ܐ̄ܢܵܫܵܐ ܀ 478 : ܘܲܙܝܢܵܗ ܒܪܘܼܚܵܐ ܕܢܸܦܪܘܿܩ ܓܸܢܣܹܗ ܡ̣ܢ ܚܲܣܝܼܢܵܐ 479 ܘܡܸܟܹܝܠ ܙܵܕܹܿܩ ܕܲܢܟܲܢܹܐ ܠܵܗ̇ ܫܡܵܐ ܠܲܕܼܟܼܝܼܬܼܵܐ . 480 : ܐܸܡܵܐ ܕܨܠܡܵܠ ܕܡܸܬܼܒܲܕܲܩ ܒܹܗ ܠܸܡ [...] ܟܲܣܝܘܼܬܼܵܐ 481 ܠܝܲܠܕܵܐ ܢܸܩܪܹܝܗܝ ܡܫܝܼܚܵܐ ܘܲܒܼܪܵܐ ܡܲܠܟܵܐ ܘܿܡܵܪܵܐ ܀ 482 : ܕܡܘܼܬܼܵܐ ܕܥܲܒܼܕܵܐ ܕܲܗܘ̤ܵܐ ܡܵܪܵܐ ܒܝܲܕ ܢܵܣܘܿܒܹܗ 483 ܘܐܸܢ ܡܸܬܿܬܲ ܩܠܝܼܢ ܗܲܪ̈ܵܛܝܼܩܹܐ ܒܲܫܒܼܝܼܠ ܡܸܢܲܝ̈ . 484 : ܥܲܡܹܗ ܢܕܼܘܼܢܘܢ ܕܗܵܗ̇ ܕܲܩܪܹܝܬܹܗ ܡܸܠܬܼܵܐ ܘܦܲܓܼܪܵܐ 485 ܡܸܢܹܗ ܝܼ̇ܦܹܬܼ ܕܐܸܩܪܹܝܘܗܝ ܒܲܫܡܵܐ ܕܥܲܒܼܕܵܐ ܘܲܒܼܪܵܐ ܀ 486 : ܟܲܕܼ ܐܵܡܲ݁ܪ ܗ̄ܘ̣ܵܐ ܕܗܵܐ ܐܵܙܸܠ̇ ܐ̄ܢܵܐ ܠܘܵܬܼ ܐܵܒ̣ܝ ܘܐܲܠܵܗܝ 487 ܐܸܢ ܐܲܠܵܗܵܐ ܗ̄ܘ̣ ܐܲܝܟܲܢ ܐܵܙܹ̇ܠ ܠܘܵܬܼ ܐܲܠܵܗܹܗ . 488 ܘܐܸܢ ܥܵܒܼܘܿܕܼܵܐ ܗ̄ܘ̣ ܐܲܝܟܲܢ ܩܲܒܸܿܠ ܗܘܝܵܐ ܕܲܬܪܹܝܢ . 489 ܠܲܝܬܿܐܲܠܵܗܵܐ ܠܲܐܠܵܗܘܼܬܼܵܐ ܗܲܪܵܣܝܘܿܛܵܐ ܀ 490 : ܠܲܝܬܿ ܥܵܒ̣ܘܿܕܼܵܐ ܠܡܲܬܼܩܸܢ ܟܠܵܐ ܟܠܝܼ ܓܘܼܕܼܵܦܝ̈ܟ 491 ܫܠܵܘ̣ ܠܵܐ ܬܸܩܥܘܿܢ ܒܲܕ ܡܘܼܬܼܠܵܓܸܝܘܿܢ ܪܹܫ ܣܸܕܼܪ̈ܲܝܟܿܘܿܢ . 492 : ܙܹܠܘܢܘܼܚܘ ܩܲܠܝܼܠ ܡ̣ܢ ܬܲܟܼܬܿܘܼܫܵܐ ܕܓܼܘܼܕܼܵܦܲܝ̈ܟܿܘܿܢ 493 ܠܲܢ ܠܵܐ ܢܸܗܘܹܐ ܕܲܠܟܼܘܿܢ ܢ̣ܫܠܲܡ ܐܸܠܵܐ ܠܩܘܼܫܬܐ ܀ 494 : ܘܡܵܘܬܿܐ ܘܚܲܝܹ̈ܐ ܠܵܐ ܦܪܫܝܼܢ ܠܲܢ ܡ̣ܢ ܬܘܼܟܼܠܵܢܲܢ 495 ܠܵܐ ܡܸܬܼܡܲܙܲܓܼ ܢܘܼܗܪܵܐ ܒܚܸܫܟܿܐ ܕܢܘܼܟܼܪܵܝ ܗ̄ܘ̣ ܠܹܗ . 496 : ܘܠܵܐ ܡܸܬܼܚܲܠܛܵܐ ܬܵܘܕܼܝܼܬܼ ܢܲܦ̣ܫܲܢ ܥܲܡ ܙܹܐܦܵܢܹ̈ܐ 497 ܚܕܼܵܐ ܬܵܘܕܼܝܼܬܼܵܐ ܕܚܲܕܼ ܐܲܠܵܗܵܐ ܩܒ̣ܝܼܥܵܐ ܒܢܲܦ̣ܫܲܢ ܀ 498 : ܕܐܝܼܬܼܵܘܗܝ ܡܸܡܬܘܿܡ ܐܲܟܼܡܵܐ ܕܐܝܼܬܼܵܘܗܝ ܕܠܵܐ ܫܘܼܚܠܵܦܐ 499 ܘܕܼܐܝܼܬܼ ܠܹܗ ܝܲܠܕܵܐ ܕܝܼܠܝܼܕ ܡܸܢܹܗ ܟܬܼܝܼܒܼܵܐ ܒܠܸܒܲܢ . 500 : ܘܲܕܼܠܲܝܬܿ ܙܲܒܼܢܵܐ ܒܹܝܬܼ ܠܹܗ ܠܝܲܠܕܹܗ ܫܲܪܝܼܪܵܐ ܠܲܢ 501 ܕܐܝܼܬܼܬܘܼܒܼ ܪܘܼܚܵܐ ܩܢܘܿܡܵܐ ܕܡܸܢܹܗ ܠܵܐ ܦܠܝܼܠܓܼܝܼܢ ܀ 502 : ܘܲܫܘܹܐ ܥܲܡܹܗ ܒܟܼܠܗܹܝܢ ܕܲܩܢܹܐ ܐܲܠܵܗܵܐܝܼܬܼ 503 ܡܵܘܕܝܼܢܲܢ ܬܘܼܒܼ ܒܗܵܕܹܐ ܕܲܗܘ̤ܵܬܼ ܒܫܘܼܠܵܡ ܙܲܒܼܢܹ̈ܐ . 504 ܕܦܲܪܩܲܢ ܒܲܒܼܪܹܗ ܘܫܝܹܢ ܥܡܲܢ ܪܵܘܡܵܐ ܘܥܘܼܡܩܵܐ : pb. f.26v 505 ܒܲܒܼܪܹܗ ܐܸܡ̇ܪܹܬܼ ܡܸܠܬܼܵܐ ܕܡܸܢܹܗ ܘܦܲܓܼܪܵܐ ܕܡܸܢܲܢ ܀ 506 : ܚܲܕܼ ܪܘܼܚܵܢܵܐ ܘܚܲܕܼ ܦܲܓܼܪܵܢܵܐ ܟܲܣܝܵܐ ܒܓܸܠܝܵܐ 507 ܬܪܹܝܢ ܒܲܟܼܝܵܢܹ̈ܐ ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܼܵܐ . 508 : ܚܲܕܒܐܝܼܬܼܘܼܬܼܵܐ ܕܲܨܒ̣ܵܐ ܘܝܲܩܲܪ̣ ܕܝܼܠܹܗ ܒܕܼܝܼܠܹܗ 509 : ܠܹܗ ܗܘ̤ ܦܲܐܝ̈ܢ ܟܠ ܝܼܕܹ̈ܐܥܵܬܼܵܐ ܐܠܡܲܬܼܩܸܢ ܟܠܵܐ 510 ܕܚܲܟܿܝܼܡܵܐܝܼܬܼ ܕܲܒܲܪܕ ܝܼܠܹܗ ܠܘܵܬܼܝܼܕܲ ܥܬܹܗ ܀ 1 : ܒܚܘܼܒܵܐ ܘܪ̈ܲܚܡܹܐ ܨܒܼ݂ܵܐ ܒܵܪܘܿܝܵܐ ܕܢܲܚܹܐ ܠܟܼܠ̱ܵܐ 2 ܘܫܲܕܲܪ ܠܲܒܼܪܹܿܗ ܕܢܲܦܢܹܐ ܠܟܼܠܵܐ ܠܘܵܬܼ ܝܼܕܲܥܬܹܗ ܀ 3 : ܚܙܲܩ̣ ܡ̣ܢ ܐܲܒܼܵܐ ܡܸܠܬܹܗ ܕܐܲܒܼܵܐ ܟܲܕ ܠܵܐ ܫܲܢܝܼ 4 ܘܐܸܬ̣ܐ ܠܥܘܼܡܪܲܢ ܟܲܕ ܐܝܼܬܼܵܘܗܝ ܗ̄ܘ̣ܵܐ ܒܠܘܼܡܪܲܢ ܘܲܒܼܟܼܠ ܀ 5 : ܚܙܲܩ̣ ܨܸܒܼܝܵܢܹܗ ܘܐܸܬܼܵܐ ܒܚܘܼܒܹܿܗ ܠܘܵܬܼ ܐܲܪ̈ܥܵܢܹܐ 6 ܘܩܵܘܝܼ ܟܝܵܢܹܗ ܕܠܵܐ ܫܘܼܚܠܵܦܐ ܒܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܀ 7 : ܠܵܘ ܒܲܟܼܝܵܢܐ ܚ̣ܙܲܩ ܐܵܘ ܫܲܢܝܼ ܐܲܠܵܗ ܟܠ̱ܵܐ 8 ܕܠܲܝܬ ܠܐܝܼܬܼܘܼܬܼܵܐ ܐܲܢܼܪܵܐ ܕܬܸܚܙܘܿܩ ܒܓܼܵܘ ܬܘܼܩܵܢ̈ܝܗ̇ ܀ 9 : ܠܵܐ ܓܹܝܪ ܚܵܙܹ̇ܩ ܒܝܲܕ ܫܘܼܢܵܝܵܐ ܡ̣ܢ ܗܵܝ̇ ܕܐܝܼܬܼܵܘܗܝ 10 ܕܲܒܼܗܵܝ̇ ܕܐܝܼܬܼܵܘܗܝ ܡܩܵܘܹܐ ܡܸܡܬܼܘܿܡ ܕܠܵܐ ܫܘܼܚܠܵܦܵܐ ܀ 11 : ܚܘܼܒܹܿܗ ܚܵܘܝܼ ܠܓܸܢܣܵܐ ܕܐ̄ܢܫܐ ܒܝܲܕ ܗܵܝ̇ ܕܐܸܬ̣ܐ 12 ܕܢܹܐܪܲܒܼ ܣܲܓܝܼ ܫܸܡ ܦܘܼܪܩܵܢܹܗ ܩܕܼܵܡ ܥܲܝܢܲܝ̈ܗܘܿܢ ܀ 13 : ܠܫܝܼܛܘܼܬܼ ܡܸܕܪܹܗ ܕܐܵܕܼܵܡ ܝܲܩܲܪ ܒܝܲܕ ܡܲܚܲܬܵܬܵܐ 14 ܕܐܸܢ ܐܝܼܬܘܼܬܼܵܐ ܢܸܚܬܲܬ̤ ܨܹܐܕܼܵܘܗܝ ܟܡܵܐ ܪܲܒܿ ܡ̣ܢ ܟܠ ܀ 15 ܠܚܘܼܒܵܠ ܨܲܠܡܹܗ ܨܒ̣ܵܐ ܕܲܢܚܲܬܼ ܒܲܡܫܵܐ ܕܝܲܠܵܐ . 16 ܕܬܼܘܼܒܼ ܢܵܣܸ̇ܟ ܠܹܗ ܒܟܼܘܼܪܵܐ ܕܪܘܼܚܵܐ ܘܲܡܚܲܕܹܬܼ ܠܹܗ ܀ 17 : ܒܫܸܡ ܐܝܼܬܼܘܼܬܼܵܐ ܟܲܢܹܝܗ ܠܥܲܦܪܹܗ ܕܒܲܪ ܕܲܚܝܼܚܵܐ 18 ܘܕܲܢ̣ܦܲܠ ܘܐܲܫܚܹ̇ܬܼ ܢܚܸܬܼ ܘܐܲܩܝܼܡܹܗ ܡ̣ܢ ܕܲܚܝܼܚܵܐ ܀ 19 ܨܲܠܡܹܗ ܟܲܢܹܝܗ ܒܲܡܫܵܐ ܫܐܝܼܠܵܐ ܠܦܘܼܬܼ ܪܲܒܿܘܼܬܹܗ . 20 ܕܲܒܨܲܝܼܪ ܣܲܓܝܼ ܟܠ ܕܲܥܒܼܝܼܕܼܵܐ ܗ̄ܘ̣ ܡ̣ܢ ܐܝܼܬܼܘܼܬܼܵܐ ܀ 21 : ܪܵܡܘܼ ܟܝܵܢܹܗ ܡ̣ܢ ܕܲܒܼܝܼ̈ܕܹܐ ܕܠܵܐ ܡܘܼܫ̈ܚܵܬܐ 22 ܘܠܵܐ ܩܢܸܐ ܨܠܡܵܐ ܡܸܬܼܚܲܙܝܵܢܵܐ ܐܲܝܟ ܥܲܦܪ̈ܢܹܐ ܀ 23 : ܠܨܲܠܡܹܗ ܐܵܘܪܸܒܼ ܒܲܫܡܵܐ ܕܨܲܠܡܵܐ ܕܢܹܐܣܘܿܪ ܒܹܗ ܟܠ 24 ܕܢܸܩܢܘܿܢ ܚܘܼܒܵܐ ܠܘܵܬܼ ܝܼܕܲܥܬܹܗ ܒܲܫܡܵܐ ܕܨܲܠܡܹܗ ܀ 25 : ܒܐܝܼܩܵܪ ܨܲܠܡܹܗ ܫܵܘܬܸ̇ܦ ܟܠ̱ܵܐ ܡܲܬܼܩܸܢ ܟܠ̱ܵܐ 26 ܘܲܒܒܘܼܚܪܵܢܹܗ ܐܲܠܹܦ ܐܸܢܘܿܢ ܕܢܸܣܢܘܿܢ ܥܵܘ̣ܠܵܐ ܀ pb. f.21v 27 : ܒܝܲܕ ܦܘܼܕܵܢܵܐ ܒܲܚܪܹܗ ܠܨܲܠܡܹܗ ܐܲܝܟ ܕܲܒܼܟܼܘܸܪܵܐ 28 ܘܚܵܘܝܼ ܫܘܼܦܪܵܐ ܕܲܡܠܝܼܠܘܼܬܹܗ ܒܝܲܕ ܢܸܣܝܵܢܵܐ ܀ 29 : ܚܙ̣ܵܐ ܚܲܣܵܡܵܐ ܪܲܒܿܘܼܬܼ ܕܲܪܓܼܵܐ ܕܨܲܠܡܹܗ ܕܐܵܕܼܵܡ 30 ܘܲܒܼܛܸܢ ܥܵܘ̣ܠܵܐ ܘܝܼܠܸܕ ܢܸܟܼܠܵܐ ܥܲܠ ܬܲܡܝܼܡܵܐ ܀ 31 : ܡ̣ܠܵܐ ܚܲܣܝܼܢܵܐ ܩܸܫܬܵܐ ܕܪܘܼܓܼܙܵܐ ܒܝܲܬܼܪܵܐ ܕܢܸܟܼܠܵܐ 32 ܘܲܡ̣ܚܵܐ ܘܲܫܕܲܝܗܝ ܒܓܹܐܪܵܐ ܩܲܫܝܵܐ ܕܪܸܓܲܬܼ ܦܹܐܪܵܐ ܀ 33 : ܣܲܚܦܗ ܠܨܲܠܡܵܐ ܕܫܸܡ ܐܝܼܬܼܘܼܬܼܵܐ ܒܲܢܟܼܝܼܠܘܼܬܼܵܐ 34 ܘܲܫ̣ܪܵܝܗܝ ܠܚܘܼܒܵܐ ܕܕܘܼܟܵܒܼ ܟܠ̱ܵܐ ܒܝܲܕ ܨܢܥ̈ܬܼܐ ܀ 35 : ܕܲܠܚܹܗ ܠܫܲܝܢܵܐ ܕܲܐ̄ܚܝܵܢܘܼܬܼܐ ܒܬܸܛܪܵܐ ܕܥܵܘ̣ܠܵܐ 36 ܘܦܲܣܩܵܗ̇ ܠܐܘܼܪܚܵܐ ܕܡܲܪܕܝܼܬܼ ܐ̄ܢܵܫ̈ܐ ܕܲܠܘܵܬܼ ܟܲܣܝܵܐ ܀ 37 : ܗܘ̤ܵܘ ܢܘܼܟܼܪ̈ܝܹܐ ܡܠܝܼ̈ܠܹܐ ܘܚܲܪ̈ܫܹܐ ܠܓܸܢܣܵܐ ܕܐ̄ܢܵܫ̈ܐ 38 ܘܲܦܣܲܩ̣ܘ ܣܲܒܼܪܵܐ ܥܲܠ ܡܲܦܘܼܠܬܹܿܐ ܕܠܵܐ ܬܘܼܒܼ ܩܵܐܹܡ ܀ 39 : ܐܲܗܸܠ̣ܘ ܘܓܲܚܸܟܼܘ ܫܹܐܕܹ̈ܐ ܛܲܡܹ̈ܐ ܥܲܠ ܡܲܦܘܼܠܬܹܗ 40 ܘܕܵܨܘ ܣܵܪ̈ܘܿܚܹܐ ܕܲܚ̣ܙܵܘ ܫܸܦܠܹܗ ܕܝܲܩܝܼܪ ܡ̣ܢ ܟܠ ܀ 41 : ܘܕܲܚ̣ܙܵܐ ܛܵܒܼܵܐ ܫܝܼܛܘܼܬܼ ܨܲܠܡܹܗ ܘܚܘܼܬܼܪܵܐ ܕܒܼܝܼ̈ܫܹܐ 42 ܚܵܣ ܥܲܠ ܨܲܠܡܹܗ ܕܠܵܐ ܢܸܬܼܒܲܙܲܚ ܡ̣ܢ ܡܲܪ݁ܵܚܹܐ ܀ 43 : ܚܘܼܒܹܿܗ ܢܲܓܼܕܹܗ ܠܘܵܬܼ ܚܵܘܣܵܢܵܐ ܕܲܨܠܸܡ ܨܲܠܡܹܗ 44 ܕܠܵܐ ܢܸܬܼܒܲܛܠ ܥܲܡ ܚܘܼܒܵܠܹܗ ܚܹܝܠ ܚܸܟܼ̈ܡܵܬܹܗ ܀ 45 : ܝܵܕܲܥ ܗ̄ܘ̣ܵܐ ܠܹܗ ܩܕܼܵܡ ܬܘܼܩܵܢܹܗ ܕܡܸܚܛܵܐ ܚܵܛܹ̇ܐ 46 ܘܩܲܕܡܹܗ ܚܘܼܒܹܿܗ ܠܘܵܬܼ ܫܘܼܒܼܩܵܢܵܐ ܐܲܝܟ ܝܵܕܘܿܥܹ̈ܐ ܀ 47 : ܒܗܵܕܹܐ ܕܲܗܘܵܬ̤ ܡܸܬܼܒܲܩܹܐ ܗ̄ܘ̣ܵܐ ܥܲܕܼܠܵܐ ܢܲܣܟܸܿܠ 48 ܘܠܵܘ ܒܲܬܼܘܬܼܵܐ ܓܙܲܪ ܠܘܼܚܵܡܵܐ ܕܐܘܼܪܚܵܐ ܕܡܵܘܬܐ : pb. f.22r 49 ܒܗ ܚܵܐܲܪ ܗ̄ܘ̣ܵܐ ܒܥܝܢܵܐ ܕܪܘܼܚܵܐ ܥܲܕܼܠܵܐ ܢܸܗܘܹܐ ܀ 50 : ܘܲܓ̣ܠܹܐ ܗ̄ܘ̣ܵܐ ܠܹܗ ܥܒܼܵܪ ܦܘܼܩܕܵܢܵܐ ܕܪܸܓܲܬܼ ܦܹܐܪܵܐ 51 ܠܵܐ ܟܵܣܝܵܐ ܗ̄ܘ̣ܵܬܼ ܡ̣ܢ ܝܼܕܲܥܬܹܗ ܥܠܲܬܼ ܚܲܝ̈ܘܗܝ . 52 : ܘܠܵܐ ܚܘܼܫܵܒܼܵܐ ܚܲܕܬܵܐ ܢܲܓܼܕܹܗ ܠܘܵܬܼ ܦܘܼܪܩܵܢܹܗ 53 ܥܲܡ ܐܝܼܬܼܝܼܬܹܗ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܲܓܼܠ̣ܵܐ ܒܚܲܪܬܼܵܐ ܀ 54 : ܘܲܡܛܲܝܸܒܼ ܗ̄ܘ̣ܵܐ ܒܟܲܣܝܘܼܬܼ ܚܘܼܒܹܿܗ ܦܘܼܪ ܩܵܢ ܚܲܝܲܝ̈ܢ 55 ܠܚܲܪܬܼܵܐ ܢܲܛܪܹܗ ܠܥܘܼܬܼܪܵܐ ܪܲܒܵܐ ܕܚܹܝܠ ܚܸܕܡܵܬܹ̈ܐ . 56 : ܕܡܵܐ ܕܡܸܬܼܓܲܡܪܵ ܐܫܲܒܼܪܘܼܬ ܠܸܒܿܐ ܬܩܲܒܸܿܠ ܥܘܼܬܼܪܹܗ 57 ܒܫܘܼܠܵܡ ܙܲܒܼܢܹ̈ܐ ܦܲܬܼܚܹܗ ܠܓܼܙܵܐ ܕܐܲܠܵܗܘܼܬܹܗ ܀ 58 : ܘܐܲܥܬܲܪ ܕܠܵܐ ܡ̣ܢ ܣܝܼ̈ܡܬܵܐ ܕܒܼܘܼܕܵܩ ܒܢܘܿܡܹ̈ܐ 59 ܟܣܹܐ ܗ̄ܘ̣ܵܐ ܐܪܵܙܵܐ ܕܲܒܼܪܵܬ ܘܪܘܼܚܵܐ ܥܲܡ ܦܘܼܪܩܵܢܲܢ . 60 : ܘܲܒܼܚܡܵܬ݂ܲܢ ܝܼܠܸܦ ܟܠܵܐ ܬܠܝܼܬܼܵܝܘܼܬܼܵܐ 61 ܒܐܝܼܕܲܢ ܩܲܒܸܿܠܘ ܪ̈ܘܼܚܵܢܵܝܹܐ ܚܵܕܼܵܬܵܘܕܲܝܼܬܼܵܐ ܀ 62 : ܕܐܲܠܵܗܘܼܬܼܵܐ ܩܡܘܿܡܹ̈ܐ ܬܠܵܬܼܵܐ ܚܲܕܼ ܒܲܟܼܝܵܢܵܐ 63 ܒܲܢ ܗܘ̤ ܦܲܬܼܚܲܗ ܠܓܲܙܵܐ ܕܪ̈ܲܚܡܵܘܗܝ ܩܕܼܵܡ ܬܘܼܩܵܢܵܘ̈ܗܝ . 64 : ܘܥܵܠ̣ܘ ܘܐܸܬܲܣܲܡܘ ܡܠܝܼ̈ܠܹܐ ܘܚܲܪ̈ܫܹܐ ܒܲܓܼܢܘܿܢ ܚܲܝܹ̈ܐ 65 ܠܲܢ ܗ̄ܘ̣ ܝܲܩܲܪ ܒܩܲܕܼܡܵܐ ܘܚܲܪܝܵܬܼܵܐ ܡ̣ܢ ܟܠ ܕܲܗܘ̤ܵܘ ܀ 66 : ܕܲܩܪܲ ܨܲܠܡܹܗ ܘܥܲܒ̣ܕܲܢ ܒܘܼܡܪܵܐ ܕܐܲܠܵܗܘܼܬܹܗ 67 ܒܩܲܕܿܡܵܐ ܝܲܩܪܲܢ ܒܝܲܕ ܬܘܼܩܵܢܵܐ ܕܲܥܒ̣ܵܕܼ ܐܝܼܕܼܵܘ̈ܗܝ . 68 : ܘܲܒܼܫܘܼܠܵܡܵܐ ܥܡ݂ܲܪ ܒܲܢ ܚܘܼܒܹܿܗ ܘܫܲܝܹܢ ܟܠܵܐ 69 ܠܵܐ ܫ̣ܠܲܚ ܨܹܐܕܲܝܢ ܡ̣ܢ ܪ̈ܘܼܚܵܢܹܐ ܕܣܵܥܘܿܪܘܼܬܹܗ ܀ 70 : ܠܡܸܠܬܼܵܐ ܕܡܸܢܹܗ ܫܲܕܲܪ ܘܲܩܪܲܢ ܠܘܵܬܼ ܝܼܕܲܥܬܹܗ 71 ܒܛܲܟܼܣܵܐ ܕܡܸܠܬܼܵܐ ܚ̣ܙܲܩ ܡ̣ܢ ܐܲܒܼܵܐ ܝܲܠܕܹܗ ܕܐܲܒܼܵܐ . 72 : ܕܟܲܣܝܵܐ ܒܢܲܦ̣ܫܵܐ ܘܚܵܙ̇ܩܵܐ ܘܫܵܪܝܵܐ ܕܠܵܐ ܫܘܼܢܵܝܵܐ 73 ܚܲܙ݂ܩ ܡ̣ܢ ܪܵܘܡܵܐ ܘܐܸܬܼܵܐ ܠܥܘܼܡܩܵܐ ܗܘ̤ ܨܒܼܝܵܢܹܗ ܀ 74 : ܘܬܲܩܸܢ ܥܘܼܡܪܵܐ ܒܼܒ̣ܝܼܪܲܬܼ ܒܸܣܪܵܐ ܠܨܒܼܝܵܢ ܚܘܼܒܹܗ 75 ܟܣܲܝܵܐ ܢܲܦ̣ܫܵܐ ܘܡܸܠܬܼܵܐ ܕܡܸܢܵܗ̇ ܡ̣ܢ ܚܵܙ̈ܝܹܐ . 76 : ܘܲܡܚܵܘܹܝܢ ܠܵܗ̇ ܠܥܲܝܢܲܝ̈ ܪܸ̈ܓܼܫܹܐ ܕܝܘܼܬܼܵܐ ܘܕܲܦܵܐ 77 ܟܣܹܐ ܗ̄ܘ̣ܵܐ ܡ̣ܢ ܟܠ ܡܸܠܬܹܗ ܕܐܲܒܼܵܐ ܥܲܡ ܟܲܣܝܘܼܬܹܗ ܀ 78 : ܘܨܵܪ ܨܒܼܝܵܢܹܗ ܒܕܲܦܵܐ ܕܦܲܓܼܪܲܢ ܘܲܚ̣ܙܹܿܝܢ ܫܘܼܒܼܚܹܗ 79 ܒܲܫܡܵܐ ܗ̄ܘ̣ ܒܲܠܚܘܿܕܲ ܨܵܐܹܪ ܩܲܢܝܵܐ ܡܸܠܬܼܵܐ ܒܕܲܦܵܐ . 80 : ܘܟܲܣܝܵܐ ܒܢܲܦ̣ܫܵܐ ܘܲܡܬܲܪ ܓܸܿܡ ܠܵܗ̇ ܦܘܼܡܵܐ ܒܡܸ̈ܠܹܐ 81 ܒܲܫܡܵܐ ܫܐܝܼܠܵܐ ܫ̣ܪܵܐ ܐܵܦ ܡܸܠܬܼܵܐ ܒܟܲܪܣܵܐ ܕܒܸܣܪܵܐ ܀ 82 : ܘܲܒܼܟܸܢܵܪܵܐ ܕܡܸܢܲܝ̈ ܦܲܓܼܪܲܢ ܙܡ݂ܲܪ ܨܒܼܝܵܢܹܗ 83 ܡܸܠܬܼܵܐ ܒܢܲܦ̣ܫܵܐ ܟܲܣܝܵܐ ܘܓܲܠܝܵܐ ܒܝܲܕ ܣܘܼܥܪ̈ܵܢܹܐ . 84 : ܒܢܲܦܫ̣ܵܐ ܟܠܵܗ̇ ܘܨܝܕܼ ܟܠ ܟܠܵܗ̇ ܘܠܵܐ ܡܸܬܼܚܲܙܝܵܐ 85 ܒܪܵܡ ܥܲܡ ܐܲܒܼܘܼܗܝ ܟܲܣܝܵܐ ܒܟܲܣܝܵܐ ܘܲܓܠܹܐ ܒܚܘܼܒܹܿܗ ܀ 86 : ܟܠܹܗ ܒܲܐܒܼܘܼܗܝ ܘܟ̣ܠܹܗ ܒܟܼܠܵܗ̇ ܘܠܵܐ ܡܸܣܬܲܝܲܟ 87 ܘܐܸܢ ܒܲܥܒܼܝܼ̈ܕܹܐ ܐܝܼܬ ܗ̄ܘ̣ ܡܸܕܹܡ ܕܟܲܕܼ ܡܸܢܹܗ ܗܘ̤ . 88 : ܐܝܼܬܼܵܘܗܝ ܥܲܡܹܗ ܘܲܠܒܲܪ ܡܸܢܹܗ ܕܠܵܐ ܦܘܼܪܫܵܢܵܐ 89 ܟܡܵܐ ܒܐܝܼܬܼܘܼܬܼܵܐ ܟܝܵܢܵܐ ܟܲܣܝܵܐ ܟ̣ܦܲܐܝܵܐ ܕܢܵܘܕܹܿܐ ܀ 90 : ܕܐܝܼܬܼܵܘܗܝ ܥܲܕܵܐ ܠܘܵܬܼ ܝܵܠܘܿܕܹܗ ܘܲܠܘܵܬܼ ܟܠܵܐ 91 ܚܙܘܼܒܚܵܐ ܕܡܸܠܬܼܵܐ ܚ̣ܙܲܩ ܚܝܕܼܵܐ ܡ̣ܢ ܝܵܠܘܿܕܹܗ . 92 : ܘܲܫ̣ܪܵܐ ܒܟܲܪܣܵܐ ܨܒܝܼܵܢ [ ܚܘܼܒܗ ] ܠܦܘܼܪܩܵܢ ܚܲܝܹ̈ܢ 93 ܠܵܘ ܒܲܟܼܝܵܢܹܗ ܣܲܝܸܟ ܢܲܦ̣ܫܹܗ ܒܟܲܪܣܵܐ ܕܒܸܣܪܵܐ ܀ 94 : ܗܘ̤ ܨܒܼܝܵܢܹܗ ܪܲܟܸܿܒܼ ܒܸܣܪܵܐ ܘܥܲܒܼܕܹܗ ܥܘܼܡܪܹܗ 95 ܠܵܐ ܗ̄ܘ̣ܵܐ ܟܝܵܢܹܗ ܐܲܚܝܼܕ ܣܵܟܼܵܐ ܐܸܬܼܵܐ ܠܣܵܟܼܵܐ . 96 : ܡܸܣܬܿ ܝܟܵܢܵܐ ܠܒܸܫ ܨܒܼܝܵܢܹܗ ܘܲܣܓܲܪ ܒܹܗ ܟܠ 97 ܠܲܓܼܙܵܪ ܕܝܼܢܵܐ ܕܡܵܘܬܿܐ ܕܲܥܠܲܝܢ ܨܒ̣ܵܐ ܕܲܢܒܲܛܸܠ ܀ 98 ܘܣ̣ܵܩ ܨܒܼܝܵܢܹܗ ܒܡܵܝܘܿܬܼܘܼܬܼܵܐ ܠܒ̣ܘܼܛܵܠ ܡܵܘܬܿܐ : pb. f.22v 99 ܒܗܵܕܹܐ ܬܸܢܘܲܝ ܐܸܬ̣ܵܐ ܠܘܵܬܢ ܟܲܣܝܵܐ ܒܓܲܠܝܵܐ . 100 : ܘܲܒܼܒܲܪܓܸܿܢܣܲܢ ܬܲܪܓܸܿܡ ܥܲܡ̇ܢ ܚܹܝܠ ܚܸܕܡ̈ܬܹܗ 101 ܚ̣ܙܲܩ ܨܒ̣ܝܵܢܹܗ ܘܐܸܬ̣ܵܐ ܠܕܲܝܼܠܹܗ ܕܢܸܣܥܘܿܪ ܕܝܼܠܹܗ ܀ 102 : ܐܲܝܟ ܡܵܐ ܕܲܦܐܹܐ ܠܲܕ ܠܵܐ ܣܵܟ̣ܵܐ ܠܡܸܣܥܲܪ ܕܝܼܠܹܗ 103 ܫܠܲܚ̣ ܨܒܼܝܵܢܹܗ ܒܝܲܕ ܐܝܼܙܲܓܲܕܵܐ ܪܘܼܚܵܢܵܝܵܐ . 104 : ܘܐܲܟܼܪܸܙ ܥܝܼܪܹ̈ܐ ܩ̈ܠܹܐ ܚܲܕܬܹ̈ܐ ܒܐܸܕܼܢܲܝ̈ ܒܸܣܪܵܐ 105 ܒܵܐܬ̤ܵܐ ܕܲܫܲܝܢܵܐ ܙܪܲܥ̣ ܨܒܼܝܵܢܹܗ ܒܐܲܪܥ ܒܸܣܪܵܐ ܀ 106 : ܕܢܸܥܩܘܿܪ ܛܘܼܥܝܲܝ ܘܢܸܙܪܘܿܥ ܣܲܒܼܪܵܐ ܠܲܕܼܠܵܐ ܣܲܒܼܪܵܐ 107 ܫܠܵܡܵܐ ܝܲܗ̣̄ܒܼ ܠܵܗ̇ ܥܝܼܪܵܐ ܠܡܲܝܼܪܝܲܡ ܒܫܘܼܪܵܝ ܡܸܠܵܘ̈ܗܝ . 108 : ܕܢܸܫܪܹܐ ܦܟܼܪܹ̈ܐ ܕܗܵܝ̇ ܒܲܪܬܼ ܩܵܠܵܐ ܕܲܓܼܙܪܵ ܕܝܼܢܵܐ 109 ܫܠܵܡܵܐ ܡܲܕܸܟ ܥܲܡ ܛܲܝܒܿܘܼܬܼܵܐ ܘܝܲܗ̣̄ܒܼ ܠܲܕܼܟܼܝܼܬܼܵܐ ܀ 110 : ܕܲܢܫܝܼܓܼ ܡܸܪܬܼܵܐ ܕܲܙܪܲܥ̣ ܒܝܼܫܵܐ ܒܐܸܕܼܢܲܝ̈ ܚܵܘܣܵܐ 111 ܫܠܵܡ ܠܟܼܝ ܡܲܪܝܲܡ ܓܸܢܣܵܗ̇ ܕܚܵܘܵܐ ܝܲܥܕܲܬ̤ ܡܵܘܬܿܐ . 112 : ܕܦܸܐܪܵܐ ܕܡܸܢ̣ܟܝ ܫܵܪܹܐ ܦܟܲܪܹ̈ܐ ܕܡܵܝܘܿܬܼܘܼܬܼܵܐ 113 ܫܠܵܡ ܠܟܼܝ ܐܲܢ̄ܬܿܬܼܵܐ ܒܝܼܪܲܬܼ ܒܸܣܪܵܐ ܕܒܸܢܝܵܢ ܐ̄ܢܵܫܵܐ ܀ 114 : ܕܲܨܒ̣ܵܐ ܡܲܠܟܿܐ ܙܲܢܩܝܼܡ ܨܲܠܡܵܐ ܒܵܓܼܘ ܗܲܕܵܡܲܝ̈ܟܝ 115 ܒܚܝܠܵܐ ܕܪܘܼܚܵܐ ܨܒ̣ܵܐ ܕܲܢܪܲܟܸܿܒܼ ܢܵܘܣܵܐ ܣܹܟܼܝ . 116 : ܕܢܸܗܘܹܐ ܥܘܼܡܪܵܐ ܘܲܢܕܲܝܼܪ ܒܹܗ ܒܝܲܕ ܨܒܼܝܵܢܹܗ 117 ܕܠܵܐ ܣܲܡܡܵܢܹ̈ܐ ܨܵܐܲܪ̈ܝܢ ܠܡܵܐ ܒܕܼܦܵܐ ܕܦܲܓܼܪܟܼܝ ܀ 118 : ܕܲܢܒܲܕܩ ܒܹܗ ܥܲܠ ܫܘܼܠܛܵܢܵܐ ܕܵܝܲܠܕܗ ܟܲܣܝܵܐ 119 ܪܲܒܿܐ ܢܸܗܘܹܐ ܐܵܦ ܩܲܫܝܼܫܵܐ ܘܲܫܒ݂ܚܝ ܡ̣ܢ ܟܠ . 120 : ܘܢܵܣܸ̇ܒܼ ܕܲܪܓܼܵܐ ܘܲܫܡܵܐ ܪܲܒܵܐ ܕܫܹܡ ܐܝܼܬܼܘܼܬܼܵܐ 121 ܠܹܗ ܬܸܬܼܝܼܗܸܒܼ ܪܫܵܢܘܼܬܼܵܐ ܕܟܼܘܼܪܣܵܝ ܕܵܘܝܼܕܼ ܀ 122 : ܘܢܲܡܠܸܟ ܥܲܠ ܟܠ ܕܲܕܼܠܵܐ ܡܲܫܠܸܡ ܬܵܓܹܗ ܠܲܐܚܪܹܝܢ 123 ܢܹܐܬܼܘܿܢ ܗܵܫܵܐ ܒܢܲܝ̈ ܚܸܪ̈ܚܹܐ ܠܒ̣ܝܼܫܲܝ̈ ܚܘܼܬܼܪܵܐ . 124 : ܘܲܢܚܵܘܘܿܢ ܠܲܢ ܕܲܠܡ̇ܢ ܦܲܐܝ̈ܢ ܡܸܠܲܝ̈ ܥܝܼܪܵܐ 125 ܢܩܘܡ ܐܸܘܛܹܟܹܐ ܦܲܥܵܠܐ ܕܙܹܐܦܵܐ ܥܲܡ ܬܲܠܡܝܼܕܼܵܘ̈ܗܝ ܀ 126 : ܘܲܢܦܲܫܸܩ ܠܲܢ ܕܡܲܢ̣ܘ ܒܛܢܵܐ ܕܲܒܝܼܚܠ ܪܘܼܚܵܐ 127 ܢܹܐܬܹܐ ܥܲܡܹܗ ܐܵܦ ܡܸܨܪܵܝܵܐ ܫܠܝܼܚܵܐ ܢܕܝܼܠܵܐ . 128 : ܘܲܢܚܵܘܹܐ ܠܲܢ ܕܡܲܢ̣ܘ ܕܢܸܣܲܒ̣ ܟܘܼܪܣܵܝ ܕܵܘܝܼܕ 129 ܢܩܘܼܡܘܼܢ ܥܲܡܗܘܿܢ ܐܵܦ ܡܲܪ̈ܵܚܹܐ ܕܲܒܼܝܵܘ̈ܡܵܬܲܢ ܀ 130 : ܘܲܢܚܵܘܘܿܢ ܠܲܢ ܕܡܲܢ̣ܘܼ ܕܡܲܡܠܸܟ ܥܠ ܒܹܝܬܼ ܝܲܥܩܘܿܒܼ 131 ܩܘܼܡ ܡܸܨܪܵܝܵܐ ܒܪܹܫ ܡܲܫܪܝܼܬܼܵܐ ܕܲܒܼܢܲܝ̈ ܓܲܒܵܟ . 132 : ܘܠܲܒܸܒ̣ܘ ܣܕܪܹ̈ܐ ܕܚܲܝ̈ܠܵܘܵܬܼܵܟ ܠܘܼܩܒܲܠ ܩܘܼܫܬܵܐ 133 ܠܘܵܬܼܵܟ ܚܵܢܹ̇ܐ ܢܝܼܫܵܐ ܕܡܠܬܿܢ ܝܲܬܿܝܼܪܵܐܝܼܬܼ ܀ 134 : ܕܐܲܢ̄ܬܿ ܒܲܠܒܸܿܠܬܲܝܗܝ ܠܛܲܟܸܣܵܐ ܬܲܩܢܵܐ ܛܵܒ̣ ܡ̣ܢ ܟܠܢܵܫ 135 ܡܸܢܵܟ ܢܸܒܲܥܲܬ̤ ܡܠܝܼܢܵܐ ܣܢܝܼܬܼܵܐ ܕܚܵܫܘܿܫܘܼܬܼܵܐ . 136 : ܕܠܲܕܼܠܵܐ ܣܵܟ̣ܵܐ ܚܒܲܫ̣ܬܿ ܣܲܝܼܕܬܲܝܡ ܒܓܼܵܘ ܗܲܕܵܡܹ̈ܐ 137 ܐܲܢ̄ܬܿ ܐܲܝܟ ܛܲܪܩܵܐ ܕܗܲܪ̈ܵܛܝܼܩܹܐ ܦܵܢܹ̇ܐ ܠܩܘܼܒܼܬܲܢ ܀ 138 : ܕܡܲܢ̣ܘ ܒܲܛܢܵܐ ܕܐܲܟܼܪܸܙ ܥܝܼܪܵܐ ܒܐܸܕܼܢܲܝ̈ ܡܲܪܝܲܡ 139 ܐܸܢܗܘ̤ ܡܸܠܬܼܵܐܬܲܚܬܲܝ ܢܲܦ̣ܫܹܗ ܕܢܸܗܘܹܐ ܒܸܣܪܵܐ . 140 ܡܵܢܲܐ ܗ̄ܝ̣ ܕܐܲܠܲܨܲܬܼ ܕܪܘܼܚܵܐ ܕܢܹܐܬܹܿܐ ܘܢܸܓܡܘܿܪܒܲܛܢܹܗ . 141 ܡܸܛܠ ܡܵܢܵܐ ܠܵܘ ܗܘ̤ ܪܲܟܸܿܒܼ ܝܵܬܹܗ ܒܟܲܪܣܵܐ ܀ 142 ܕܲܢܚܸܬܼ ܪܘܼܚܵܐ ܘܚܲܝܠܹܗ ܕܐܲܒܼܵܐ ܘܟܸܢ ܐܸܬܼܪܲܟܲܒܼ . 143 ܐܸܡܲܬܼܝ ܫܲܒܼܩܹܗ ܠܫܸܡ ܐܝܼܬܼܘܼܬܼܵܐ ܕܥܲܡ ܝܵܠܘܿܕܗ . 144 : ܕܗܵܫܵܐ ܝܲܗ̣̄ܒܼ ܠܹܗ ܫܡܵܐ ܥܸܠܵܝܵܐ ܕܩܲܕܿܝܼܫܘܼܬܼܵܐ 145 ܓܠܝܼ ܘܦܲܫܸܩ ܠܲܢ ܐ̄ܪ̈ܵܙܹܐ ܟܣ̈ܝܵܐ ܕܲܣܬܿܝܪ̈ܵܬܼܵܟ ܀ 146 : ܕܐܲܝܟܲܢ ܨܵܐܪܹܗ ܪܘܼܚܵܐ ܒܟܲܪ ܣܵܐ ܠܡܸܠܬܹܗ ܕܐܲܒܼܵܐ 147 : ܐܲܝܟܲܢ ܓܲܫܸܡ ܠܲܕܼܠܵܐ ܕܘܼܫܡܵܐ ܪܘܚܵܐ ܠܪܘܼܚܵܐ 148 : ܘܐܲܝܟܲܢ ܐܸܚܲܕ ܥܘܼܒܵܐ ܙܥܘܿܪܵܐ ܠܲܐܚܝܼܕ ܟܠܵܐ 149 ܐܲܝܟܲܢ ܦܲܣܩܗ̇ ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܪܵܝ ܀ pb. f.23r 150 : ܘܫܲܪܝܼ ܕܢܸܗܘܹܐ ܗܵܘܝܵܐ ܚܲܕܼܬܵܐ ܕܠܵܐ ܨܒܼܝܵܢܹܗ 151 ܕܡܲܢ̣ܘ ܒܸܣܪ̈ܐ ܕܪܲܟܸܿܒܼ ܪܘܼܚܵܐ ܒܓܼܵܘ ܗܲܕܵܡܹ̈ܐ . 152 : ܒܸܣܪܵܐ ܗ̄ܘ̣ ܕܝܼܠܹܗ ܐ [؟] ܡ̣ܢ ܦܲܓܼܪܵܐ ܕܡܲܪܝܲܡ ܐܝܼܬܼܵܘܗܝ 153 ܒܕܝܼܠܸܗ ܫܲܚܠܸܦ ܢܲܦܫܹܗ ܠܒܸܣܪܵܐ ܐܵܘ ܒܲܕܼܝܵܢܲܢ ܀ 154 ܓܠܚ ܘܒܲܕܼܩ ܠܲܢ ܕܢܸܕܲܥ ܢܝܼܫܵܟ ܚܵܢܹ̇ܐ ܠܬܼܵܘܫܵܐ . 155 ܐܸܢ ܕܝܼܠܹܗ ܗܘ̤ ܟܝܵܢܵܐ [ ܟܝܵܢܵܐ ] ܕܗܘܵܐ ܒܸܣܪܵܐ ܒܟܲܪܣܵܐ . 156 : ܡܵܕܲܝܢ ܕܲܓܵܠ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܕܘܵܝܼܕ 157 ܘܐܸܢ ܗ̄ܘ̣ ܒܸܣܪܵܐ ܕܪܲܟܸܿܒܼ ܒܚܲܝܠܵܐ ܕܝܼܠܹܗ ܀ 158 : ܡܵܕܹܝܢ ܕܝܼܠܹܗ ܩܵܘܝܼ ܒܕܼܝܼܠܹܗ ܕܠܵܐ ܫܘܼܚܠܵܦܵܐ 159 ܘܐܸܢ ܕܹܝܢ ܫܲܚܠܸܦ ܝܵܬܹܗ ܒܕܼܝܼܠܹܗ ܐܵܘ ܒܲܐܚܪܹܢܵܐ . 160 : ܡܵܕܹܝܢ ܒܲܫܡܵܐ ܩܢܹܐ ܐܝܼܬܼܘܼܬܼܵܐ ܘܠܵܘܒܲܥܒܼ̈ܕܹܐ 161 ܠܲܝܬܿ ܠܐܝܼܬܼܘܼܬܼܵܐ ܕܦܵܣܸ̇ܩ ܙܲܒ̣ܢܵܐ ܠܲܐܡܝܼܢܘܼܬܹܗ ܀ 162 : ܘܐܸܢ ܡܸܬܼܦܲܣܩܵܐ ܠܵܘ ܐܝܼܬܼܘܼܬܼܵܐ ܗ̄ܝ̣ ܐܸܠܵܐ ܕܙܲܒ̣ܢܵܐ ܗ̄ܝ̣ 163 ܠܲܢ ܠܵܐ ܢܸܗܘܹܐ ܕܗܵܕܹܐ ܢܹܐ ܡܲܪ ܐܲܝܟ ܛܵܠܘܡܹ̈ܐ . 164 : ܐܸܠܵܐ ܕܢܵܘܕܹܿܐ ܕܟܼܠ ܐܝܼܬܼܘܼܬܼܵܐ ܗ̄ܝ̣ ܕܠܵܐ ܫܘܼܠܵܡܵܐ ܗ̄ܝ̣ 165 ܠܵܐ ܓܝܪ ܪܵܘܡܵܐ ܐܵܦܠܵܐ ܥܘܼܡܩܵܐ ܘܠܵܐ ܟܠ ܕܲܒܼܗܘܿܢ ܀ 166 : ܡܨܝܢ ܕܲܢܙܝܥܘܼܢ ܒܸܢܝܵܢ ܡܸܠܬܼܵܐ ܕܬܼܵܘܝܼܬܼ ܢܲܦܫܲܢ 167 ܠܵܐ ܢܗܘܹܐ ܠܲܢ ܣܲܒܼܪܵܐ ܐ̄ܚܪܹܢܵܐ ܕܢܸܫܬܲ ܒܼܗܼܵܪܒܹܗ . 168 : ܐܸܠܵܐ ܒܗܵܕܹܐ ܕܠܵܐ ܐܸܬܼܒܲܨܲܪ ܡܸܠܬܐ ܒܲܦܓܼܪܲܢ 169 ܡ̈ܠܝܼܠܹܐ ܘܚܲܪ̈ܫܹܐ ܢܩܥܘܿܢ ܥܲܡ̇ܢ ܒܩܵܠܵܐ ܘܫܸܬܼܩܵܐ ܀ 170 : ܕܡܸܠܬܹܗ ܕܐܲܒܼܵܐ ܕܠܵܐ ܫܘܼܚܠܵܦܵܐ ܩܵܘܝ ܒܕܼ ܝܠܹܗ 171 ܠܵܐ ܗ̄ܘ̣ܵܐ ܟܝܵܢܹܗ ܫܲܚܠܸܦ ܘܲܗܘ̤ܵܐ ܒܸܣܪܵܐ ܫܝܼܛܵܐ . 172 : ܐܸܠܵܐ ܒܸܣܪܵܐ ܫܩ݂ܲܠ ܡ̣ܢ ܕܝܼܠܲܢ ܘܝܲܩܪܹܗ ܒܕܼܝܠܹܗ 173 ܕܝܠܹܗ ܩܵܘܝܼ ܟܝܵܢܹܗ ܒܫܘܼܒܼܚܹܗ ܕܠܵܐ ܫܘܼܓ̣ܢܵܝܵܐ ܀ 174 : ܘܕܼܝܼܠܲܢ ܕܼܫܩ݂ܲܠ ܥܲܒܼܕܹܗ ܥܲܡܹܗ ܚܲܕܼ ܒܐܝܼܩܪܵܐ 175 ܠܵܘ ܠܲܗܘܵܝܵܐ ܕܒܸܣܪܵܐ ܐܸܬ̣ܵܐ ܟܸܣܹܐ ܡ̣ܢ ܟܠܵܐ . 176 : ܒܣܪܐ ܪܲܟܲܒܼ ܕܲܢܒܲܕ݂ܩ ܒܹܗ ܥܲܠ ܟܲܣܝܘܼܬܹܗ 177 ܩܚܸ̇ܠܐ ܕܪܘܼܚܵܐ ܪܲܟܸܿܒܼ ܐ̄ܢܵܫ̈ܐ ܡ̣ܢ ܒܲܪܬܼ ܐ̄ܢܵܫ̈ܐ ܀ 178 : ܕܲܒܼܓܲܝܘܼܬܹܗ ܢܸܚܙܘܿܢ ܐ̄ܢܵܫ̈ܐ ܠܲܟܼܣܹܐ ܡ̣ܢ ܟܠ 179 ܕܠܵܐ ܣܲܡܡܵܢܹ̈ܐ ܕܲܙܘܲܥ̣ ܐ̄ܢܵܫܵܐ ܨܲܪܹܗ ܒܟܲܪܣܵܐ . 180 : ܕܢܵܘܪܸܒܼ ܒܲܛܢܗ ܠܥܸܠ ܡ̣ܢ ܛܲܟܼܣܵܐ ܕܲܟܼܢܵܘ̈ܬܹܗ 181 ܒܪܘܼܚܵܐ ܓܲܒܼܠܹܗ ܘܲܡ̣ܠܵܝܗܝ ܪܘܼܚܵܐ ܕܚܹܝܠ ܨܒܼܝܵܢܹܗ ܀ 182 : ܕܡ̣ܢ ܡܲܠܝܘܼܬܹܗ ܢܸܬܸܿܠ ܚܲܝܹ̈ܐ ܘܢܲܚܸܐ ܠܕܠܵܐ 183 ܓܡܝܼܪܵܐ ܥܲܒܼܕܹܗ ܘܲܡܒܲܠܡܵܢܵܐ ܒܦܲܓܼܪܵܐ ܘܢܲܦ̣ܫܵܐ . 184 : ܕܲܢܚܪ ܒܹܗ ܦܲܓܼܪܵܐ ܘܢܲܦ̣ܫܵܐ ܡ̣ܢ ܥܲܒܼܕܘܼܬܼܵܐ 185 ܐܲܝܟ ܪܹܫܝܼܬܼܵܐ ܓܒܼܝܵܗܝ ܡ̣ܢ ܟܠܵܐ ܡܲܬܼܩܸܢ ܟܠ ܀ 186 : ܕܢܸܬܸܿܠ ܒܐܝܼܕܹܗ ܚܲܝܹ̈ܐ ܠܕܠܵܐ ܕܠܵܐ ܫܘܼܠܵܡܵܐ 187 ܚܕܝܼܘ ܪ̈ܘܼܚܵܢܹܐ ܒܩ̈ܠܵܐ ܚܲܕܬܵܐ ܕܣܘܼܒܵܪ ܒܲܛܢܹܗ . 188 : ܘܫܲܪܝܼܘ ܚܵܢܹ̇ܝܢ ܠܢܝܼܫܵܐ ܕܫܲܝܢܵܐ ܕܲܠܘܵܬܼ ܐ̄ܢܵܫ̈ܐ 189 ܣܒܲܪܬܼܵܐ ܚܟܲܬܵܐ ܙܪܲܥ ܓܲܒܼܪܝܹܠ ܒܐܸܕܼܢܲܝ̈ ܡܲܪܝܼܡ ܀ 190 : ܒܲܛܢܵܐ ܚܲܕܼܬܐ ܕܠܵܐ ܒܲܟܼܝܵܢܵܐ ܕܲܙܪܲܥ̣ ܐ̄ܢܫ̈ܐ 191 ܒܬܼܘܼܠܬܼܵܐ ܕܕܝܼܬܼܵܐ ܛܲܥܬܲܬ̤ ܦܹܐܪܵܐ ܕܙܲܪܥܹܗ ܩܵܠܵܐ . 192 : ܘܗܲܠܸܠ ܪܘܼܚܵܐ ܒܟܸܢܵܪ ܢܲܦ̣ܫܹܗ ܩܵܠ ܬܸܫܒܘܿܚܬܐ 193 ܩܵܠ ܬܵܘܕܝܼܬܼܵܐ ܦܸܪܥܲܬ̤ ܐܲܓܼܪܵܐ ܕܒܲܛܢܵܐ ܚܲܕܼܬܵܐ ܀ 194 : ܒܪܝܼܟ ܟܲܓܼܒܼܵܐ ܠܹܗ ܥܘܼܡܪܵܐ ܠܚܘܼ ܒܹܗ [ ܒ ] ܓܼܵܘ ܗܲܕܵܡܲܝ̈ 195 ܫܵܘܹ̇ܐ ܠܫܘܼܒܼܚܵܐ ܡ̣ܢ ܟܠܦܘܼܡܝܼ̈ܢ ܡܲܬܼܩܸܢ ܟܠܵܐ . 196 : ܕܲܒܼܡܲܟܿܝܼܕܘܼܬܼܝ ܨܒܼܵܐ ܕܲܢܪ ܡܪܸܡ ܠܥܲܦܪܹܗ ܕܐܵܕܼܵܡ 197 ܒܝܲܪܚܵܐ ܩܲܕܼܡܵܐ ܙܪܲܥ̣ ܓܲܒܼܪܝܼܠ ܒܲܛܢܵܐ ܒܐܕܼܢ̈ܝܗ̇ ܀ 198 : ܘܫܘܚܲܬ̤ ܫܸܒܠܵܐ ܕܠܲܚܸܡ ܚܲܝܹ̈ܐ ܫܝܼܥܵܝܵܐ 199 : ܐܲܛܥܸܡ ܚܝܠ ܚܲܝܘܼܬܼܵܐ ܒܣܲܬܿܐ ܕܦܲܓܼܪܵܗ̇ 200 ܘܛܥܢܲܬ̤ ܣܓܼܘܼܠܵܐ ܡܲܦܲܨܚ ܟܠܵܐ ܒܟܲܢܘܿܢ ܝܼܪܚܵܐ : pb. f.23v 201 : ܒܙܲܒܼܢܵܐ ܕܒܸܛܢܲܬ̤ ܐܲܪܥܵܐ ܒܪܵܫܝܼܬܼ ܠܐܵܓܼܵܡ ܒܘܼܟܼܪܵܐ 202 : ܒܹܗ ܐܸܬܼܪܲܟܲܒ ܐܵܕܼܵܡ ܕܲܬܸܪܹܝܬ ܒܐܲܪܥܵܐ ܕܦܲܕܼܪܵܗ̇ 203 ܚܲܕ ܪܘܼܚܵܢܵܐ ܗܘ̤ܵܐ ܐܝܼܙܲܓܲܕܵܐ ܒܣܘܼܒܵܪ ܒܲܛܢܹܗ . 204 : ܘܲܒܼܝܘܿܡ ܝܠܲܕܹܗ ܢܚܸܬܼܘ ܣܲܓܝܼ̈ܐܹܐ ܘܝܲܒܸܿܒ̣ܘ ܫܘܼܒܼܚܵܐ 205 ܝܲܗ̣̄ܒܼ ܠܵܗ̇ ܐܬ̤ܐ ܥܝܼܪܵܐ ܠܡܲܪܝܲܡ ܠܫܘܼܪܵܪܒܲܛܢܵܗ̇ ܀ 206 : ܦܹܐܪܵܐ ܕܗܲܒܸܿܒܼ ܒܦܲܓܼܪܹ̈ܐ ܥܲܡܪܹ̈ܐ ܕܲܣܹܐܒ̣ܘ ܘܲܒ̣ܠܝܼܘ 207 ܗܵܐ ܠܲܡ ܒܸܛܢܲܬ̤ ܐܵܦ ܐܹܝܫܒܲܥ ܕܠܵܐ ܣܘܼܟܵܝܵܐ . 208 : ܘܗܵܢܵܐ ܝܲܪܚܵܐ ܕܸܫܬܿܐ ܐܝܼܬܼܵܘܗܝ ܠܡܸܢܝܵܢ ܒܲܛܢܵܗ̇ 209 ܒܛܝܼܢ ܐܝܼܙܓܲܕܵܐ ܕܲܩܕܼܵܡ ܡܲܠܟܿܐ ܕܠܵܐ ܣܘܼܟܵܝܵܐ ܀ 210 : ܘܲܒܛܝܼܢ ܡܲܠܟܿܐ ܠܒܲܪ ܡ̣ܢ ܛܲܟܼܣܵܐ ܕܠܵܐ ܙܘܼܘܵܓܼܵܐ 211 ܛܥܢܲܬ̤ ܡܲܪܝܲܡ ܥܘܼܬܼܪܵܐ ܪܲܒܿܐ ܒܓܼܵܘ ܗܲܕܵܡܹ̈ܝܗ̇ . 212 : ܘܚܸܙܩܲܬ̤ ܕܬܹܐܠܲܦ ܡܸܢܲܝ̈ ܥܝܼܪܵܐ ܒܝܲܕ ܢܸܣܝܵܢܵܐ 213 ܥܸܠܲܬ̤ ܐܸܠܦܐ ܛܥܝܼܢܲܬ̤ ܥܘܼܬܼܪܵܐ ܠܒܹܝܬܼ ܡܸܣܟܹܿܢܹ̈ܐ ܀ 214 : ܘܥܲܬܲܪ ܡ̣ܢ ܫܸܠܝ ܥܘܼܒܵܐ ܥܲܩܪܵܐ ܒܩܵܠ ܦܸܬܼܓܵܡܹ̈ܝܗ̇ 215 ܫܵܠܡܵܐ ܝܸܗܒܲܬ̤ ܒܝܲܪܬܼ ܡܲܠܟܿܐ ܠܐܸܡܹܗ ܕܥܲܒܼܕܵܐ . 216 : ܘܫܲܪܝܼ ܕܵܐܸ̇ܨ ܥܘ̤ܠܵܐ ܒܟܲܪܣܵܐ ܠܘܼܩܒܲܠ ܡܵܪܹܗ 217 ܐܘܿ ܒܲܛܢ̈ܬܼܵܐ ܕܡ̣ܢ ܒܲܛܢܲܝ̈ܗܹܝܢ ܩܢܲܝ̈ ܒܘܼܝܵܢܵܐ ܀ 218 : ܐܘܿ ܐܸܡܗ̈ܬܼܵܐ ܕܡ̣ܢ ܥܘ̤ܠܲܝܗܹ̈ܝܢ ܡܸܬܼܚܲܟܿܡ̈ܢ ܗ̄ܘ̣̈ܝ 219 ܛܥܝܼܢܵܐ ܥܩܲܪܬܼܵܐ ܩܵܠܵܐ ܕܲܟܼܒܼܝܼܒ̣ ܕܡܲܟܼܪܸܙ ܣܲܒܼܪܵܐ . 220 : ܛܥܝܼܢܵܐ ܒܬܼܘܼܠܬܵܐ ܫܘܼܡܠܵܝ ܐ̄ܪܵܙܵܐ ܘܣܘܼܢܵܝ ܥܲܡܡܹ̈ܐ 221 ܫ̣ܡܲܥ ܟܵܪܘܿܙܵܐ ܩܵܠܵܐ ܕܐܸܡܹܗ ܕܲܡܠܸܟ ܡܲܠܟܹ̈ܐ ܀ 222 : ܘܲܚܕܿܝܼ ܠܩܘܼܒܼܠܵܗ̇ ܘܚܲܕܿܝ ܠܐܸܡܹܗ ܒܪܘܼܚ ܓܸܠܝܵܐ 223 ܥܩܲܪܬܼܵܐ ܣܸܘܚܲܬ̤ ܠܘܼܩܒܲܠ ܒܲܛܢܵܐ ܕܲܒܼܬܼܘܼܠܘܼܬܼܵܐ 224 : ܘܲܥܢܵܬ̤ ܘܐܸܡܪܲܬ̤ ܕܲܒܼܪܝܼܟ ܝܼܠܲܕܼܚ̣ ܡ̣ܢ ܟܠ ܝܲܠܕܝܼ̈ܢ 225 ܡܲܢ̣ܘܼ ܝܲܗܒܼܠܵܗ̇ ܠܲܡܓܲܙܵܝܬܿܐ ܕܬܸܥܘܿܠ ܨܐܕܹܝܗ̇ ܀ 226 : ܐܲܢ̄ܬܿܬܼܵܐ ܪܸܫܘܲܬ̤ ܕܬܸܗܘܹܐ ܐܸܡܵܐ ܠܡܵܪܵܐ ܕܕܠܵܐ 227 ܫܸܡܲܥܲܬ̤ ܡܲܪܝܼܡ ܕܫܲܪ ܦܸܬܼܓܼܵܡܵܘ̈ܗܝ ܕܪܘܼܚܢܵܝܵܐ . 228 : ܘܲܩܢܵܬ̤ ܣܲܒܼܪܵܐ ܕܠܵܐ ܦܘܼܠܵܓܵܐ ܒܓܼܵܘ ܪܸܥܝܵܢܵܗ̇ 229 ܠܒܿܝܼܬܿܐ ܗܸܦܟܲܬ̤ ܥܲܡ ܡܵܘܗܲܒܼܬܼܵܐ ܕܛܥܝܼܢܵܐ ܗ̄ܘ̣ܵܬܼ ܀ 230 : ܘܲܡܣܪܿܝܵܐ ܗ̄ܘ̣ܵܬܼ ܕܐܸܡܲܬܼܝ ܬܸܚܙܹܐ ܣܲܒܼܪܵܐ ܒܓܸܠܝܵܐ 231 ܝܲܪ̈ܝܹܐ ܬܸܫܥܵܐ ܒܐܸܠܦܵܐ ܕܦܲܓܼܵܪܵܗ̇ ܣܸܬܼܪܲܬ̤ ܥܘܼܬܼܪܵܗ . 232 : ܥܕܲܡܵܐ ܕܢܵܚܲܬ̤ ܒܲܠܡܹܐܝܢ ܝܲܠܕܵ ܐܒܛܲܟܼܣܵܐ ܕܥܘ̤̈ܠܹܐ 233 ܪܕܲܬ̤ ܒܹܝܬܼ ܓܲܠܠܹ̈ܐ ܕܡܹܐܟܠܲܩܲܪܨܵܐ ܕܡ̣ܢ ܡܲܪ̈ܚܹܐ ܀ 234 : ܥܕܲܡܵܐ ܕܢܵܚܲܬ̤ ܒܓܼܵܘ ܒܹܝܬܼ ܠܚܸܡ ܐܲܝܟ ܣܘܼܟܵܝܵܐ 235 ܢܦܲܩ̣ ܦܘܼܩܕܵܢܵܐ ܡ̣ܢ ܐܵܓܼܘܿܣܛܘܿܣ ܡܲܠܟܵܐ ܕܥܲܡܡܹ̈ܐ . 236 : ܕܕܠܢܵܫ ܢܲܟܼܬܸܿܒܼ ܢܲܦ̣ܫܹܗ ܒܐܲܬܼܪܹܗ ܒܲܟܼܣܸܦ ܪܹܫܵܐ 237 ܚܙ݂ܲܩ ܐܵܦ ܝܵܘܣܸܦ ܠܲܐܬܼܪܵܐ ܕܲܝܗܘܼܕ ܠܩܘܼܪܝܲܬܼ ܕܵܘܝܼܕ ܀ 238 : ܘܲܕܼܒܲܪ ܥܲܡܹܗ ܡܟܼܝܼܪܲܬܼ ܢܲܦ̣ܫܹܗ ܐܲܝܟ ܦܘܼܩܕܵܢܵܐ 239 ܦܘܼܩܕܵܢ ܡܲܠܟܿܐ ܐܲܪܥܵܢܵܝܵܐ ܟܲܢܸܫ ܐ̄ܢܫ̈ܐ . 240 : ܕܢܼ [...] ܬܘܿܒܼ ܐܸܢܘܿܢ ܬܚܹܝܬܼ ܫܘܼܠܛܵܢܵܐ ܕܪܹܫܵܢܘܼܬܹܗ 241 ܗܘ̤ܵܐ ܦܘܼܩܕܵܢܵܐ ܕܲܟܼܣܸܦ ܪܹܫܵܐ ܠܥܸܠܲܬܼ ܚܲܝܹ̈ܐ ܀ 242 : ܘܐܲܟܼܬܸܒܼ ܐܸܢܘܿܢ ܠܲܒܼܢܲܝ̈ܢܵܫܵܐ ܫܛܵܪ ܚܹܐܪܘܼܬܼܵܐ 243 ܒܥܸܠܲܬܼ ܡܲܠܟܿܐ ܫܡ݂ܲܥ ܥܲܠ ܡܲܠܟܿܐ ܕܲܕܼܢܲܚ̣ ܒܲܝܗܘܼܕܼ . 244 : ܘܫܲܪܝܼܘ ܐ̄ܢܵܫ̈ܐ ܠܡܸܟܼܬܼܒܼ ܒܲܫܡܹܗ ܫܛܵܪ ܚܲܝ̈ܗܘܿܢ 245 ܪܸܡܙܵܐ ܢܲܓܼܕܹܗ [ ܠܡܲܠܟܵܐ ܕܐܲܪܥܵܐ ] ܠܘܵܬܼܦܘܼܩܕܵܢܵܐ ܀ 246 : ܕܒܼܐܝܕܹܗ ܢܸܓܼܠܹܐ ܪܹܫܵܢܘܼܬܼܵܐ ܕܡܲܠܟܿܘܼܬܼܪܵܘܡܵܐ 247 ܒܩܘܼܪܝܲܬܼ ܕܵܘܝܼܕܼ ܫܠܸܡܘ ܡܘܼܠܟܵܢܹ̈ܐ ܕܲܠܘܵܬܼ ܕܵܘܝܼܕܼ . 248 ܘܢܚ̣ ܐܵܦ ܪܲܗܛܵܐ ܕܲܢܒܼܝܼܘܼܬܼܵܐ ܒܓܼܵܘ ܒܹܝܬܼ ܠܚܸܡ : 249 ܥܨܵܐܘܼܗ̇ ܚܸܒܼܠܹ̈ܐ ܠܹܐܠܵܦܐ ܛܥܲܝܼܢܲܬ̤ ܥܘܼܬܼܪܵܐ ܕܟܼܠܵܐ ܀ pb. f.24r 250 : ܘܦܸܬܚܲܬ̤ ܓܲܙܵܐ ܩܕܼܵܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ 251 ܪܸܡܙܵܐ ܟܲܣܝܵܐ ܟܲܢܸܫ ܐܸܢܘܿܢ ܠܲܫܡܲܝܵܢܹ̈ܐ . 252 : ܘܢܚܸܬܼܘ ܘܐܲܟܼܪܸܙܘ ܣܲܒܼܪܵܐ ܛܵܒܼܵܐ ܠܲܕܼܠܵܐ ܣܲܒܼܪܵܐ 253 ܗܘ̤ܵܘ ܩܵܠܲܝ̈ܗܘܿܢ ܐܲܝܟ ܫܝܼܦܘܼܪܹ̈ܐ ܘܐܲܟܼܪܸܙܘ ܒܸܐܪܥܵܐ ܀ 254 : ܕܩܘܼܡܘ ܛܲܒܝܼ̈ܥܹܐ ܘܢܲܦܸܨܘ ܝܘܼܩܪܵܐ ܕܫܸܢܲܬ̤ ܥܵܘܠܵܐ 255 ܣܒܲܪܬܵܐ ܥܠܲܝܟܘܿܢ ܩܵܢܘ ܪ̈ܘܼܚܵܢܹܐ ܠܦܲܓܼܪ̈ܵܢܵܝܹܐ . 256 : ܬܵܘ ܣܲܒ̣ܘ ܡܲܓܢ ܫܛܵܪ ܚܵܘܒܲܝ̈ܗܘܿܢ ܒܡܲܠܟܵܐ ܕܲܕܢܲܚ 257 ܠܪ̈ܥܵܘܵܬܼܵܐ ܓܠܵܐܘܗܝ ܠܐ̄ܪܵܙܵܐ ܕܪܵܥܹܐ ܠܟܼܠܵܐ ܀ 258 : ܘܐܲܠܸܦ ܐܸܢܘܿܢ ܫܪܵܪܵܐ ܓܲܠܝܵܐ ܒܥܘܼܠܵܐ ܘܐܸܡܹܗ 259 : ܫܡܲܥ̣ܘ ܦܲܓܼܪ̈ܵܢܹܐ ܡ̣ܢ ܪ̈ܘܼܚܵܢܹܐ ܡܘܼܠܟܵܢ ܚܲܝܹ̈ܐ 260 : ܘܟܲܢܸܫ ܐܸܢܘܿܢ ܩܵܠ ܡܘܼܠܟܵܢܵܐ ܠܘܵܬܼ ܣܘܼܥܪܵܢܵܐ 261 ܨܝܕ ܒܲܝܬܵܝܹ̈ܐ ܫܠܲܚܘ ܪ̈ܘܼܚܵܫܹܐ ܩܐܲܥܝܼܪܘ ܐܸܢܘܿܢ .. 262 : ܘܨܝܕ ܒܼܪ̈ܵܝܹܐ ܫܲܕܲܪ ܪܸܡܙܹܗ ܘܟܲܢܸܫ ܐܸܢܘܿܢ 263 ܠܲܒܼܢܲܝ̈ ܒܲܝܬܵܐ ܫܲܪܲܪ ܐܵܢܘܿܢ ܒܝܲܕ ܡܘܼܠܟܵܢܵܐ . 264 : ܘܲܠܪ̈ܚܝܼܩܹܐ ܠܲܒܸܒܼ ܐܸܢܘܿܢ ܒܟܼܵܘܟܲܒܼ ܢܘܼܗܪܵܐ 265 ܥܲܡ ܓܵܘܵܝܹ̈ܐ ܡܲܠܸܠ ܥܲܡܗܘܿܢ ܒܝܲܕ ܡܲܠܵܠܹ̈ܐ ܀ 266 : ܘܲܠܒܪ̈ܵܝܹܐ ܐܲܫܡܲܥ ܐܸܢܘܿܢ ܒܝܲܕ ܫܲܬܝܼ̈ܩܹܐ 267 ܟܘܟܒܵܐ ܫܲܕܲܪ ܐܲܝܟ ܐܝܼܙܓܲܕܐ ܒܵܬܲܪ ܥܲܡܡܹ̈ܐ . 268 : ܕܢܹܐܬܘܢ ܢܸܚܙܘܿܢ ܦܘܼܪܩܵܢ ܚܲܝܹ̈ܐ ܕܲܒܼܓܵܘ ܥܲܡܡܹ̈ܐ 269 ܐ̄ܪܵܙܵܢܵܐܝܼܬܼ ܡܲܠܸܠ ܥܲܡܗܘܿܢ ܒܙܵܘܥܲܝ̈ ܢܲܦܫܵܐ .. 270 : ܘܒܼܵܐܬ̤ܵܐ ܕܢܘܗܪܵܐ ܚܵܘܝܼ ܐܸܢܘܿܢ ܐܘܼܪܚܵܐ ܕܚܲܝܹ̈ܐ 271 ܒܗ̇ܘ ܡܵܐ ܕܲܛܥܵܘ ܚܲܟܸܿܡ ܐܸܢܘܿܢ ܠܡܹܐܠܲܦ ܩܘܼܫܬܐ . 272 : ܡܸܣܬܲܓܲܕܵܢܹ̈ܐ ܥܒܼܵܕ ܗܲܕܝܵܐܐ ܩܕܼܵܡ ܣܵܓܘܿܕܹ̈ܐ 273 ܒܟܲܠܕܵܝܘܼܬܼܵܐ ܛܥ̣ܵܘ ܛܵܥܲܝܵ̈ܐ ܘܐܲܥܸܠܘ ܚܸܠܩܸ̈ܐ ܀ 274 : ܘܲܠܢܲܗܝܼܪܹ̈ܐ ܥܒܵܕ ܡܵܪ݁ܲܝܐ ܕܡܵܘܬܵܐ ܘܚܲܝܹ̈ܐ 275 : ܠܟܼܵܘܟܒܼܵܐ ܝܲܗܒܘܼܗ̇ ܠܪܹܫܵܢܘܼܬܼܵܐ ܘܲܠܫܘܼܥܒܵܕܵܐ 276 : ܘܫܲܥܒܸܕ ܐܸܢܘܿܢ ܬܚܹܝܬܼ ܡܵܪܘܼܬܹܗ ܒܗ̇ܘ ܡܵܐ ܕܲܣܥܲܪܘ 277 ܚܙܵܬܼܵܐ ܕܢܘܼܗܪܵܐ ܚܵܘܝܼ ܐܸܢܘܿܬ ܠܲܒܼܢܲܝ ܛܘܼܥܝܲܝ ܀ 278 : ܕܡܲܪ̈ܗܸܛ ܗ̄ܘ̣ܵܐ ܠܵܗ̇ ܚܲܕ ܡ̣ܢ ܥܝܼܪܹ̈ܐ ܩܕܼܵܡ ܥܲܝܢܲܝ̈ܗܘܿܢ 279 : ܠܵܐ ܗ̄ܘ̣ܵܐ ܟܝܵܢܵܐ ܬܠܹܐ ܒܲܪܩܝܼܥܵܐ ܢܚܸܬܼ ܨܐܕܲܝܗܘܿܢ 280 : ܐܸܠܵܐ ܪܸܡܙܵܐ ܕܡܸܬܚܵܘܹܐ ܗ̄ܘ̣ܵܐ ܒܟܘܟܵܒܼ ܢܘܼܗܪܵܐ 281 : ܚܲܕ ܪܘܼܚܵܢܵܐ ܛܥܝܼܢ ܗ̄ܘ̣ܵܐ ܐܬ̤ܐ ܕܝܲܗ̣ܒ ܠܹܗ ܪܸܡܙܵܐ : 282 : ܘܡܲܨܡܲܚ ܗ̄ܘ̣ܵܐ ܠܵܗ̇ ܐܲܝܟ ܢܲܗܝܼܪܵܐ ܠܲܒܼܢܲܝ̈ ܚܸܫܟܵܐ 283 ܘܕܲܫܲܪܝܼܪܵܐ ܕܠܵܘ ܒܲܟܼܝܵܢܵܐ ܗ̄ܘ̤ܿܐ ܣܘܼܥܪܵܢܵܐ . 284 : ܣܵܗܸܕ ܪܲܗ̇ܛܹܗ ܕܲܡܫܲܓܼܢܝܼ ܗ̄ܘ̣ܵܐ ܡ̣ܢ ܢܲܗܝܼܪܹ̈ܐ 285 ܗܘ̤ ܒܲܠܚܘܿܕܼܵܘܗܝ ܫܲܚܸܠܸܦ ܛܲܟܼܣܵܐ ܕܪܲܩܛܵܐ ܕܐܘܼܪܚܹܗ ܀ 286 : ܘܬܲܚܬܝܼ ܪܵܘܡܵܗ ܠܘܵܬܼ ܐܲܪ̈ܥܵܢܹܐ ܕܢܸܬܼܒܲܩܘܿܢ ܒܹܗ 287 ܩܕܼܵܡ ܥܲܢܝܢܲܝ̈ܗܘܿܢ ܐܲܡܝܼܢܵܐܝܼܬܼ ܚܙܵܬܹܗ ܘܪܲܗܛܹܗ . 288 : ܥܕܲܡܵܐ ܕܥܵܠ̣ܘ ܗ̄ܘ̣ܵܘ ܠܐܲܪܥܵܐ ܕܲܝܗܘܼܕ ܘܟܲܣܝܼ ܢܘܼܗܪܹܗ 289 ܒܹܝܬܼ ܢܘܼܟܼܪ̈ܵܝܹܐ ܚܵܘܝܼ ܢܘܼܗܪܹܗ ܘܪܲܗܛܵܐ ܕܐܘܼܪܚܹܗ ܀ 290 : ܘܨܝܕ ܒܲܝܬܵܝܹ̈ܐ ܩܦܵܣ ܙܲܠܝܼܩܵܘ̈ܗܝ ܘܟܲܣܝܼ ܢܘܼܗܪܹܗ 291 ܠܵܘ ܕܝܼܠܹܗ ܗ̄ܘ̣ܵܬ ܕܢܸܗܲܛ ܘܲܢܦܘܿܫ ܡ̣ܢ ܡܲܪܕܝܼܬܹܗ . 292 : ܪܸܡܙܵܐ ܛܲܫܝܹܗ ܡ̣ܢ ܥܲܝܢܲܝ̈ܗܘܿܢ ܒܲܡܠܹܐ ܙܒܼܢܵܐ 293 ܠܥܲܡܵܐ ܓܙܝܼܪܵܐ ܨܒܼܵܐ ܕܲܢܟܲܚܸܕ ܒܥܡܡܸ̈ܐ ܥܘܼܪ݁ܠܹܐ ܀ 294 : ܕܟܲܕ ܢܘܼܟܼܪ̈ܵܚܢ ܒܵܥܹܝܢ ܡܲܠܟܵܐ ܐܲܝܟ ܒܲܝܵܬܝܹ̈ܐ 295 ܥܘܼܪ̈ܠܹܐ ܕܒܸܣܪܵܐ ܫܲܐܸܠܘ ܠܥܘܼܪ̈ܠܹܐ ܕܲܒܼܪܥܵܝܵܢܵܐ . 296 : ܕܐܲܝܪܵܘ ܡܲܠܟܵܐ ܕܝܼܠܸܕ ܒܲܝܗܘܼܕ ܐܲܝܟ ܣܘܼܟܵܝܵܐ 297 ܟܵܘܟܵܒܼ ܢܘܼܗܪܵܐ ܓܠܵܐ ܘܒܲܕܸܩ ܠܲܢ ܥܲܠ ܡܵܘܠܵܕܹܗ .. pb. f.24v 298 : ܘܢܲܓܼܕܲܢ ܨܹܐܕܵܘܗܝ ܕܲܢܦܲܢܹܐ ܠܹܗ ܣܸܓܼܕܲܬ̤ ܚܘܼܒܵܐ 299 ܚܙ̣ܵܘ ܒܲܝܬܵܝܹ̈ܐ ܠܲܒܼܢܲܝ̈ ܛܘܼܥܝܲܝ ܕܒܵܥܹܝܢ ܩܘܼܫܬܼܵܐ . 300 ܘܟܲܕ ܠܵܐ ܨܵܒܹܝܢ ܬܢܵܘ ܒܘܼܕܵܩܵܐ ܕܲܢܒܝܼܘܼܬܵܐ . 301 ܒܗܵܕܹܐ ܬܸܢܘܲܝ ܥܒܲ [ ܦ̣ ] ܓܸܠܝܵܢܵܐ ܠܘܵܬܼ ܪ̈ܲܚܝܼܩܹܐ . 302 : ܕܢܹܐܬܘܢ ܢܸܗܘܘܸܐ ܣܵܗ̈ܕܹܐ ܒܚܝܼܪܹ̈ܐ ܠܘܵܬ ܛܵܠܘܿܡܹ̈ܐ 303 ܩܥ̣ܵܘ ܒܲܪ̈ܵܝܹܐ ܠܘܵܬܼ ܒܲܝܵܬܝܹ̈ܐ ܘܐܲܥܝܼܪܘ ܐܸܢܘܿܢ . 304 : ܘܢܵܕܘ ܛܲܒܼܝ̈ܥܹܐ ܒܩܵܠ ܥܘܼܗܕܵܢܐ ܕܣܸܦܪ̈ܲܝ ܪܘܼܚܵܐ 305 ܫܡ݂ܲܥ ܐܵܦ ܡܲܠܟܵܐ ܛܸܒܵܐ ܕܲܡܲܠܟܵܐ ܙܵܥ ܘܐܸܬܼܒܲܠܗܝܼ .. 306 : ܕܕܲܠܡܵܐ ܫܸܠܡܲܬ̤ ܦܪܵܬܘܿܙܡܝܼܬܼܵܐ ܕܲܢܒܝܼܘܬܵܐ 307 : ܛܸܒܵܐ ܕܡܲܠܟܵܐ ܢܦܲܠ ܗ̄ܘ̣ܵܐ ܒܐܸܕܢܵܘ̈ܗܝ ܕܐܕܼܡܵܝܐ 308 : ܘܲܪܢܵܐ ܕܟܼܒܲܪ ܫܠܸܡ ܦܘܼܣܩܵܢܵܐ ܕܡܸܠܲܝ̈ ܝܥܩܘܿܒܼ 309 ܫܡ݂ܲܥ ܓܝܼܘܿܪܵܐ ܕܡܲܠܟܵܐ ܩܵܐܹܡ̇ ܡ̣ܢ ܒܹܝܬܼ ܡܝܼ̈ܬܹܐ . 310 : ܘܐܲܚܕܹܗ ܓܘܼܢܚܵܐ ܕܢܩܸܦ ܡܸ̈ܠܹܐ ܠܘܵܬܼ ܣܘܼܥܪ̈ܵܢܹܐ 311 ܬܲܥܠܵܐ ܢܟܝܼܠܵܐ ܚ̣ܙܵܐ ܕܘܪ̈ܟܵܬܼܵܐ ܕܓܼܘܼܪܝܵܐ ܕܐܲܪܝܵܐ . 312 : ܘܫܲܪܝܼ ܚܸܠܵܕ ܒܢܸܩ̈ܢܹܐ ܕܢܸܟܼܠܵܐ ܠܡܸܣܬܲܬܵܪܘܼ 313 ܩܪܵܐ ܠܲܡܓܼܘܼܫܹ̈ܐ ܘܫܲܐܸܠ ܐܸܢܘܿܢ ܒܐܸܣܟܹܝܡ ܚܘܼܒܵܐ .. 314 : ܕܒܲܐܝܢܵܐ ܙܲܒܼܢܵܐ ܚܙ̣ܵܘ ܒܘܼܕܵܩܵܐ ܕܟܼܵܘܟܵܒܼ ܡܲܠܟܵܐ 315 ܠܒܸܫ ܐܸܣܟܹܝܡܵܐ ܕܡܛܠ ܗܵܕܹܐ ܕܢܸܣܓܘܕ ܫܲܐܸܠ . 316 : ܘܲܠܛܲܫ ܣܲܝܦܵܐ ܒܓܼܵܘ ܪܸܥܝܵܢܹܗ ܕܢܹܐܫܘܿܕ ܠܲܕܡܵܐ 317 ܫܡܲܥܘ ܟܲܠܕܝܹ̈ܐ ܫܘܼܘܕܵܝ ܡܸ̈ܠܹܐ ܕܟܼܠ ܒܲܪ̈ܝܵܬܼܵܐ . 318 : ܘܠܵܐ ܐܸܬܼܒܲܩܝܼܘ ܒܫܸܟܼܠܵܐ ܕܲܟܸܣܹܐ ܒܓܼܵܘ ܪܸܥܝܵܢܵܐ 319 ܚܙܲܩܘ ܬܲܡܝܼ̈ܡܹܐ ܒܲܦܫܝܼܛܘܼܬܼܵܐ ܡ̣ܢ ܨܝܕ ܡܲܠܟܵܐ .. 320 : ܘܩ̇ܡ ܗܲܕܝܼܠܵܐ ܕܲܫܒܲܩ ܐܸܢܘܿܢ ܩܕܼܵܡ ܥܲܝܢܲܝ̈ܗܘܿܢ 321 ܕܢܲܚ ܥܲܡ ܢܘܼܗܪܹܗ ܐܵܦ ܒܘܼܝܵܢܵܐ ܒܪܸ̈ܥܝܵܢܲܝܗܘܿܢ . 322 : ܘܚܲܟܸܡ ܐܸܢܘܿܢ ܢܸܟܼܠܵܐ ܕܲܚܫܲܠ ܡܲܠܟܵܐ ܒܟܸܣܝܵܐ 323 ܪܸܡܙܵܐ ܟܲܣܝܵܬ ܕܢܲܓܸܕ ܐܸܢܘܿܢ ܠܣܸܓܼܕܲܬܼ ܡܲܠܟܵܐ .. 324 : ܐܲܠܸܦ ܐܸܢܘܿܢ ܐܵܦ ܨܲܢ̈ܥܵܬܐ ܕܪܲܟܸܒܼ ܢܸܟܼܠܵܐ 325 ܚܙܲܩܘ ܟܲܪ ܪܵܕܹܐ ܢܘܼܗܪܵܐ ܕܪܸܡܙܵܐ ܩܕܼܵܡ ܥܲܝܢܲܝ̈ܗܘܿܢ . 326 : ܥܕܲܡܵܐ ܕܐܸܬܼܵܐ ܘܐܲܩܝܼܡ ܐܸܢܘܿܢ ܒܲܬܪܲܥ ܡܲܠܟܵܐ 327 ܥܠ̣ܘ ܐܝܼܙܓܲܕܹ̈ܐ ܕܫܲܕܲܪ ܟܲܣܝܵܐ ܠܒܹܝܬ ܐܲܪ̈ܥܵܢܹܐ .. 328 : ܘܲܚܙ̣ܵܘ ܡܲܠܟܵܐ ܒܥܘܼܡܪܵܐ ܫܝܼܛܵܐ ܘܠܵܐ ܐܸܬܼܦܲܠܲܓܘ 329 : ܐܘ̇ ܦܘܼܩܕܵܢܵܐ ܕܚܲܝܸܠ ܙܵܘܥܹ̈ܐ ܡܸܬܦܲܠܓ̈ܢܹܐ 330 : ܘܠܵܐ ܐܸܬܪܦܝܼܘ ܒܝܲܕ ܦܘܼܠܵܓܼ̈ܐ ܕܡܚܝܠܵܬܐ 331 ܛܲܟܼܣܵܐ ܪܲܒܵܐ ܢܛܲܪܘ ܟܲܠܕܵܝܹ̈ܐ ܒܪܸ̈ܥܝܵܢܲܝܗܘܿܢ .. 332 : ܕܠܵܐ ܫܲܐܸܠܘ ܗ̄ܘ̣ܵܘ ܕܐܲܝܪܘ̇ܬܵܓܼܵܐ ܘܫܘܼܠܛܵܢ ܡܲܠܟܵܐ 333 ܦܓܼܘܼܕ̈ܐ ܕܫܸܬܩܵܐ ܐܲܪܡܝܼ ܪܸܡܙܵܐ ܒܙܵܘܥܲܝ̈ ܢܲܦܫܵܐ . 334 : ܘܛܲܟܸܣ ܐܸܢܘܿܢ ܕܠܵܐ ܢܸܬܲܬܲ ܩܠܘܿܢ ܒܝܲܕ ܦܘܼܠܓܼܵܐ 335 ܪܗܸܛܘ ܢܚܼܝܵܐܝܼܬ ܬܚܹܝܬܼ ܗܲܢܝܘܼܟܼܵܐ ܗܘܢܵܐ .. 336 : ܘܙܲܝܲܚܘ ܦܲܓܼܪܵܐ ܕܥܲܠ ܡܲܪܟܲܒܼܬܼܵܐ ܕܲܪܟܼܘܿܒܼ ܡܲܠܟܵܐ 337 ܝܲܩܲܪܘ ܘܲܣܓܸܕܘ ܠܟܲܣܝܵܐ ܒܓܸܠܝܵܐ ܕܫܝܼܛ ܒܲܚܙܬܵܐ . 338 : ܘܲܒܦܲܓܪܵܢܵܐ ܚܙ̣ܵܘ ܪ̈ܘܼܚܵܢܹܐ ܒܙܵܘܥܲܝ̈ ܢܲܦܫܵܐ 339 ܦܬܚܘ ܣܝܼ̈ܡܵܬܼܵܐ ܕܲܛܥܝܼܢܝܼܢ ܗ̄ܘ̣ܵܘ ܒܘܼܕܵܩܲܝ̈ܗܘܿܢ .. 340 : ܘܩܲܪܸܒܘ ܐܸܢܹܝܢ ܘܲܓܼܠܵܘ ܚܲܝܠܵܐ ܕܣܘܼܟܵܠܲܝܗܘܹ̈ܝܢ 341 ܒܼܕܿܗܒܼܵܐ ܒܲܕܸܩܘ ܥܲܠ ܫܘܼܠܛܵܢܹܗ ܕܡܲܡܠܸܟ ܥܲܠ ܟܠ . 342 : ܘܲܟܣܸܦ ܪܹܫܵܐ ܕܬܵܘܕܝܼܬ ܦܘܼܡܵܐ ܬܵܒܲܥ ܡ̣ܢ ܟܠ 343 ܒܡܘܼܪܵܐ ܚܵܘܝܼܘ ܕܚܐܸܫ ܠܘܼܩܕܵܡ ܐܲܝܟ ܒܲܪܢܵܫܵܐ .. 344 ܘܟܸܢ ܡܸܬܼܥܲܠܹܐ ܠܥܸܠ ܡ̣ܢ ܡܵܘܘܬܵܐ ܒܚܹܝܠ ܢܵܣܘܿܒܹܗ : pb. f.25r 345 ܠܒܘܼܢ̄ܬܼܵܐ ܓ̣ܠܵܘ ܒܵܗ̇ ܚܹܝܠ ܟܲܣܝܘܼܬܹܗ ܕܲܟܼܣܸܐ ܡ̣ܢ ܟܠ . 346 : ܘܠܹܗ ܚܲܝܵܒܼܝܼܢ ܡܠܝܼ̈ܠܹܐ ܘܚܲܪ̈ܫܹܐ ܣܸܓܼܕܲܬ̤ ܚܘܼܒܵܐ 347 ܝܲܗܒ̣ܘ ܠܹܗ ܕܲܗܒܼܵܐ ܐܲܝܟ ܕܠܡܲܠܟܵܐ ܕܫܲܠܝܼܛ ܥܲܠ ܟܠ .. 348 : ܘܩܲܪܸܒܼܘ ܡܘܼܪܵܐ ܕܚܵܫܲܚ ܣܲܓܝܼ ܠܚܲܫܲܝ̈ ܦܲܓܼܪܵܐ 349 ܠܒܘܼܢ̄ܬܐ ܦܲܪܥܘܗ̇ ܚܠܵܦ ܬܵܘܕܝܼܬܼܵܐ ܕܡ̣ܢ ܬܘܼܩܵܢܵܘ̈ܗܝ . 350 : ܒܐܬ̤ܵܐ ܓܠܝܼܬܼܵܐ ܝܲܗ̣ܒܘ ܠܹܗ ܫܘܼܒܼܚܵܐ ܕܗܲܢܝܼ ܡ̣ܢ ܟܠ 351 ܒܕܲܫܢܹ̈ܐ ܬܠܵܬܼܵܐ ܣܲܝܸܟܼܘ ܘܚܲܒܫܘ ܟܠ ܩܘܼܪ̈ܒܵܢܝܢ .. 352 : ܘܟܼܠ ܚܲܕ ܡܸܢܗܘܿܢ ܒܕܝܼܠܹܥ ܒܲܕܸܩܘ ܥܲܠ ܫܘܼܠܛܵܢܹܗ 353 ܬܠܵܬܐ ܩܲܪܸܒܼܘ ܬܠܵܬܼ ܕܸܒܼܚܵܬܐ ܒܗܲܝܟܲܠ ܡܲܠܟܵܐ . 354 : ܘܒܲܟܲܪܘ ܘܐܲܟܼܪܸܙܘ ܬܠܝܼܬܵܝܘܼܬܼܵܐ ܕܟܲܣܝܵܐ ܡ̣ܢ ܟܠ 355 ܫܲܠܸܡܘ ܪܲܗܛܵܐ ܕܟܼܵܪܘܿܙܘܼܬܼܵܐ ܕܩܘܼܪ̈ܒܵܢܲܝܗܘܿܢ .. 356 : ܘܐܲܠܸܦ ܐܸܢܘܿܢ ܒܝܲܕ ܓܸܠܝܵܢܹ̈ܐ ܐܘܼܪܚܵܐ ܐ̄ܚܪܹܬܑܵܐ 357 : ܚܙ̣ܵܐ ܗܹܪܘܿܕܼܣ ܕܫܵܛܘܼܗܝ ܣܲܓܝܼ ܐܵܬܘܿܪ̈ܵܝܹܐ 358 : ܘܐܸܫܲܕ ܚܸܡܬܹܗ ܥܲܠ ܝܲܠܘܼ̈ܕܹܐ ܕܠܵܐ ܚܵܘܣܵܢܵܐ 359 ܒܚܲܪܒܵܐ ܕܫܲܒܼܪܹ̈ܐ ܣܒ݂ܲܕ ܥܵܘ̈ܠܹܐ ܕܚܵܒܸܫ ܗ̄ܘ̣ܵܐ ܠܹܗ .. 360 : ܠܥܘ̤ܠܵܐ ܕܲܫܡ݂ܲܥ ܕܫܵܩܸܠ ܬܵܓܹܗ ܘܡܲܡܡܠܸܟ ܥܲܠ ܟܠ 361 ܥܝܪܬܵܐ ܕܡܵܘܬܵܐ ܡܸܬܼܢܲܩܲܡ ܗ̄ܘ̣ܵܐ ܡ̣ܢ ܝܲܠܘܼ̈ܕܹܐ . 362 ܒܗܵܕܹܐ ܬܸܢܘܲܝ ܕܡܸܬܿܢܲܩܲܡ ܡ̣ܢ ܝܼܠܵܘܼ̈ܕܹܐ 363 : ܕܥܲܡܗܘܿܢ ܢܹܐܒܲܕ ܗ̇ܘ ܕܐܲܙܝܼܠܹܗ 364 ܦܩܲܪ ܘܐܸܫܬܲܚܝܲܢ ܐܲܕܘܼܡܵܣܝܵܐ ܠܡܹܐܫܲܕ ܠܲܕܡܵܐ .. 365 : ܐܲܪܡܝܼܡ ܣܲܝܦܹܗ ܥܲܠ ܡܲܫܪܝܼܬܼܵܐ ܕܣܸܕܪ̈ܲܝ ܝܲܥܩܘܿܒܼ 366 ܒܸܟܼܝܵܐ ܕܥܘܼ̈ܠܐ ܡܸܬܼܡܲܠܲܠ ܗ̄ܘ̣ܵܐ ܒܐܲܪܥܵܐ ܕܲܝܗܘܕ . 367 : ܘܲܢܫܝܼܘܼܬܼܵܐ ܡܸܬܼܓܲܡܪܵܐ ܗ̄ܘ̣ܵܐ ܒܩܵܠ ܚܸܢܓܼܵܐ 368 ܪܵܚܹܝܠ ܒܟܼܝܵܐ ܘܠܵܐ ܡܸܬܼܒܲܝܲܠܐ ܡ̣ܢ ܟܲܪܝܘܼܬܵܗ̇ .. 369 : ܕܲܚܙܬ̤ ܠܲܒܼܢܹܝ̈ܗ̇ ܟܲܕ ܡܸܬܚܲܪܒܝܼܢ ܥܵܘܠܵܐܝܼܬ 370 ܒܸܟܼܝܵܐ ܘܐܸܠܝܵܐ ܡܠܹܝܢ ܗܘ̣ܵܘ ܫܘܼܩܹ̈ܐ ܕܩܘܼܪܝܲܬ̤ ܕܵܘܝܼܕ . 371 : ܟܲܕ ܐܲܠܝܵܢ ܗܘ̣̈ܝ ܝܲܠܵܕܵܬܼܵܐ ܥܲܠ ܥܘ̤ܠܲܝ̈ܗܘܿܢ 372 ܗܡܝܼܪܹ̈ܐ ܕܫܲܝܢܵܐ ܗܘ̤ܘ ܝܲܠܘܼܕܹ̈ܐ ܒܝܲܕ ܩܸܛܠܲܝ̈ܗܘܿܢ .. 373 : ܘܩܲܒܸܠ ܐܸܢܘܿܢ ܡܲܠܟܵܐ ܒܚܘܼܒܵܐ ܐܲܝܟ ܪܹܫܝܼܬܼܵܐ 374 ܡܵܘܬܼܵܐ ܕܙܲܒܼܢܵܐ ܦܣܲܩ ܚܲܝܲ̈ܗܘܿܢ ܡ̣ܢ ܫܘܼܡܵܠܵܝܵܐ . 375 : ܘܙܲܡܸܢ ܐܸܢܘܿܢ ܠܲܓܼܢܘܿܢ ܚܲܝܹ̈ܐ ܕܠܵܐ ܫܘܼܠܵܡܵܐ 376 ܡܝܼܬܘ ܡܛܠ ܗ̇ܘ ܕܐܸܬܼܵܐ ܕܢܲܚܹܐ ܓܢܣܵܐ ܕܐ̄ܢܵܫܵܐ .. 377 : ܘܲܕܪܲܫܘ ܐܘܼܪܚܵܐ ܕܢܸܪܕܘ ܐ̄ܢܵܫܵܐ ܒܚܲܫܹ̈ܐ ܠܚܲܝܹ̈ܐ 378 ܝܲܗ̣ܒܘ ܚܲܝܹ̈ܐ ܡܸܛܠ ܚܲܝܹ̈ܐ ܕܡܲܚܹܐ ܠܟܼܠܵܐ . 379 : ܕܢܸܦܪܘܿܓ ܐܸܢܘܿܢ ܚܲܝܹ̈ܐ ܚܲܕܬܹ̈ܐ ܒܡܲܠܟܘܼܬܼ ܪܵܘܡܵܐ 380 ܢܵܓܼܕ ܚܸܡܬܹܗ ܕܲܨܗܹܐ ܠܲܕܡܵܐ ܒܝܲܕ ܩܸܛܠܲܝ̈ܗܘܿܢ . 381 : ܘܲܣܒܲܪ ܕܐܲܓܗܝܼ ܡ̣ܢ ܡ [ ܬ ] ܝܼܬܼܵܐ ܕܛܸܒܵܐ ܕܡܲܠܟܵܐ 382 ܠܵܐ ܕܝܼܢ ܣܸܠܩܲܬ̤ ܪܸܓܲܬ̤ ܢ̣ܟܼܠܹܗ ܠܘܵܬܼ ܫܘܼܠܵܡܵܐ .. 383 : ܕܦܲܣܸܩ ܐܸܢܘܿܢ ܪܸܡܙܵܐ ܟܲܣܝܵܐ ܠܢܸܫ̈ܒܹܐ ܕܨܵܠܵܐ 384 ܦܠܲܛ ܝܼܠܲܘܼܕܵܐ ܕܢܸܦܩܲܬ̤ ܚܲܪܒܵܐ ܡܸܛܠܵܬܹܗ .. 385 : ܘܐܸܬ̣ܵܐ ܠܓܸܠܝܵܐ ܐܲܝܟ ܒܘܼܕܩܵܐ ܕܡܒܝܼܘܼܬܼܵܐ 386 ܦܸܪܥܲܬ̤ ܡܲܪܝܲܡ ܕܒܲܛܢܗ̇ ܐܨܵܐܲܪ ܥܘ̤̈ܠܐ . 387 : ܘܩܲܪܒܲܬ̤ ܕܸܒܼܚܵܐ ܐܲܝܟ ܢܵܡܘܿܣܵܐ ܠܦܵܬܲܚ ܪ̈ܲܚܡܹܐ 388 ܪܫܲܡܬܹܗ ܒܛܲܒܼܥܵܐ ܕܒܹܝܬܼ ܐܲܒܼܪܵܗܵܡ ܥܲܠ ܗܲܕܵܡܵܘ̈ܗܝ .. 389 : ܕܢܸܫܬܲܪܲܪ ܒܹܗ ܩ̣ܝܡܵܐ ܪܲܒܵܐ ܕܣܘܼܟܵܝ ܥܲܡܡܹ̈ܐ 390 ܗܵܐ ܬܲܚܘܼܝܼܬܼܵܐ ܕܒܼܵܗ̇ ܡܸܬܓܲܠܝܵܐ ܬܲܚܦܹܝܬ ܡܸ̈ܠܹܐ . 391 : ܢܸܒܼܥܹܐ ܕܡܲܢܘܼ ܒܸܣܪܵܬ ܕܓܸܙܪܲܬ̤ ܐܝܼܕܵܐ ܕܐ̄ܢܫܐ 392 ܬܵܘ ܚܸܪ̈ܚܹܵܐ ܕܒܲܒܸܠܘ ܛܲܟܼܣܵܐ ܕܒܸܣܪܵܐ ܘܪܘܼܚܵܐ .. 393 : ܘܢܸܚܙܹܐ ܕܡܲܢܘܼ ܕܛܵܒܲܗ ܒܸܣܪܹܗ ܘܩܲܪܸܒܼ ܕܼܒܼܚ̈ܬܐ 394 ܐܸܢܗܘ̤ ܕܡܸܠܬܼܵܐ ܫܲܚܠܸܦ ܝܵܬܹܗ ܘܲܗܘ̤ܵܐ ܒܸܣܪܵܐ . 395 : ܡܵܢܐ ܗ̣ܝ ܕܐܲܠܨܵܬ̤ ܕܢܼܛܒܘܿܥ ܢܲܦܫܵܐ ܒܛܲܒܼܥܵܐ ܕܐ̄ܢܵܫ̈ܐ 396 ܕܩܲܒܸܠ ܓܙܘܼܪܬܵܐ ܒܦܲܓܼܪܹܗ ܒܗܘ̇ ܡܵܐ ܕܲܗܘ̤ܵܐ .. 397 : ܒܡ̇ܢ ܐܸܫܬܲܠܲܡ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܟܸܐܢܹ̈ܐ 398 ܐܲܝܟܵܘ ܕܲܗܘ̤ܵܘ ܐ̄ܚܢܹ̈ܐ ܥܲܡܡܹ̈ܐ ܕܒܹܝܬܼ 399 ܘܐܸܢܗܘ̤ ܐܲܒܼܪܵܗܵܡ . 400 ܕܗ̇ܘ ܠܵܘ ܦܲܓܼܪܵܐ ܕܒܹܝܬܼ ܐܲܒܼܪܵܗܵܡ ܩܲܒܸܠ ܛܲܒܼܥܵܐ : pb. f.25v 401 ܕܲܓܵܠ ܡܵܕܹܝܢ ܐܵܦ ܡܘܼܠܟܵܢܵܐ ܕܲܠܘܵܬܼ ܐܲܒܼܪܵܡ .. 402 : ܕܠܵܘ ܒܲܪ ܕܵܘܝܼܕ ܝܸܠܕܲܬ̤ ܡܲܪܝܼܡ ܐܸܠܵܐ ܡܸܠܬܼܵܐ 403 ܐܘܿ ܒܲܕܸܩ ܠܲܢ ܕܡܲܢܘܼ ܦܲܓܼܪܵܐ ܕܩܲܒܸܿܠ ܛܲܒܼܥܵܐ . 404 : ܐܘ ܬܵܘ ܝܼܠܲܦܘ ܘܦܘܼܫܘ ܡ̣ܢ ܚܘܼܬܼܪܵܐ ܕܪܸ̈ܥܝܵܢܲܒܘܿܢ 405 ܡܵܐ ܛܵܥܝܼܢ ܐ̄ܢܬܘܿܢ ܒܲܫܒܼܝܼܠ ܙܹܐܦܵܐ ܕܲܡܠܹܐ .. 406 : ܬܵܘ ܒܲܠܘܼܝܼܬܲܢ ܘܲܢܚܘܝܼܟܼܘܿܢ ܐܘܼܪܚܵܐ ܕܫܲܝܢܵܐ 407 ܡ̇ܢ ܚܵܢܹܝܢ ܐ̄ܢܬܘܿܢ ܠܲܘܼܩܒܼܵܠ ܢܝܼܫܵܐ ܕܲܩܒܵܠ ܒܝܼܫܵܐ . 408 : ܡܬܘܿܚܘ ܪܸܥܝܵܢܟܘܿܢ ܘܕܲܡܵܘ ܥܲܡܲܢ ܬܪܹܝܢ ܕܲܗܘ̤ܵܘ ܚܲܕ 409 ܡܸܠܬܼܵܐ ܘܦܲܓܼܪܵܐ ܩܒܲܗ ܠܲܢ ܢܝܼܫܵܐ ܪܵܚܡܹܗ ܕܚܲܬܢܵܐ .. 410 : ܬܵܘ ܢܸܬܼܝܲܠܦ ܫܙܵܘܥܝܲ ܢܲܦܫܵܐ ܚܕܵܐ ܬܵܘܕܝܼܬܵܐ 411 ܡܸܠܬܼܵܐ ܐܲܟܼܬܸܒܼ ܕܲܗܘ̤ܵܐ ܒܸܣܪܵܐ ܠܵܘ ܒܲܟܼܝܵܢܵܐ . 412 : ܐܸܠܵܐ ܕܐܲܓܸܢ ܡܸܠܬܐ ܒܒܸܣܪܵܐ ܟܲܣܝܵܐ ܒܓܸܠܝܵܐ 413 ܕܐܲܓܼܢ ܐܸܡܲܪ ܠܵܘ ܕܐܸܫܬܿܚܠܲܦ ܡ̣ܢ ܡܵܐ ܕܐܝܼܬܵܘܗܝ .. 414 : ܠܵܐ ܓܹܝܪ ܡܵܨܝܵܐ ܕܢܸܗܘܹܐ ܘܢܲܓܸܢ ܗܘ̤ ܒܲܟܼܝܵܢܹܗ 415 ܚܲܕ ܒܲܐ̄ܚܪܹܢܵܐ ܡܨܝܵܐ ܕܢܲܓܸܢ ܒܚܘܼܒܵܐ ܫܲܠܡܵܐ . 416 : ܘܚܲܕ ܒܲܠܚܘܿܕܵܘܗܝ ܐܲܝܟܵܢ ܡܲܓܢ ܗܘ̤ ܒܲܩܢܘܿܡܹܗ 417 ܡܸܠܬܹܗ ܕܐܲܒܼܵܐ ܬܲܚܬܝܼ ܢܲܦܫܹܗ ܒܝܲܕ ܨܒܼܝܵܢܵܐ .. 418 : ܘܐܲܓܸܢ ܚܲܝܠܹܗ ܒܦܲܓܼܪܵܐ ܕܲܟܼܝܵܐ ܕܝܲܠܕܲܬ̤ ܡܲܪܝܼܡ 419 ܠܵܐ ܒܐܝܼܬܘܼܬܹܗ ܬܲܚܬܝܼ ܢܲܦܫܹܗ ܘܐܸܬܼܵܐ ܠܝܲܠܕܵܐ . 420 : ܨܒܼܝܵܢ ܚܘܼܒܹܗ ܥܡܲܢ ܒܲܐܚܙܹܢܵܐ ܘܲܩ̣ܪܵܝܗܝ ܒܲܫܡܹܗ 421 ܠܵܘ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢܟܠ ܝܸܠܕܲܬ̤ ܡܲܪܝܲܡ .. 422 : ܐ̄ܢܵܫܵܐ ܝܸܠܕܲܬ̤ ܕܕܵܡܹܐ ܟܠܹܗ ܠܲܒܼܢܲܝ̈ ܓܸܢܣܹܗ 423 ܠܵܘ ܪܘܼܚܵܢܵܐ ܕܠܵܐ ܪܘܼܟܸܒܼܵܐ ܓܙܵܪ ܐܝܼܕܲܝܵܐ . 424 : ܦܲܓܼܪܵܢܵܝܐ ܗ̄ܘ̣ ܕܓܙܪ̈ܝܗܝ ܐܝܼ̈ܕܹܐ ܕܦܲܓܼܪ̈ܵܢܝܹܐ 425 ܐ̄ܢܵܫܵܐ ܗ̣ܝ ܡܲܪܝܲܡ ܡ̣ܢ ܐ̄ܢܵܫܘܼܬܼܵܐ ܕܛܘܿܗܡܹܗ ܕܐܵܕܼܵܡ .. 426 : ܘܠܵܗ̇ ܗ̄ܘ̣ ܕܵܡܹܐ ܝܼܠܲܕܵܐ ܕܡܸܢܵܗ̇ ܒܦܲܓܼܪܵܐ ܘܢܲܦܫܵܐ 427 ܫܲܘܝܵܐ ܗ̄ܝ̣ ܡܲܪܝܲܡ ܥܲܡ ܢܸܩܒܼܵܬܐ ܒܝܲܕ ܬܘܼܩܵܢܵܗ̇ . 428 : ܪܲܒ ܕܹܝܢ ܝܲܠܕܵܗ̇ ܡ̣ܢ ܟܠ ܝܲܠܕܝܼ̈ܢ ܕܲܒܼܢ̈ܬ ܚܵܘܐ 429 ܕܵܡܹܐ ܝܲܠܕܵܗ̇ ܠܦܲܓܼܪ̈ܵܢܵܝܹܐ ܒܦܲܓܼܪܵܐ ܘܢܲܦܫܵܐ .. 430 ܩܲܝ̣ ܝܼܫ ܘܲܫܒܼܚ ܡ̣ܢ ܦܲܓܼܪ̈ܵܢܹܐ ܒܝܲܕ ܬܘܼܩܵܢܹܗ . 431 ܕܵܡܹܐ ܟܝܵܢܹܗ ܠܲܕܝܵܠܸܕܬܹܗ ܕܡܸܢܵܗ̇ ܐܝܼܬܵܘܗܝ . 432 : ܘܥܸܠܵܝ ܡܸܢܵܗ̇ ܕܠܵܐ ܡ̣ܢ ܙܲܪܥܵܐ ܗܘ̤ܵܐ ܪܘܼܟܵܒܹܗ 433 ܐ̄ܢܵܫܵܐ ܗ̄ܘ̣ ܟܠܹܗ ܒܝܲܕ ܫܘܼܡܠܵܝܵܐ ܕܦܲܓܼܪܵܐ ܘܢܲܦܫܵܐ .. 434 : ܐܵܦ ܐܲܠܵܗܵܐ ܗ̄ܘ̣ ܕܲܗ̄ܘ̣ܵܐ ܥܘܡܪܵܐ ܠܲܐܠܵܗ ܟܠܵܐ 435 ܒܲܪ ܒܲܪܬ ܐ̄ܢܵܫܵܐ ܗ̄ܝ̣ ܡܸܢܵܗ̇ ܐܝܼܬܼܵܘܗܝ ܟܝܵܢ ܪܘܼܟܵܒܹܗ . 436 : ܘܒܲܪ ܐܝܼܬܘܼܬܼܵܐ ܗ̄ܘ̣ ܕܫܵܘܹܐ ܠܗܵܕܹܐ ܒܚܹܝܠ ܢܵܣܘܿܒܹܗ 437 ܒܲܦܓܪܵܐ ܘܢܲܦܫܵܐ ܕܵܡܹܐ ܠܐܲܚܵܘ̈ܗܝ ܦܲܓܼܪ̈ܵܢܵܝܹܐ .. 438 : ܘܲܒܼܫܘܼܠܛܵܢܵܐ ܫܘܹܐ ܥܲܡ ܡܸܠܬܹܐ ܝܲܠܕܹܗ ܕܲܐܒܼܵܐ 439 ܒܝܲܠܕܵܐ ܘܒܲܛܢܵܐ ܘܚܲܫܲܝ̈ ܦܲܓܼܪܵܐ ܐ̄ܢܵܫܵܐ ܗ̄ܘ̣ ܟܠܹܗ . 440 : ܘܒܲܫܒܝܼܚܵܝܵܬ̈ܐ ܕܩܲܒܸܿܠ ܘܝܼܪܸܬܼ ܐܲܠܵܗ ܟܠܵܐ ܗ̄ܘ̣ 441 ܠܵܘ ܦܘܼܠܵܓܼܵܐ ܕܲܒܼܪܵܐ ܘܲܒܼܪܵܐ ܒܛܢܘ ܚܘܼܫܵܒܲܝ̈ .. 442 : ܠܵܐ ܢܸܬܥܲܕܲܠ ܗܲܪ̈ܛܝܼܩܵܐ ܒܦܘܼܪܫܵܢ ܡܸܠܲܝ̈ 443 ܟܝܵܢܹ̈ܐ ܐܸܡܪܸܬܼ ܬܪܹܝܢ ܕܲܦܪܝܼܫܝܼܢ ܚܲܕ ܡ̣ܢ ܚܲܒܼܪܹܗ . 444 : ܠܵܘ ܦܲܪ̈ܨܘܿܦܹܐ ܬܪܹܝܢ ܡܲܢܲܥ ܐ̄ܢܵܐ ܐܲܝܟ ܛܵܠܘܿܡܹ̈ܐ 445 ܚܲܕ ܗܘ̣ ܝܵܕܲܥ ܠܡܸܠܬܹܗ ܕܐܲܒܼܵܐ ܘܦܲܓܼܪܵܐ ܕܡܸܢܲܢ .. 446 : ܟܲܕ ܣܵܓܸܕ ܐ̄ܢܵܐ ܒܦܲܓܼܪܵܢܵܝܵܐ ܠܪܘܼܚܵܢܵܝܵܐ 447 ܚܲܕ ܬܵܘܕܝܼܬܼܵܐ ܕܠܵܐ ܦܘܼܠܵܓܵܐ ܡܩܲܪܸܒ ܪܸܥܝܵܢܝ . 448 : ܘܲܡܢܲܫܸܩ ܐ̄ܢܵܐ ܠܲܠܒܼܘܿܫ ܡܲܠܟܵܐ ܡܸܛܠ ܡܲܠܟܵܐ 449 ܟܝܵܫܹ̈ܐ ܦܸܪܫܸ̇ܬ ܡܸܛܠ ܚܲܫܹ̈ܐ ܘܲܫܒܼܚ̈ܝܬܐ ܀ 450 : ܚܲܕ ܚܵܫܘܿܫܵܐ ܘܠܵܐ ܚܵܫܘܿܫܵܐ ܡܸܠܬܼܵܐ ܘܦܲܓܼܪܵܐ 451 ܡܸܛܠ ܡܲܪܝܲܡ ܕܲܠܡ̇ܢ ܝܸܠܕܲܬ̤ ܗܘ̤ܘ ܚܸܪ̈ܚܐ . 452 : ܘܡܸܛܠ ܗܵܕܹܐ ܓܠܹܝܬ ܬܲܚܦܝܼܬܼܵܐ ܒܦܘܼܪܫܵܢ ܡܸܠܲܝ̈ 453 ܠܲܝܬ ܠܐܝܼܬܘܼܬܼܵܐ ܐܸܡܵܐ ܕܒܸܣܙܵܐ ܗܕܲܝܘܿܛܵܐ .. 454 : ܡ̇ܢ ܕܵܠܚ ܐܲܢ̄ܬ ܫܲܦܝܘܼܬ ܩܘܼܫܬܼܵܐ ܒܬܸܛܪܹ̈ܐ ܕܥܵܘܠܵܟ 455 ܠܵܘ ܠܲܗܘܵܝܵܐ ܚܲܕ ܬܵܐ ܐܸܬ̣ܵܐ ܟܣܹܐ ܡ̣ܢ ܟܠܵܐ . pb. f.26r 456 ܕܠܵܐ ܡܸܣܬܲܝܲܟ ܐܲܚܝܼܕܼ ܟܠܵܐ ܠܓܼܵܘ ܡ̣ܢ ܣܵܟ̣ܵܐ . 457 ܐܸܡܵܐ ܗ̄ܝ̣ ܡܲܪܝܲܡ ܕܐܵܕܼܵܡ ܕܲܬܼܪܹܝܢ ܠܵܘ ܕܐܝܼܬܼܘܼܬܼܵܐ ܀ 458 ܒܲܕܼܡܘܼܬܼ ܐܲܪܥܵܐ ܝܸܥܕܲܬ̤ ܐܵܦ ܗ̤ܝ ܕܠܵܐ ܙܘܼܘܵܓܼܵܐ 459 ܗܵܘ̇ ܦܘܼܩܕܵܢܵܐ ܕܲܪܡܲܙ ܠܲܐܪܥܵܐ ܘܝܼܠܕܲܬ̤ ܠܐܵܕܼܵܡ . 460 : ܗܘ̤ ܨܵܪܲܨܲܠܡܵܐ ܒܓܼܵܘ ܗܲܕܵ ܡܹ̈ܝܗ̇ ܒܲܕܼܡܘܼܬܼ ܐܵܕܼܵܡ 461 ܠܲܓܼܙܪܵ ܕܝܼܢܵܐ ܕܚܲܝܸܒܼ ܠܐܵܕܼܵܡ ܨܒ̣ܵܐ ܕܲܢܒܲܛܸܠ ܀ 462 : ܘܡ̣ܢ ܚܲܝܵܒܹ̈ܐ ܥܒ݂ܲܕܼ ܙܲܟܵܝܵܐ ܘܙܲܟܿܝܼ ܠܐܕܼܵܡ 463 ܒܪܸܓܲܬܼ ܢܹܐܪܵܐ ܚܵܒ̣ ܩܲܕܼܡܵܝܵܐ ܘܚܲܝܸܒܼ ܠܲܒܼܢܵܘ̈ܗܝ . 464 : ܘܲܒܼܚܘܼܡܣܵܢܵܐ ܢܣ݂ܲܒܼ ܙܵܟܼܘܼܬܼܵܐ ܐܵܕܼܵܡ ܒܵܐܕܼܵܡ 465 ܒܡܲܪܝܲܡ ܒܲܛܸܠ ܗܵܝ̇ ܒܲܪܬܼ ܩܵܠܵܐ ܕܒܸܐܕܼܢܲܝ̈ ܚܵܘܵܐ ܀ 466 : ܬܲܡ̇ܢ ܡܵܘܬܿܐ ܘܗܵܪܟܿܐ ܚܲܝܹ̈ܐ ܕܡܲܚܝܼܢ ܠܐܵܕܼܵܡ 467 ܒܐܸܕܼܢܲܝ̈ ܚܵܘܵܐ ܙܪܲܥ̣ ܡܵܪܘܕܼܵܐ ܡܸܪܲܢܼܡܵܘܬܿܐ . 468 : ܘܒܼܐܸܕܼܢܲܝ̈ ܡܲܪܝܲܡ ܐܲܟܼܪܸܙ ܥܝܼܪܵܐ ܩܵܠ ܬܲܪܥܘܼܬܼܵܐ 469 ܒܒܹܝܬܼ ܐܲܣܝܼܪܹ̈ܐ ܕܟܹܐܒܹܐ ܕܝܲܠܕܵܐ ܚܲܒܼܫܵܗ̇ ܠܚܵܘܵܐ ܀ 470 : ܘܲܒܼܒܼܘܼܪ̈ܟܵܬܼܵܐ ܕܲܠܘܵܬܼ ܡܲܪܝܲܡ ܫܪ̣ܵܝܗܝ ܠܠܘܼܚܵܡܵܐ 471 ܡܸܛܠ ܐܵܕܼܵܡ ܠܵܛܵܗ̇ ܠܐܲܪܢܵܐ ܕܬܲܘܥܵܐ ܟܘܼܒܹ̈ܐ . 472 : ܘܲܒܼܒܲܪ ܐܵܕܼܵܡ ܦܲܠܚܵܗ̇ ܒܫܘܼܒܼܚܵܐ ܕܬܸܬܸܿܠ ܫܘܼܒܼܚܵܐ 473 ܠܨܠܡܵܐ ܕܐܲܫܚܸܬܼ ܒܨܵܐܬܼ̇ܐ ܕܥܵܘܠܵܐ ܨܒ̣ܵܐ ܕܲܢܚܕܼܬܼ ܀ 474 : ܘܢܲܣܟܵܗ̇ ܒܪܘܼܚܵܐ ܘܩܲܕܼܡܵܗ̇ ܕܼܵܗܒܼܵܐ ܪܘܼܚܵܢܵܝܵܐ 475 ܒܢܲܦ̣ܫܵܐ ܘܦܲܓܼܪܵܐ ܚܛ̣ܵܘ ܡܵܝܘܿܬܹ̈ܐ ܘܚܵܒ̣ܘ ܠܲܚܛܝܼܬܼܵܐ . 476 : ܘܚܲܪܲܪ ܐܢܘܿܢ ܒܝܲܕܼ ܒܲܪ̈ܢܵܫܐ ܒܲܦܓܼܪܵܐ ܘܢܲܦ̣ܫܵܐ 477 ܒܗܵܕܹܐ ܬܸܢܘܲܝ ܫܩ݂ܲܠ ܒܲܪܢܵܫܵܐ ܡ̣ܢ ܒܲܪܬܼ ܐ̄ܢܵܫܵܐ ܀ 478 : ܘܲܙܝܢܵܗ ܒܪܘܼܚܵܐ ܕܢܸܦܪܘܿܩ ܓܸܢܣܹܗ ܡ̣ܢ ܚܲܣܝܼܢܵܐ 479 ܘܡܸܟܹܝܠ ܙܵܕܹܿܩ ܕܲܢܟܲܢܹܐ ܠܵܗ̇ ܫܡܵܐ ܠܲܕܼܟܼܝܼܬܼܵܐ . 480 : ܐܸܡܵܐ ܕܨܠܡܵܠ ܕܡܸܬܼܒܲܕܲܩ ܒܹܗ ܠܸܡ [...] ܟܲܣܝܘܼܬܼܵܐ 481 ܠܝܲܠܕܵܐ ܢܸܩܪܹܝܗܝ ܡܫܝܼܚܵܐ ܘܲܒܼܪܵܐ ܡܲܠܟܵܐ ܘܿܡܵܪܵܐ ܀ 482 : ܕܡܘܼܬܼܵܐ ܕܥܲܒܼܕܵܐ ܕܲܗܘ̤ܵܐ ܡܵܪܵܐ ܒܝܲܕ ܢܵܣܘܿܒܹܗ 483 ܘܐܸܢ ܡܸܬܿܬܲ ܩܠܝܼܢ ܗܲܪ̈ܵܛܝܼܩܹܐ ܒܲܫܒܼܝܼܠ ܡܸܢܲܝ̈ . 484 : ܥܲܡܹܗ ܢܕܼܘܼܢܘܢ ܕܗܵܗ̇ ܕܲܩܪܹܝܬܹܗ ܡܸܠܬܼܵܐ ܘܦܲܓܼܪܵܐ 485 ܡܸܢܹܗ ܝܼ̇ܦܹܬܼ ܕܐܸܩܪܹܝܘܗܝ ܒܲܫܡܵܐ ܕܥܲܒܼܕܵܐ ܘܲܒܼܪܵܐ ܀ 486 : ܟܲܕܼ ܐܵܡܲ݁ܪ ܗ̄ܘ̣ܵܐ ܕܗܵܐ ܐܵܙܸܠ̇ ܐ̄ܢܵܐ ܠܘܵܬܼ ܐܵܒ̣ܝ ܘܐܲܠܵܗܝ 487 ܐܸܢ ܐܲܠܵܗܵܐ ܗ̄ܘ̣ ܐܲܝܟܲܢ ܐܵܙܹ̇ܠ ܠܘܵܬܼ ܐܲܠܵܗܹܗ . 488 ܘܐܸܢ ܥܵܒܼܘܿܕܼܵܐ ܗ̄ܘ̣ ܐܲܝܟܲܢ ܩܲܒܸܿܠ ܗܘܝܵܐ ܕܲܬܪܹܝܢ . 489 ܠܲܝܬܿܐܲܠܵܗܵܐ ܠܲܐܠܵܗܘܼܬܼܵܐ ܗܲܪܵܣܝܘܿܛܵܐ ܀ 490 : ܠܲܝܬܿ ܥܵܒ̣ܘܿܕܼܵܐ ܠܡܲܬܼܩܸܢ ܟܠܵܐ ܟܠܝܼ ܓܘܼܕܼܵܦܝ̈ܟ 491 ܫܠܵܘ̣ ܠܵܐ ܬܸܩܥܘܿܢ ܒܲܕ ܡܘܼܬܼܠܵܓܸܝܘܿܢ ܪܹܫ ܣܸܕܼܪ̈ܲܝܟܿܘܿܢ . 492 : ܙܹܠܘܢܘܼܚܘ ܩܲܠܝܼܠ ܡ̣ܢ ܬܲܟܼܬܿܘܼܫܵܐ ܕܓܼܘܼܕܼܵܦܲܝ̈ܟܿܘܿܢ 493 ܠܲܢ ܠܵܐ ܢܸܗܘܹܐ ܕܲܠܟܼܘܿܢ ܢ̣ܫܠܲܡ ܐܸܠܵܐ ܠܩܘܼܫܬܐ ܀ 494 : ܘܡܵܘܬܿܐ ܘܚܲܝܹ̈ܐ ܠܵܐ ܦܪܫܝܼܢ ܠܲܢ ܡ̣ܢ ܬܘܼܟܼܠܵܢܲܢ 495 ܠܵܐ ܡܸܬܼܡܲܙܲܓܼ ܢܘܼܗܪܵܐ ܒܚܸܫܟܿܐ ܕܢܘܼܟܼܪܵܝ ܗ̄ܘ̣ ܠܹܗ . 496 : ܘܠܵܐ ܡܸܬܼܚܲܠܛܵܐ ܬܵܘܕܼܝܼܬܼ ܢܲܦ̣ܫܲܢ ܥܲܡ ܙܹܐܦܵܢܹ̈ܐ 497 ܚܕܼܵܐ ܬܵܘܕܼܝܼܬܼܵܐ ܕܚܲܕܼ ܐܲܠܵܗܵܐ ܩܒ̣ܝܼܥܵܐ ܒܢܲܦ̣ܫܲܢ ܀ 498 : ܕܐܝܼܬܼܵܘܗܝ ܡܸܡܬܘܿܡ ܐܲܟܼܡܵܐ ܕܐܝܼܬܼܵܘܗܝ ܕܠܵܐ ܫܘܼܚܠܵܦܐ 499 ܘܕܼܐܝܼܬܼ ܠܹܗ ܝܲܠܕܵܐ ܕܝܼܠܝܼܕ ܡܸܢܹܗ ܟܬܼܝܼܒܼܵܐ ܒܠܸܒܲܢ . 500 : ܘܲܕܼܠܲܝܬܿ ܙܲܒܼܢܵܐ ܒܹܝܬܼ ܠܹܗ ܠܝܲܠܕܹܗ ܫܲܪܝܼܪܵܐ ܠܲܢ 501 ܕܐܝܼܬܼܬܘܼܒܼ ܪܘܼܚܵܐ ܩܢܘܿܡܵܐ ܕܡܸܢܹܗ ܠܵܐ ܦܠܝܼܠܓܼܝܼܢ ܀ 502 : ܘܲܫܘܹܐ ܥܲܡܹܗ ܒܟܼܠܗܹܝܢ ܕܲܩܢܹܐ ܐܲܠܵܗܵܐܝܼܬܼ 503 ܡܵܘܕܝܼܢܲܢ ܬܘܼܒܼ ܒܗܵܕܹܐ ܕܲܗܘ̤ܵܬܼ ܒܫܘܼܠܵܡ ܙܲܒܼܢܹ̈ܐ . 504 ܕܦܲܪܩܲܢ ܒܲܒܼܪܹܗ ܘܫܝܹܢ ܥܡܲܢ ܪܵܘܡܵܐ ܘܥܘܼܡܩܵܐ : pb. f.26v 505 ܒܲܒܼܪܹܗ ܐܸܡ̇ܪܹܬܼ ܡܸܠܬܼܵܐ ܕܡܸܢܹܗ ܘܦܲܓܼܪܵܐ ܕܡܸܢܲܢ ܀ 506 : ܚܲܕܼ ܪܘܼܚܵܢܵܐ ܘܚܲܕܼ ܦܲܓܼܪܵܢܵܐ ܟܲܣܝܵܐ ܒܓܸܠܝܵܐ 507 ܬܪܹܝܢ ܒܲܟܼܝܵܢܹ̈ܐ ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܼܵܐ . 508 : ܚܲܕܒܐܝܼܬܼܘܼܬܼܵܐ ܕܲܨܒ̣ܵܐ ܘܝܲܩܲܪ̣ ܕܝܼܠܹܗ ܒܕܼܝܼܠܹܗ 509 : ܠܹܗ ܗܘ̤ ܦܲܐܝ̈ܢ ܟܠ ܝܼܕܹ̈ܐܥܵܬܼܵܐ ܐܠܡܲܬܼܩܸܢ ܟܠܵܐ 510 ܕܚܲܟܿܝܼܡܵܐܝܼܬܼ ܕܲܒܲܪܕ ܝܼܠܹܗ ܠܘܵܬܼܝܼܕܲ ܥܬܹܗ ܀ ܥܲܠ ܝܲܠܕܹܗ ܕܡܵܪܢ ܥܲܠ ܝܲܠܕܹܗ ܕܡܵܪܢ