ܥܲܠ ܥܡܵܕܼܗ ܕܦܵܪܘܿܩܲܢ
                    ܕܲܒ̣ܝܘܿܪܕܢܵܢ ܥܲܠ ܥܡܵܕܼܗ ܕܦܵܪܘܿܩܲܢ ܕܲܒ̣ܝܘܿܪܕܢܵܢ ܥܲܠ ܥܡܵܕܼܗ ܕܦܵܪܘܿܩܲܢ ܕܲܒ̣ܝܘܿܪܕܢܵܢ ܕܝܼܠܹܗ ܟܲܕܼ ܕܝܼܠܹܗ ܕܩܲܕܝܼܫܵܐ ܡܵܪܝ ܝܲܥܩܘܿܒ̣ ܡܐܡܪܐ . ܚ . ܕܥܲܠ ( ܥܡܵܕܼܗ ܕܦܵܪܘܿܩܲܢ ܕܲܒ̣ܝܘܿܪܕܢܵܢ 1 : ܕܝܼܠܹܗ ܟܲܕܼ ܕܝܼܠܹܗ ܕܩܲܕܝܼܫܵܐ ܡܵܪܝ ܝܲܥܩܘܿܒ̣ ܡܐܡܪܐ . ܚ . ܕܥܲܠ ( ܥܡܵܕܼܗ ܕܦܵܪܘܿܩܲܢ ܕܲܒ̣ܝܘܿܪܕܢܵܢ 1 : ܚܲܬܼܢܵܐ ܡܫܝܼܚܵܐ ܚܠܘܿܠܵܐ ܥ̣ܒܲܕܼ ܠܵܗ̇ ܠܥܸܕܲܬܼ ܥܲܡܡܹ̈ܐ : ܘܲܒ̣ܡܸܫܬ݁ܘܼܬܼܵܐ ܕܐܲܬܼܩܲܢ ܗ̄ܘ̣ܵܐ ܠܵܗ̇ ܥܵܠܡܵܐ ܐܲܪܓܸܫ̣ ܀ ܒܲܪ ܡܲܠܟ݁ܘܼܬܼܵܐ ܨܒ̣ܵܐ ܗ̄ܘ̣ܵܐ ܕܢܸܡܟ݁ܘܿܪ 2 : ܠܲܡܛܲܪܲܦܬܵܐ : ܘܫܲܕܪܵܗ̇ ܕܬܹܐܙܲܠ ܨܹܝܕܼ ܡܲܒ݁ܘܼܥܵܐ ܕܲܬܼܫܝܼܓ̣ ܚܸܵܠܵܗ̇ ܀ ܚ̣ܙܵܗ̇ ܠܲܪܕܸܝܦܬܵܐ ܕܲܡܚܝܼܠܵܐ ܗ̄ܘ̣ܵܬܼ ܢܲܚܒܵܐ ܘܠܲܐܝܵܐ : ܘܲܡܙܲܓ̣ ܡܲܝ̈ܵܐ ܘܫܲܕܪܵܗ̇ 3 : ܕܬܸܣܚܸܐ ܘܟܸܢ ܡܸܬܼܡܲܟ̣ܪܵܐ ܀ ܚ̣ܵܪ ( ܒܹܗ ܒܫܘܼܦܪܵܗ̇ 4 : ܕܐܸܫܬܲܢܝܼ ܗ̄ܘ̣ܵܐ ܒܥܸܛܪܵܐ ܕܨܲܠܡܹ̈ܐ : pb. 168 ܘܲܙܠܲܚ̣ ܫܸܦܥܹ̈ܐ ܕܢܲܗܝܼܪܵܐ ܒܐܲܦܹ̈ܝܗ̇ ܕܢܸܫܦܲܪ ܓܵܘܢܵܗ̇ ܀ ܠܡܲܝ̈ܵܐ ܒܚܝܼܪܹ̈ܐ ܐܲܚܬܼܵܗ̇ ܠܘܼܩܕܲܡ ܟܲܕܼ ܡܵܟܲܪ ܠܵܗ : ܕܲܠܙܵܢܝܘܼܬܼܵܐ ܢܸܡܪܘܿܩ ܡܸܢܵܗ̇ ܒܩܲܕܝܼܫܘܼܬܼܵܐ ܀ ܟܵܪ ܒܵܗ̇ ܪܹܝܚܵܐ ܗܵܘ̇ ܕܲܣܘܵܬܼܵܐ ܕܡ̣ܢ 5 : ܕܸܒܼ̈ܚܵܬܼܵܐ : ܘܐܲܥ̣ܒܲܪ ܥܠܹܝܗ̇ ܡܲܝ̈ܵܐ ܢܲܩ̈ܕܹܐ ܕܢܸܒ̣ܣܲܡ ܓܘܼܫܡܵܗ̇ ܀ ܐܸܣܬܲܪܝܲܬ݀ ܗ̄ܘ̣ܵܬܼ ܡ̣ܢ ܙܲܗܡܘܼܬܼܵܐ ܕܲܥ̈ܠܵܘܵܬܼܵܐ : ܘܪܲܣ̣ ܒܵܗ̇ ܩܘܼܕܼܫܵܐ ܕܬܸܬܼܢܲܩܲܕܼ ܒܹܗ ܡ̣ܢ ܛܲܡܐܘܼܬܼܵܐ ܀ ܣܵܡ̣ ܗ̄ܘ̣ܵܐ ܒܥܘܼܒܵܐ ܕܡܲܥܡܘܿܕܼܝܼܬܼܵܐ ܐܸܣܛܲܠ ܫܘܼܒ̣ܚܵܐ : ܘܫܲܕܪܵܗ̇ ܠܟܲܠܬܼܵܐ ܕܬܸܚܘܿܕܼ ܬܸܠܒܲܫ ܡ̣ܢ ܓܵܘ ܡܲܝ̈ܵܐ ܀ ܩ̣ܪܵܐ ܠܫܲܪܝܼܪܹܗ ܒܲܪ ܥܲܩܪܘܼܬܪܵܐ ܘܫܲܕܪܹܗ ܩܘܼܕܼܡܵܘܗܝ : ܕܢܹܐܙܲܠ ܢܵܘܒܸ݁ܠ ܨܸܒ̣ܬܼܵܐ ܠܟܲܠܬܼܵܐ ܥܲܕܼ ܐܵܬܹ̇ܐ ܗܘ݀ ܀ ܢܦܲܩ̣ ܝܘܿܚܲܢܵܢ ܘܲܛܥܝܼܢ ܥܘܼܬܼܪܵܐ ܕܓܲܙܵܐ ܪܲܒܵܐ : ܕܲܢܨܲܒܸܬܼ ܗ̄ܘ̣ܵܐ ܒܲܪ̄ܬܼ ܡܸܣ̈ܟܹ݁ܢܹܐ ܐܲܝܟ̣ ܕܐܸܬܼܦܲܩܲܕܼ ܀ ܫܩܲܠ̣ ܗ̄ܘ̣ܵܐ ܦܲܬܼܚ̣ܵܗ̇ ܠܥܲܝܒܵܐ ܕܪܘܼܚܵܐ ܠܥܸܠ ܡ̣ܢ ܡܲܝ̈ܵܐ : ܘܐܲܦܸܩ̣ ܢܲܚ̈ܬܹܐ ܕܬܸܠܒܲܫ ܥܹܕܬܵܐ ܒܩܲܕܝܼܫܘܼܬܼܵܐ ܀ ܚ̣ܵܘܝܼ ܗ̄ܘ̣ܵܐ ܠܵܗ̇ ܢܲܚ̈ܬܹܐ ܬܡܝܼ̈ܗܹܐ ܕܠܵܐ ܚܙܹܝܢ ܗ̄ܘ̣ܵܘ ܠܵܗ̇ : ܕܲܒ̣ܗܵܘ̇ ܢܵܘܠܵܐ ܕܒܹܝܬܼ ܐܲܠܵܗܵܐ ܐܸܬܼܥܲܬܲܕܼܘ ܗ̄ܘ̣ܵܘ ܀ ܫܒ̣ܵܗ̇ ܒܲܣܡܵܘܕܹܗ ܫܲܓܘܼܫܬܼܵܢܵܐ ( ܛܥܝܼܢ ܫܘܼܘ̈ܕܵܝܹܐ 6 : ܟܲܕܼ ܡܲܟ̣ܪܸܙ ܠܵܗ̇ ܠܒܲܪ̄ܬܼ ܚܵܕܼܘܿܪܹ̈ܐ 7 : ܡܲܠܟ݁ܘܼܬܼ ܪܵܘܡܵܐ ܀ ܗܵܐ ܡܲܠܟ݁ܘܼܬܼܵܐ ܩܸܪܒܲܬ݀ ܠܵܗ̇ ܠܲܡ ܗܵܝ̇ ܕܲܫܡܲܝܵܐ : ܙܵܚ̣ ܠܹܗ ܚܲܬܼܢܵܐ ܕܢܹܬܸܐ ܠܘܵܬܹܟ̣ܝ ܕܬܸܬܼܚܲܕܹܝܢ ܒܹܗ ܀ pb. 169 ܩ̣ܪܵܗ̇ ܠܲܛܠܝܼܬܼܵܐ ܘܝܸܗܒܲܬ݀ ܢܲܦ̮ܫܵܗ̇ ܠܡܸܨܛܲܒܵܬܼܘܼ : ܕܝܸܠܦܲܬ݀ ܗ̄ܘ̣ܵܬܼ ܠܵܗ̇ ܕܚܲܬܼܢܵܐ ܡܲܠܟܵܐ ܗ̄ܘ̣ ܕܐܵܬܹ̇ܐ ܨܹܐܕܹܝܗ̇ ܀ ܩܪܵܬܼ ܠܐܹܫܲܥܝܵܐ ܕܬܹܐܠܲܦ ܡܸܢܹܗ ܥܲܠ ܝܘܿܚܲܢܵܢ : ܕܡܲܢ̣ܢܘܼ ܗܵܢܵܐ ܕܲܡܣܲܒܲܪ ܠܝܼ ܡܲܠܟ݁ܘܼܬܼ ܪܵܘܡܵܐ ܀ ܬܵܐ ܠܵܟ̣ ܢܒ̣ܝܼܵܐ ܬܵܐ ܦܲܫܸܩ ܠܝܼ ܥܲܠ ܟܵܪܘܿܙܵܐ : ܕܲܣܢܝܼܩܵܐ ܐ̄ܢܵܐ ܕܡܸܢܵܟ̣ ܐܹܠܲܦ ܫܲܪܝܼܪܵܐܝܼܬܼ ܀ ܡܩܲܒ݁ܠܵܐ ܐ̄ܢܵܐ ܠܹܗ ܠܩܵܠܵܟ̣ ܕܝܼܠܵܟ̣ ܕܲܚܠܵܦܲܝ ̈̄ܘ̣ : ܫܡܝܼܥ ܗ̄ܘ̣ ܠܝܼ ܓܹܝܪ ܡܹܐܡܪܹܗ ܕܫܲܪܒܵܟ̣ ܗܵܐ ܡ̣̤ ܢܘܼܓ̣ܪܵܐ ܀ ܐܲܢ̄ܬ݁ ܐܲܬܼܟܸܠܬܵܢܝ ܥܲܠ ܦܘܼܢܵܝܵܐ ܒܲܢܒ̣ܝܼܘܼܬܼܵܟ̣ : ܬܵܐ ܚܙܝܼ ܕܲܠܡܵܐ ܡܛ̣ܵܐ ܠܹܗ ܙܲܒ̣ܢܵܐ ܕܥܵܐ̇ܠܵܐ ܐ̄ܢܵܐ ܒܹܗ ܀ ܚܙܝܼ ܡܵܐ ܛܸܒܹܗ ܕܗܵܢܵܐ ܕܡܲܟ̣ܪܸܙ ܝܲܩܝܼܪܼ̈ܵܬܼܵܐ : ܟܲܕܼ ܗܘ݀ ܩܢܘܿܡܹܗ ܡܸܣܟܹܢܘܼܬܼܵܐ ܡܸܬܼܚܲܙܝܵܐ ܒܹܗ ܀ ܡܣܲܪܲܩ ܚܸܙܘܹܗ ܘܥܲܬ݁ܝܼܪ ܩܵܠܵܐ ܕܟ̣ܵܪܘܿܙܘܼܬܹܗ : ܒܨܝܼܪ ܐܸܣܟܹ̈ܡܹܗ ܘܪܲܒܵܐ ܡܸܠܬܹܗ ܒܐܸܕܢܲܝ̈ ܟܠܢܵܫ ܀ ܠܵܘ ܒܲܡܫܘܼܚܬܹܗ ܡܡܲܠܸܠ ܓܲܒ̣ܪܵܐ ܡ̣ܢ ܕܲܚܙܹܝ̇ܬܹܗ : ܘܠܵܘ ܐܲܟ̣ܘܵܬܹܗ 8 : ܒܨܝܼܪ ܫܘܼܘܕܵܝܵܐ ܕܙܵܪܲܥ̇ ܒܐܸܕܼܢܲܝ̈ ܀ ܡܵܘܪܸܒ̣ ܡܸܠܹܗ ܟܲܕܼ ܗܘ݀ ܠܲܓ̣ܡܵܪ ܠܵܐ ܩܢܸܐ ܡܸܕܸܡ : ܦܵܗܹ̇ܐ ܒܚܘܼܪܒܵܐ ܘܲܡܣܲܒܲܪ ܠܝܼ ܡܲܠܟ݁ܘܼܬܼ ܪܵܘܡܵܐ ܀ ܐ̄ܡܲܪ ܠܝܼ ܢܻܟܝܼܵܐ ܐܸܢ ܫܲܪܝܼܪ ܗ̄ܘ̣ ܐܸܫܡܲܥ ܡܸܠܵܘ̈ܗܝ : ܘܐܸܢ ܠܵܐ ܫܲܪܝܼܪ ܠܵܐ ܐܸܛܥܸܐ ܒܹܗ ܐܲܝܟ̣ ܕܲܒ̣ܫܲܪܟܵܐ ܀ ܡܵܪܵܟ̣ ܐܵܬܹ̇ܐ ܘܲܡܛܲܝܒ̣ܵܐ ܐ̄ܢܵܐ ܐܸܥܘܿܠ ܩܘܼܕܼܡܵܘܗܝ : pb. 170 ܫܪܵܪܵܐ ܓܠܝܼ ܠܝܼ ܠܵܐ ܬܸܫܪܲܟ̣ ܠܵܟ̣ ܨܹܝܕܼ ܥܸܕܼܠܵܝܵܐ ܀ ܩܪܸܒ̣ ܐܹܫܲܥܝܵܐ ܕܢܲܠܦܝܼܗ̇ ܠܥܹܕܬܵܐ ܥܲܠ ܝܘܿܚܲܢܵܢ : ܕܒܲܪ ܐ̄ܪܵܙܹܗ ܗ̄ܘ̣ ܕܚܲܬܼܢܵܐ ܡܵܪܹܟ̣ܝ ܩܲܒܸ݁ܠܝ ܡܸܠܵܘ̈ܗܝ ܀ ܗܵܢܵܘ ܩܵܠܵܐ ܕܩܵܪܹܐ ܒܡܲܕܼܒ݁ܪܵܐ ܩܕܼܵܡ ܒܲܪ ܡܲܠܟܵܐ : ܦܲܢܵܘ ܦܲܢܵܘ ܐܘܼܪܚܵܐ ܠܡܵܪܝܵܐ ܒܗܲܝܡܵܢܘܼܬܼܵܐ ܀ ܙܸܠܝ ܚܘܿܬܼܝ ܘܲܣܚܵܝ ܠܵܐ ܬܸܫܬܲܐܠܝܼܢ ܡ̣ܢ ܟܵܪܘܿܙܵܐ : ܥܲܪܡܵܐ ܡܫܲܦܸܐ ܕܢܲܬܼܩܸܢ ܐܘܼܪܚܵܐ ܠܡܲܠܟܵܐ ܕܐܵܬܹ̇ܐ ܀ ܩܸܪܒܲܬ݀ ܥܹܕܬܵܐ ܟܲܠܲܬܼ ܡܲܠܟܵܐ ܨܹܝܕܼ ܝܘܿܚܲܢܵܢ : ܘܫܲܪܝܼ ܡܲܣܚܸܐ ܡܚܲܠܸܠ ܡܵܪܹܩ ܘܡܩܲܕܸܫ ܠܵܗ̇ ܀ ܗܘ݀ܵܐ ܠܵܗ̇ ܡܗܲܝܡܢܵܐ ܘܲܠܐܝܼ ܒܨܸܒ̣ܬܵܗ̇ ܟܡܵܐ ܕܲܡܨܸܐ ܗ̄ܘ̣ܵܐ : ܐܲܠܸܦ̣ ܚܲܟ݁ܡܵܗ̇ ܕܬܸܬܼܟܵܘܲܢ ܗ̄ܘ̣ܵܬܼ ܕܲܒ̣ܠܝܼܠܵܐ ܗ̄ܘ̣ܵܬܼ ܀ ܫܸܡܥܲܬ݀ ܩܵܠܹܗ ܘܐܸܬܼܪܲܡܝܲܬ݀ ܗ̄ܘ̣ܵܬܼ ܒܵܬܲܪ ܡܸܠܵܘ̈ܗܝ : ܘܣܸܒ̣ܪܲܬ݀ 9 : ܗ̄ܘ̣ܵܬܼ ܠܵܗ̇ ܕܗܘ݀ܝܘܼ ܚܲܬܼܢܵܐ ܕܲܡܟ̣ܝܼܪܵܐ ܠܹܗ ܀ ܐ̄ܚܲܕܬܹܗ ܠܥܲܒ̣ܕܵܐ ܚܲܒ݁ܝܼܒ̣ܵܐܝܼܬܼ ܐܲܝܟ̣ ܕܲܠܡܵܪܵܐ : ܒܗܵܝ̇ ܕܲܟ̣ܣܸܐ ܗ̄ܘ̣ܵܐ ܡܫܝܼܚܵܐ ܡܸܢܵܗ̇ ܒܲܝܢܵܬܼ ܫܲܒ̣ܛܹ̈ܐ ܀ ܚ̣ܙܵܐ ܫܲܪܝܼܪܵܐ ܕܣܲܒ݁ܝܼܟ̣ܵܐ ܒܹܗ ܟܲܠܬܼܵܐ ܕܲܡܟܲܪ : ܘܫܲܪܝܼ ܢܵܦܹ̇ܨ ܥܘܼܒܹܗ ܘܩܵܥܹ̇ܐ ܕܠܵܘ ܚܲܬܼܢܵܐ ܐ̄ܢܵܐ ܀ ܕܲܚܩܵܗ̇ ܡܸܢܹܗ ܕܠܵܐ ܬܸܛܥܸܐ ܒܹܗ ܒܲܕܼ ܥܲܒ̣ܕܵܐ ܗ̄ܘ̣ܵܐ : ܘܲܬܼܠ̣ܵܗ̇ ܕܬܸܗܘܸܐ ܒܣܲܒ̣ܪܹܗ ܕܚܲܬܼܢܵܐ ܟܲܕܼ ܡܲܒ̣ܥܲܕܼ ܗ̄ܘ̣ܵܐ ܀ ܡܲܟܸ݁ܟ̣ ܢܲܦ̮ܫܹܗ ܕܠܵܐ ܫܵܘܹ̇ܐ ܐ̄ܢܵܐ ܘܠܵܐ ܠܲܡܣܵܢܵܘ̈ܗܝ : ܕܪܹܫܵܢܘܼܬܼܵܐ ܠܡܵܪܹܗ ܢܸܛܘܿܪ 10 : ܐܲܝܟ̣ ܫܲܪܝܼܪܵܐ ܀ pb. 171 ܚ̣ܙܵܗ̇ ܠܲܛܠܝܼܬܼܵܐ ܕܫܸܟ̣ܢܲܬ݀ 11 : ܥܲܝܢܵܗ̇ ܥܠܵܘܗܝ ܕܲܢܙܝܼܪܵܐ : ܘܐܲܪܗܸܒ̣ ܦܲܣ̣ܩܵܗ̇ ܠܥܸܠܲܬܼ ܟܸܫܠܵܐ ܡ̣ܢ ܪܸܥܝܵܢܵܗ̇ ܀ ܐܲܣܪܵܗ̇ ܒܬܸܢܘܲܝ ܬܣܲܟܸܐ ܠܚܲܬܼܢܵܐ ܘܒܹܗ ܠܵܐ ܬܚܘܼܪ : ܟܲܕܼ ܡܲܟܪܸܙ ܠܵܗ̇ ܕܒ̣ܵܬܲܪܝ ܐܵܬܹ̇ܐ ܘܩܲܕܼܡܵܝ ܗ̄ܘ̣ ܡܹܢܝ ܀ ܫܲܪܝܲܬ݀ ܚܵܝ̇ܪܵܐ ܕܠܸܐܡܲܬܝ ܬܸܚܙܹܝܘܗܝ ܕܐܵܬܹ̇ܐ ܨܹܐܕܼܝܹܗ̇ : ܟܲܕܼ ܒܲܥܡܝܼ̈ܕܹܐ ܒܐܝܼܕܼܵܐ ܒܐܝܼܕܼܵܐ ܡܸܬܼܒܲܩܝܵܐ ܗ̄ܘ̣ܵܬܼ ܀ ܫܵܕܼܝܵܐ ܗ̄ܘ̣ܵܬܼ ܠܵܗ̇ ܥܲܝܢܵܗ̇ ܠܛܵܘܚܵܐ ܥܲܠ ܣܲܓ݁ܝܼ̈ܐܹܐ : ܕܲܒ̣ܗܘܿܢ ܬܸܚܙܸܐ ( ܠܚܲܕܼ ܝܑܼܚܝܼܕܼܵܐ 12 : ܕܲܡܟ̣ܝܼܪܵܐ ܠܹܗ ܀ ܡܵܐ ܕܢܵܚܹ̇ܬܼ ܗ̄ܘ̣ܵܐ ܐ̄ܢܵܫ ܠܲܥܡܵܕܼܵܐ ܚܲܕܼܪܘܼܗܝ ܟܸܢ̈ܫܹܐ : ܕܢܸܬܼܒܲܝܢܘܼܢ ܒܹܗ ܕܕܲܠܡܵܐ ܗܘ݀ܝܘܼ ܡܫܝܼܚܵܐ ܕܐܵܬܹ̇ܐ 13 :܀ ܟܸܢܫܲܬ݀ ܩܵܡܲܬ݀ ܥܹܕܬܵܐ ܒܚܘܼܪܒܵܐ ܨܹܝܕܼ ܝܘܿܚܲܢܵܢ : ܟܲܕܼ ܒܲܚܕܼ̈ܘܿܓܹܐ ܡܲܨܕܵܐ ܕܬܸܚܙܸܐ ( ܕܐܲܝܢܵܘ ܚܲܬܼܢܵܐ 14 :܀ ܟܪܲܟ̣ܬܹܗ ܠܢܲܗܪܵܐ ܘܲܫܕܼܵܬ݀ ܥܲܝܢܹ̈ܝܗ̇ ܒܲܝܢܵܬܼ ܫܸܦܥܵܘ̈ܗܝ : ܕܲܬܼܩܲܒ݁ܠܹܗ ܗ̄ܘ̣ܵܬܼ ܠܲܡܟ̣ܝܼܪ ܩܘܼܫܬܵܐ ܡ̣ܢ ܓܵܘ ܡܲܝ̈ܵܐ ܀ ܩܵܝ̇ܡܵܐ ܦܐܝܼܬܼܵܐ ܘܚܵܝ̇ܪܵܐ ܠܚܲܬܼܢܵܐ ܕܐܸܡܲܬܼܝ ܢܹܐܬܸܐ : ܕܬܸܥܘܿܠ ܥܲܡܹܗ ܠܥܘܼܒܵܐ ܕܡܲܝ̈ܵܐ ܠܡܸܬܼܩܲܕܵܫܘܼ ܀ ܦܪܝܼܣܵܐ ܟܸܢܦܵܗ̇ ܘܲܡܣܲܟ݁ܝܵܐ ܠܹܗ ܚܕܼܵܪܲܝ ܡܲܝ̈ܵܐ : ܕܡܵܐ ܕܲܣ̣ܚܵܐ ܗ̄ܘ̣ܵܐ ܢܸܬܼܩܲܒܲܠ ܗ̄ܘ̣ܵܐ ܩܲܕܝܼܫܵܐܝܼܬܼ ܀ ܡܣܲܟܸ݁ܐ ܗ̄ܘ̣ܵܐ ܠܹܗ ܐܵܦ ܝܘܿܚܲܢܵܢ ܕܐܸܡܲܬܼܝ ܢܹܐܬܸܐ : ܕܒܹܗ ܬܸܫܬܲܡܠܸܐ ܡܲܥܡܘܿܕܼܝܼܬܹܗ ܕܲܒ̣ܨܝܼܪܵܐ ܗ̄ܘ̣ܵܬܼ ܀ pb. 172 ܢܵܛܲܪ ܗ̄ܘ̣ܵܐ ܠܹܗ ܠܐ̄ܪܵܙܵܐ ܕܐܝܼܬܼ ܗ̄ܘ̣ܵܐ ܒܹܝܬܼ ܠܹܗ ܠܐܲܒ̣ܵܐ : ܘܚܵܐܲܪ ܗ̄ܘ̣ܵܐ ܠܵܗ̇ ܠܪܘܼܚܵܐ ܕܬܸܣܗܲܕܼ ܥܲܠ ܫܲܪܝܼܪܵܐ ܀ ܟܲܕܼ ܣܵܐܹ̇ܡ ܗ̄ܘ̣ܵܐ ܐܝܼܕܹܗ ܕܢܲܥܡܸܕܼ ( ܠܐܲܝܠܹܝܢ ܕܐܵܬܹ̇ܝܢ 15 : ܠܥܸܠ ܚܵܐܲܪ ܗ̄ܘ̣ܵܐ ܡܸܛܠ ܬܸܢܘܲܝ ܕܐܝܼܬܼ ܗ̄ܘ̣ܵܐ ܬܲܡܵܢ ܀ ܐܲܛܝܼܪ ( ܥܲܝܢܵܘ̈ܗܝ ܥܲܠ ܣܲܓܝܼ̈ܐܹܐ ܕܐܝܼܬܼ ܗ̄ܘ̣ܵܐ ܠܘܵܬܹܗ : ܕܢܸܚܙܸܐ ܐܲܝܢܵܐ ܡܚܵܘܝܵܐ 16 : ܪܘܼܚܵܐ ܡܵܐ ܕܐܸܫܬܲܠܚܲܬ݀ ܀ ܚܵܐܲܪ ܗ̄ܘ̣ܵܐ ܠܵܗ̇ ܠܗܵܝ̇ ܦܵܪܲܚܬܼܵܐ ܡܵܪܲܬܼ ܪܵܘܡܹܐ : ܕܐܲܝܟܲܢ 17 : ܢܵܚ̇ܬܵܐ ܘܥܲܠ ܡܵܢ ܫܵܟ̣݁ܢܵܐ ܕܲܥܠܵܘܗܝ ܬܸܣܗܲܕܼ ܀ ܡܣܲܟܸ݁ܐ ܗ̄ܘ̣ܵܐ ܠܗܘܿܢ ܠܐܸܒ̣ܪܹ̈ܐ ܙܪ̈ܝܼܙܹܐ 18 : ܛܥܝܼ̈ܢܲܝ ܣܵܘ̈ܦܹܐ : ܕܢܸܚܙܸܐ ܠܡܲܢܘܼ ܡܩܲܒ݁ܠܝܼܢ ܗ̄ܘ̣ܵܘ ܠܹܗ ܡ̣ܢ ܓܵܘ ܡܲܝ̈ܵܐ ܀ ܨܗܸܐ ܗ̄ܘ̣ܵܐ ܕܢܸܚܙܹܝܘܗܝ ܠܓܸܦܵܐ ܕܛܵܐܹ̇ܣ ܟܲܕܼ ܠܵܐ ܪܵܐܹ̇ܦ : ܕܡܵܐ ܕܡܸܬܼܚܵܘܸܐ ܢܸܗܘܸܐ ܣܵܗܕܵܐ ܥܲܠ ܦܵܪܘܿܩܵܐ ܀ ܨܵܐܹ̇ܬܼ ܗ̄ܘ̣ܵܐ ܠܵܗ̇ ܠܗܵܝ̇ ܒܲܪ̄ܬܼ ܩܵܠܵܐ ܚܠܝܼܡܵܐ ܕܐܲܒ̣ܵܐ : ܕܢܸܫܡܲܥ ( ܡܸܢܵܗ̇ ܕܥܲܠ ܡ̇ܢ ܙܵܥ̇ܩܵܐ ܕܒܹܪܝ ܗ̄ܘ̣ 19 : ܚܲܒ݁ܝܼܒ̣ܝ ܀ ܩܵܝ̇ܡܵܐ ܟܲܠܬܼܵܐ ܨܹܝܕܼ ܫܲܪܝܼܪܵܐ ܒܲܪ ܥܲܩܪܘܼܬܼܵܐ : ܘܲܡܣܲܟ݁ܝܵܐ ܠܹܗ ܕܐܸܡܲܬܼܝ 20 : ܪܵܡܹ̇ܙ ܕܗܵܢܵܘ ܚܲܬܼܢܵܐ ܀ ܗܝ݀ ܚܵܝ̇ܪܵܐ ܒܹܗ ܕܲܢܒܲܕܸܩ ܠܵܗ̇ ܥܲܠ ܦܵܪܘܿܩܵܐ : ܘܗܘ݀ ܡܣܲܟܸ݁ܐ ܠܹܗ ܠܐܲܒ̣ܵܐ ܕܢܸܣܗܲܕܼ ܥܲܠ ܚܲܒ݁ܝܼܒܹܗ ܀ ܡܵܐ ܕܐܸܬ݀ܵܐ ܐ̄ܢܵܫ ܢܸܚܘܿܬܼ ܢܸܥܡܲܕܼ ܚܸܒ̣ܨܲܬ݀ ܨܹܐܕܼܵܘܗܝ : pb. 173 ܕܐܸܢܗ݀ܘ ܕܚܲܬܼܢܵܐ ܗ̄ܘ̣ ܬܩܲܒ݁ܠܝܼܘܗܝ ܡܸܢܹܗ ܚܲܒ݁ܝܼܒ̣ܵܐܝܼܬܼ ܀ ܐ̄ܡܲܪ ܗ̄ܘ̣ܵܐ ܠܟܸܢܫܹ̈ܐ ܕܗܵܐ ܒܲܝܢܵܬܼܟ̣ܘܿܢ ܩܵܐܹ̇ܡ ܚܲܬܼܢܵܐ : ܘܗܵܢܵܐ ܩܵܠܵܐ ܢܘܼܪܵܐ ܒܟܲܠܬܼܵܐ ܐܲܣܸܦ̣ ܗ̄ܘ̣ܵܐ ܒܵܗ̇ ܀ ܐܲܟ̣ܪܸܙ ܗ̄ܘ̣ܵܐ ܬܘܼܒ̣ ܕܠܵܐ ܫܵܘܹ̇ܐ ܐ̄ܢܵܐ ܘܠܵܐ ܠܲܡܣܵܢܵܘ̈ܗܝ : ܘܬܼܘܼܒ̣ ܫܲܓ̣ܪܵܗ̇ ܗ̄ܘ̣ܵܐ ܒܚܘܼܒܹܗ ܕܝܼܫܘܿܥ ܘܲܒ̣ܓܲܐܝܘܼܬܹܗ ܀ ܙܸܪܒܲܬ݀ ܩܵܡܲܬ݀ ܟܲܠܲܬܼ ܢܘܼܗܪܵܐ ܨܹܝܕܼ ܝܘܿܚܲܢܵܢ : ܕܡܵܐ ܕܚܵܘܝܼ ܠܵܗ̇ ܕܐܲܝܢܵܘ ܚܲܬܼܢܵܐ ܬܸܦܸܠ ܩܘܼܕܼܡܵܘܗܝ ܀ ܥܲܠ ܟܠ ܐܲܝܢܵܐ ܕܡܸܬܼܝܲܒܲܠ ܗ̄ܘ̣ܵܐ ܕܢܹܐܬܸܐ ܢܸܥܡܲܕܼ : ܥܕܲܡܵܐ ܕܣܵܠܹ̇ܩ ܥܲܝܢܵܗ̇ ܕܟܲܠܬܼܵܐ ܥܠܵܘܗܝ ܫܲܕܼܝܵܐ ܗ̄ܘ̣ܵܐ ܀ ܥܡܲܕܼܘ ܗ̄ܘ̣ܵܐ ܐܲܠܦܹ̈ܐ ( ܘܠܲܝܬ݁ ܗ̄ܘ̣ܵܐ 21 : ܪܘܼܚܵܐ ܕܢܵܚ̇ܬܵܐ ܥܠܲܝܗܘܿܢ : ܣܚܲܝ̈ ܪܸ̈ܒ݁ܘܵܬܼܵܐ ܘܢܲܗܪܵܐ ܩܲܪܝܼܪ ܡ̣ܢ ܪܘܼܚܵܦܵܐ ܀ ܢܚܸܬܼܘ ܗ̄ܘ̣ܵܘ ܟܸܢܫܹ̈ܐ ܘܡܲܝ̈ܵܐ ܫܚܝܼܡܝܼܢ ܐܲܝܟ̣ ܕܐܝܼܬܲܝܗܘܿܢ : ܣܠܸܩ̣ܘ ܣܲܓ݁ܝܼ̈ܐܹܐ ܘܩܵܠܹܗ ܕܐܲܒ̣ܵܐ ܓܢܝܼܙ ܐܲܟ̣ܘܵܬܹܗ ܀ ܘܟܲܕܼ ܐܸܬܼܓܲܡܪܲܬ݀ ܟܲܠܬܼܵܐ ܒܨܸܒ̣̈ܬܹܐ ܕܲܬܼܝܵܒ̣ܘܼܬܼܵܐ : ܘܲܣܚܵܬ݀ ܣܸܠܩܲܬ݀ ܡ̣ܢ ܓܵܘ ܡܲܝ̈ܵܐ ܕܡܲܥܡܘܿܕܼܝܼܬܼܵܐ ܀ ܘܟܲܕܼ ܐܸܬ݁ܛܲܝܲܒ̣ ܚܠܘܿܠܵܐ ܟ̱ܠܹܗ ܥܲܡ ܬܘܼܩܵܢܵܘ̈ܗܝ : ܘܒܲܠܚܘܿܕܼ ܚܲܬܼܢܵܐ ܟܵܠܹ̇ܐ ܕܢܹܐܬܸܐ ܕܢܸܣܥܘܿܪ ܕܝܼܠܹܗ ܀ ܟܲܕܼ ܡܲܣܚܘܼܬܼܵܐ ܗܘ݀ܵܬܼ ܠܲܚ̈ܕܼܘܿܓܹܐ ܘܡܸܪܩܲܬ݀ ܐܸܢܘܿܢ : ܘܢܲܚ̈ܬܹܐ ܕܪܘܼܚܵܐ ܠܵܐ ܠܒ̣ܝܼܫܝܼܢ ܗ̄ܘ̣ܵܐ ܡ̣ܢ ܓܵܘ ܡܲܝ̈ܵܐ ܀ ܘܟܲܕܼ ܩܵܝ̇ܡܝܼܢ ܗ̄ܘ̣ܵܘ ܒܲܫܠܝܼܚܘܼܬܼܵܐ ܟܠܗܘܿܢ ܥܲܡܡܹ̈ܐ 22 : ܘܲܡܣܲܟܹ݁ܝܢ ܗ̄ܘ̣ܵܘ ܠܚܲܬܼܢܵܐ ܕܢܹܐܬܸܐ ܘܢܲܠܒܸ݁ܫ ܐܸܢܘܿܢ ܀ pb. 174 ܘܟܲܕܼ ܐܸܬ݁ܬ݁ܫܝܼܓܲܬ݀ ܨܵܐܬܼܵܗ̇ ܕܟܲܠܬܼܵܐ ܒܡܲܝ̈ܵܐ ܘܣܸܠܩܲܬ݀ : ܘܲܠܚܸܘܵܪܹ̈ܐ ܕܢܲܝܬܸܐ ܚܲܬܼܢܵܐ ܚܵܐܲܪ ܟܠܢܵܫ ܀ ܘܟܲܕܼ ܚܲܣܝܼܪܵܐ ܡܲܥܡܘܿܕܼܝܼܬܼܵܐ ܡ̣ܢ ܚܘܼܣܵܝܵܐ : ܘܪܘܼܚܵܐ ܕܩܘܼܕܼܫܵܐ ܐ̄ܢܵܫ ܡ̣ܢ ܡܲܝ̈ܵܐ ܠܵܐ ܩܲܒܸ݁ܠ̣ ܗ̄ܘ̣ܵܐ ܀ ܘܟܲܕܼ ܡܸܫܬ݁ܘܼܬܼܵܐ ܟ̱ܠܵܗ̇ ܚܵܝ̇ܪܵܐ ܠܚܲܬܼܢܵܐ ܕܐܲܝܟܵܘ : ܢܦܲܩ̣ ܒܲܪ ܡܲܠܟܵܐ ܡ̣ܢ ܓܵܘ ܟܸܢܫܹ̈ܐ ܕܢܹܐܬܸܐ ܠܢܲܗܪܵܐ ܀ ܘܟܲܕܼ ܗܘ݀ ܪܲܚܝܼܩ ܡܲܥܡܘܿܕܝܼܬܼܵܐ ܠܩܘܼܒ̣ܠܹܗ ܪܸܬܼܚܲܬ݀ : ܘܲܫܦܲܥ̣ ܢܲܗܪܵܐ ܘܐܲܟ̣ܪܸܙ ܥܠܵܘܗܝ ܫܲܬ݁ܝܼܩܵܐܝܼܬܼ ܀ ܢܦܲܩ̣ ܗ̄ܘ̣ܵܐ ܡܸܢܹܗ ܪܘܼܚܵܐ ܕܩܘܼܕܼܫܵܐ ܘܩܵܡ̣ ܥܲܠ ܡܲܝ̈ܵܐ : ܘܫܸܓ̣ܪܲܬ݀ ܐܸܢܘܿܢ ܚܲܡܝܼܡܘܼܬܼܵܐ ܕܥܲܙܝܼܙܘܼܬܹܗ ܀ ܣܸܦܲܬ݀ ܢܘܼܪܹܗ ܒܲܝܢܵܬܼ ܫܸܦܥܹ̈ܐ ܥܲܕܼܠܵܐ ܢܸܚܘܿܬܼ : ( ܘܕܼܵܨ̣ ܗ̄ܘ̣ܵܐ 23 : ܢܲܗܪܵܐ ܒܪܸܬܼܚܵܐ ܪܲܒܵܐ ܕܫܲܠܗܹܒ̣ܝܼܬܼܵܐ ܀ ܣܸܘܚܲܬ݀ ܗ̄ܘ̣ܵܬܼ ܠܹܗ ܡܲܥܡܘܿܕܼܝܼܬܼܵܐ ܕܐܸܬ݀ܵܐ ܨܹܐܕܹܝܗ̇ : ܐܲܝܟ̣ ܗܵܝ̇ ܩܲܪܢܵܐ ܕܲܡܫܝܼܚܘܼܬܼܵܐ ܠܘܼܩܒܲܠ ܕܵܘܝܼܕܼ ܀ ܠܵܘ ܕܲܬܼܩܲܕܫܹܗ ܪܸܬܼܚܲܬ݀ ܠܐܘܼܪܥܹܗ ܕܩܲܕܝܼܫܵܐ ܗ̄ܘ̣ܵܐ : ( ܕܥܘܼܒܵܗ̇ ܕܝܼܠܵܗ̇ ܢܸܬܼܩܲܕܲܫ ܒܹܗ ܚܲܒܸ݁ܒ̣ܬܹܗ 24 : ܗ̄ܘܟܵܬܼ ܀ ܪܸܘܙܲܬ݀ ܗ̄ܘ̣ܵܬܼ ܒܹܗ ܕܓ̣ܵܡܘܿܪܵܗ̇ ܗ̄ܘ̣ܵܐ ܘܲܡܚܲܬ݁ܡܵܢܵܗ̇ : ܘܦܸܪܣܲܬ݀ ܟܸܢܦܵܗ̇ ܕܩܘܼܕܼܫܹܗ ܕܲܒ̣ܪܵܐ ܢܸܬܼܩܲܒܲܠ ܒܵܗ̇ ܀ ܚ̣ܙܵܐ ܝܘܿܚܲܢܵܢ ܠܢܲܗܪܵܐ ܕܪܵܬܲܚ̇ ܘܗܵܦ̇ܟܝܼܢ ܫܸܦܥܵܘ̈ܗܝ : ܘܝܼܕܲܥ ܗ̄ܘ̣ܵܐ ܠܹܗ ܕܗܵܘ̇ ܩܲܕܝܼܫܵܐ ܐ̄ܬ݀ܵܐ ܠܲܥܡܵܕܼܵܐ ܀ pb. 175 ܩܦܲܣ̣ ܗ̄ܘ̣ܵܐ ܐܝܼܕܹܗ ܕܠܵܐ ܢܲܥܡܸܕܼ ܗ̄ܘ̣ܵܐ ܠܐܲܝܠܹܝܢ ܕܐܵܬܹ̇ܝܢ : ܕܢܸܬ݁ܬ݁ܓ̣ܝܼܠ ܘܲܢܩܘܼܡ 25 : ܚܲܬܼܢܵܐ ܡܫܝܼܚܵܐ ܗܘ݀ ܒܲܠܚܘܿܕܼܵܘܗܝ ܀ ܙܥܲܩ̣ ܗ̄ܘ̣ܵܐ ܒܟܸܢܫܹ̈ܐ ܘܐܲܥܪܸܩ̣ ܐܸܢܘܿܢ ܡ̣ܢ ܨܹܝܕܼ ܢܲܗܪܵܐ : ܕܢܸܕܲܥ ܟܠܢܵܫ ܕܥܲܠ ܡܵܢ ܪܸܬܼܚܲܬ݀ ܡܲܥܡܘܿܕܼܝܼܬܼܵܐ ܀ ܪܲܒ̣ܛ̣ܵܗ̇ ܠܥܵܢ̈ܵܐ ܕܬܸܕܼܚܘܿܩ 26 : ܢܲܦ̮ܫܵܗ̇ ܡ̣ܢ ܡܲܒ݁ܘܼܥܵܐ : ܕܢܸܦܪܘܿܫ ܢܸܦܘܿܩ ܐܸܡܪܵܐ ܕܕܸܒ̣ܚܵܐ ܡ̣ܢ ܡܲܪܥܝܼܬܼܵܐ ܀ ܪܡܲܙ ܠܲܚ̈ܕܼܘܿܓܹܐ ܘܝܲܗ̄ܒ̣ܘ ܠܹܗ ܐܲܬܼܪܵܐ ܒܲܝܢܵܬܼ ܟܸܢܫܹ̈ܐ : ܕܢܸܬܼܚܵܘܸܐ ܗ̄ܘ̣ܵܐ ܚܲܬܼܢܵܐ ܒܫܘܼܒ̣ܚܵܐ ܠܟ̣ܠܗܘܿܢ ܥܲܡܡܹ̈ܐ 27 :܀ ܥܪܲܩ̣ܘ ܗ̄ܘ̣ܵܘ ܟܸܢܫܹ̈ܐ ܕܲܟ̣ܪܝܼܟ̣ܝܼܢ ܠܵܗ̇ ܠܡܲܥܡܘܿܕܼܝܼܬܼܵܐ : ܘܩܵܡ̣ ܒܲܠܚܘܿܕܼܵܘܗܝ ܒܲܪ ܡܲܠܟ݁ܘܼܬܼܵܐ ܝܑܼܚܝܼܕܼܵܐܝܼܬܼ ܀ ܪܗܸܛ̣ ܫܲܪܝܼܪܵܐ ܢܣܲܒ݁ܪܝܼܗ̇ ܠܚܹܐܪܬܼܵܐ ܥܲܠ ܦܵܪܘܿܩܵܐ : ܩ̣ܪܵܗ̇ ܠܲܟ̣ܢܝܼܟ̣ܬܵܐ ܕܲܢܚܵܘܸܐ ܠܵܗ̇ ܕܗܘ݀ܝܘܼ ܡܵܪܵܗ̇ ܀ ܠܗܵܢܵܐ ܚܲܬܼܢܵܐ ܡܟܲܪܬܹܟ̣ܝ ܥܹܕܬܵܐ ܡ̣ܢ ܫܘܼܪܵܝܵܐ : ܒܣܲܒ̣ܪܹܗ ܕܗܵܢܵܐ ܬܵܠܹ̇ܐ 28 : ܗ̄ܘܹ̇ܝܬܼ ܠܹܟ̣ܝ ܡ̣ܢ ܟܲܕܼ ܐܸܬܹ̇ܝܬܼ ܀ ܗܵܢܵܘ ܐܸܡܪܵܐ ܕܗܘ݀ ܠܹܗ ܐܲܝܬܝܼ ܕܢܸܗܘܸܐ ܕܸܒ̣ܚܵܐ : ܗܵܢܵܐ ܫܵܩܹ̇ܠ ܚܛܝܼܬܹܗ ܕܥܵܠܡܵܐ ܒܲܕܼܒ̣ܝܼܚܘܼܬܹܗ ܀ ܥܲܠ ܗܵܐ ܗܵܢܵܐ ܡܲܬܼܟܸܠ ܗ̄ܘܹ̇ܝܬܼ ܠܹܟ̣ܝ ܗܵܐ ܡ̣ܢ ܢܘܼܓ̣ܪܵܐ : ܒܲܫܡܹܗ ܕܗܵܢܵܐ ܡܵܘܬܸܒ̣ ܗ̄ܘܹ̇ܝܬܼ ܠܹܟ̣ܝ ܕܲܬܼܣܲܟܹܝܢ ܠܹܗ ܀ ܠܗܵܢܵܐ ܢܛܲܪܬܹܟ̣ܝ ܒܲܙܗܝܼܪܘܼܬܼܵܐ ܐܲܝܟ̣ ܫܲܪܝܼܪܵܐ : ܐܵܘܕܵܝ ܠܹܗ ܡܹܢܝ ܕܠܵܐ ܫܒܲܩ̇ܬܹܟ̣ܝ ܗ̄ܘܹ̇ܝܬܼ ܕܬܸܬܼܓܲܢܒ݁ܝܼܢ ܒܝܼ ܀ pb. 176 ܘܟܲܕܼ ܡܸܬܼܚܲܟ݁ܡܵܐ ܟܲܠܲܬܼ ܡܲܠܟܵܐ ܡ̣ܢ ܝܘܿܚܲܢܵܢ : ܗܵܐ ܛܪܵܓ̣ܘܿܕܼܵܐ ܕܪܘܼܚܵܐ ܕܵܘܝܼܕܼ ܩ̣ܪܸܒ̣ ܙܵܡܲܪ ܠܵܗ̇ ܀ ܫܡܲܥܝ ܒܪܲܬܼܝ ܘܲܚܙܵܝ ܘܲܨܠܵܝ ܐܸܕܼܢܹܟ̣ܝ ܠܲܫܒ̣ܝܼ̈ܚܵܬܼܵܐ 29 : ܘܲܛܥܵܝ ܥܲܡܹܟ̣ܝ ܘܠܲܕܼܒܹܝܬܼ ܐܲܒ̣ܘܼܟ̣ܝ ܕܲܦܠܝܼ̈ܓܹܐ ܐ̄ܢܘܿܢ ܀ ܐܹܝܢ ܒܲܫܪܵܪܵܐ ܗܘ݀ܝܘܼ ܡܵܪܹܟ̣ܝ : ܩܪܘܿܒ̣ܝ ܘܲܣܓ̣ܘܿܕܼܝ ܠܹܗ : ܠܵܐ ܬܸܬܼܦܲܠܓ̣ܝܼܢ ܥܲܠ ܦܵܪܘܿܩܵܐ ܕܐܸܬ݀ܵܐ ܠܘܼܬܹܟ̣ܝ ܀ ܝܸܠܦܲܬ݀ ܥܹܕܬܵܐ ܡ̣ܢ ܝܘܿܚܲܢܵܢ ܐܵܦ ܡ̣ܢ ܕܵܘܝܼܕܼ : ܘܐܸܫܬܲܪܪܲܬ݀ ܗ̄ܘ̣ܵܬܼ ܕܗܘ݀ܝܘܼ ܚܲܬܼܢܵܐ ܕܠܹܗ ܐܸܬܼܡܲܟ̣ܪܲܬ݀ ܀ ܩܸܪܒܲܬ݀ ܩܵܡܲܬ݀ ܕܬܸܚܙܸܐ ܕܐܲܝܟܲܢ ܥܵܡܹ̇ܕܼ ܗܘ݀ : ܕܡܵܐ ܕܲܣܠܸܩ̣ ܗ̄ܘ̣ܵܐ ܡ̣ܢ ܓܵܘ ܡܲܝ̈ܵܐ ܬܸܦܸܠ ܩܘܼܕܼܡܵܘܗܝ ܀ ܩ̣ܪܸܒ̣ ܗ̄ܘ̣ܵܐ ܡܫܝܼܚܵܐ ܨܹܝܕܼ ܝܘܿܚܲܢܵܢ ܕܢܸܥܡܲܕܼ ܡܸܢܹܗ : ܚ̣ܙܵܝܗܝ ܝܘܿܚܲܢܵܢ 30 : ܘܲܬܼܟܲܣ̣ ܐܝܼܕܹܗ ܡ̣ܢ ܢܘܼܪܵܢܵܐ ܀ ܐܲܪܟܸ݁ܢ ܪܹܫܹܗ ܩܕܼܵܡܵܘܗܝ ܕܲܒ̣ܪܵܐ ܟܲܕܼ ܐܵܡܲܪ ܠܹܗ : ܕܠܝܼ ܘܵܠܹ̇ܐ ܠܝܼ ܕܡܸܢܵܟ̣ ܐܸܥܡܲܕܼ ܕܩܲܕܝܼܫܵܐ ܐܲܢ̄ܬ݁ ܀ ܠܵܟ̣ ܚܵܐܲܪ ܗ̄ܘܹ̇ܝܬܼ ܕܐܲܓ̣ܥܸܠ ܗ̄ܘܹ̇ܝܬܼ ܠܵܟ̣ ܡܲܥܡܘܿܕܼܝܼܬܼܵܐ : ܗܵܐ ܠܵܟ̣ ܓܲܙܵܟ̣ ܘܐܲܪܦܵܢܝ ܡܸܟܹܝܠ ܐܹܢܘܼܚ ܩܲܠܝܼܠ ܀ ܕܘܼܟ݁ܬܼܵܐ ܗ̄ܘ̣ ܢܸܛ̇ܪܹܬܼ ܠܵܘ ܓܹܝܪ ܕܝܼܠܝ ܗ̄ܝܼ ܪܹܫܵܢܘܼܬܼܵܐ : ܩܘܼܡ ܥܲܠ ܕܲܪܓ̣ܵܟ̣ ܠܵܐ ܫܲܠܝܼܛ ܐ̄ܢܵܐ ܥܲܠ ܐܘܼܚܕܵܢܵܟ̣ ܀ ܠܵܘ ܫܘܼܠܛܵܢܵܐ ܫܵܩܹ̇ܠ ܡܲܠܟܵܐ ܡ̣ܢ ܚܵܕܼܘܿܪܵܐ : ܡܸܢܹܗ ܕܬܼܵܓ̣ܵܐ ܢܵܦ̇ܩܝܼܢ ܛܲܟ̣̈ܣܹܐ ܕܟ̣ܠ ܫܘܼܠܛܵܢ̈ܝܼܢ ܀ ܡܵܢܵܐ ܐܝܼܬܼ ܠܵܗ̇ ܠܡܲܥܡܘܿܕܼܝܼܬܼܵܐ ܕܠܵܘ ܕܝܼܠܵܟ̣ ܗ̄ܘ̣ : pb. 177 ܘܡܘܿܢ ܚܲܣܝܼ ܠܵܟ̣ ܕܬܸܚܘܿܬܼ ܬܸܣܲܒ̣ ܡ̣ܢ ܓܵܘ ܡܲܝ̈ܵܐ ܀ ܐܸܢ ܚܘܼܣܵܝܵܐ ܡܸܢܵܟ̣ ܪܵܕܹܐ ܠܲܒ̣ܢܲܝ̈ܢܵܫܵܐ : ܘܐܸܢ ܫܘܼܒ̣ܩܵܢܵܐ ܕܝܼܠܵܟ̣ ܗ̄ܘ̣ ܬܼܘܼܒ̣ ܫܘܼܒ̣ܩܵܢ ܚܵܘ̈ܒܹܐ ܀ ܐܸܢ ܟܘܼܡܪܘܼܬܼܵܐ ܒܵܟ̣ ܗ̄ܝܼ ܟ̱ܠܵܗ̇ ܕܪܲܒ݁ ܟܘܼܡܪܹ̈ܐ ܐܲܢ̄ܬ݁ : ܘܐܸܢ ܡܲܠܟ݁ܘܼܬܼܵܐ ܐܲܢ̄ܬ݁ ܗ̄ܘ̣ ܩܵܛܲܪ ܬܵܓܹ̈ܐ ܠܡܲܠܟܹ̈ܐ ܀ ܩܲܕܝܼܫܘܼܬܼܵܐ ܡܸܢܵܟ̣ ܪܵܕܼܝܵܐ ܠܲܒ̣ܢܲܝ̈ܢܵܫܵܐ : ܘܐܸܢ ܟܵܗܢܘܼܬܼܵܐ ܗܵܐ ܒܝܲܡܝܼܢܵܟ̣ ܥܵܠܡܵܐ ܩܵܐܹ̇ܡ ܀ ܘܟܲܕܼ ܡܲܠܝܘܼܬܼܵܐ ܕܐܲܠܵܗܘܼܬܼܵܐ ܗܵܐ ܨܹܐܕܲܝܟ̣ ܗ̄ܝܼ : ܡܵܢܵܐ ܐܝܼܬܼ ܠܹܗ ܠܢܲܗܪܵܐ ܙܥܘܿܪܵܐ ܕܲܢܫܲܡܠܸܐ ܒܵܟ̣ ܀ ܐܵܡܲܪ ܡܵܪܲܢ ܠܵܐ ܚܲܣܝܼܪ ܐ̄ܢܵܐ ܐܸܠܵܐ ܒܲܚܕܼܵܐ : ܫܟܟܵܚܬܹܗ ܕܐܵܕܵܡ ܕܐܲܒ݁ܝܼܕܼܵܐ ܡܹܢܝ ܡܸܬܼܒܲܥܝܵܐ ܠܝܼ ܀ ܐܲܪܦܵܢܝ ܐܸܚܘܿܬܼ ܐܸܒ̣ܥܸܐ ܠܐܵܕܼܵܡ ܨܲܠܡܵܐ ܦܲܐܝܵܐ : ܘܡܵܐ ܕܐܸܫܟܲܚ̇ܬܹܗ ܨܸܒ̣ܝܵܢܝ ܟ̱ܠܹܗ ܐܸܫܬܲܡܠܝܼ ܠܹܗ ܀ ܒܥܵܬܼܵܐ ܪܲܒ݁ܬܼܵܐ ܗܘ݀ܵܬܼ ܠܝܼ ܒܫܲܪܒܹܗ ܘܥܲܠܗܵܝ̇ ܐܸܬܹܝ̇ܬܼ : ܘܐܸܢ ܠܐܲܒ݁ܝܼܕܼܵܐ ܠܵܐ ܡܸܫܟܲܚ ܐ̄ܢܵܐ ܚܲܣܝܼܪܘܼܬܼܵܐ ܗ̄ܝܼ ܀ ܗܵܕܹܐ ܒܲܠܚܘܿܕܼ ܚܲܣܝܼܪܵܐ ܠܝܼ ܫܟ̣ܵܚܬܹܗ ܕܨܹܐܕܲܝ : ܕܐܸܩܢܸܐ ܠܐܵܕܼܵܡ ܕܲܨܒ̣ܵܐ ܕܢܹܐܒܲܕܼ ܒܐܝܼ̈ܕܲܝ ܒܝܼܫܵܐ ܀ ܒܗܵܕܹܐ ܫܟ̣ܵܚܬܵܐ ܐܵܬܹ̇ܐ ܨܸܒ̣ܝܵܢܝ ܠܲܓ̣ܡܝܼܪܘܼܬܼܵܐ : ܕܚܲܣܝܼܪ ܗ̄ܘ̣ ܠܝܼ ܐܵܕܵܡ ܕܢܸܥܘܿܠ ܥܲܠ ܝܵܪܬܘܼܬܹܗ ܀ ܫܒ̣ܘܿܩܲܝܢܝ ܡܵܕܹܝܢ ܐܸܚܘܿܕܼ ܐܸܡܪܘܿܩ 31 : ܨܲܠܡܵܐ ܕܐܲܫܚܸܬܼ : ܕܠܵܐ ܚܲܣܝܼܪܵܐ ( ܢܸܗܘܸܐ ܐܵܦ ܗܘ݀ 32 : ܡܵܐ ܕܲܟ̣ܠܲܝܬܵܢܝ ܀ pb. 178 ܗܵܝ̇ ܛܲܝܒ݁ܘܼܬܼܵܐ ܕܲܩܪܵܬܲܢܝ ܗ̄ܘ̣ܵܬܼ ܐܹܬܸܐ ܠܝܲܠܕܵܐ : ܗܝ݀ ܬܘܼܒ̣ ܟܲܕܼ ܗܝ݀ ܩܪܵܬܲܢܝ ܕܐܹܬܸܐ ܐܵܦ ܠܲܥܡܵܕܼܵܐ ܀ ܚܢܵܢܵܐ ܪܲܒܵܐ ܢܲܓ̣ܕܲܢܝ ܐܸܚܘܿܬܼ ܐܸܗܘܸܐ ܥܘܸܠܵܐ : ܗܘ݀ܝܘܼ ܗܵܢܵܐ ܕܢܲܓ̣ܕܲܢܝ ܐܸܚܘܿܬܼ ܐܸܗܘܸܐ ܥܡܝܼܕܼܵܐ ܀ ܠܵܐ ܐ̄ܠܝܼܨ ܥܘܼܒܵܗ̇ ܕܡܲܥܡܘܿܕܼܝܼܬܼܵܐ ܛܵܒ̣ ܡ̣ܢ ܟܲܪܣܵܐ : ܘܡܲܝ̈ܵܐ ܕܢܲܗܪܵܐ ܛܵܒ̣ ܡ̣ܢ ܡܲܪܒ݁ܥܵܐ ܠܵܐ ܚܸܫܘܿܟ̣ܝܼܢ ܀ ܐܸܢ ܐܝܼܩܵܪܵܐ ܦܵܠܹ̇ܓ̣ ܐܲܢ̄ܬ݁ ܠܝܼ ܡܸܣܬܲܒ̣ܪܵܐ ܠܵܟ̣ : ܙܵܕܹܩ ܗ̄ܘ̣ܵܐ ܠܵܟ̣ ܕܐܵܦ ܡ̣ܢ ܒܲܛܢܵܐ ܘܝܲܠܕܵܐ ܬܸܟ̣ܠܹܢܝ ܀ ܐܸܢ ܨܲܥܪܵܐ ܗ̄ܘ̣ ܠܝܼ ܐܲܝܕܵܐ ܕܘܼܟ݁ܬܼܵܐ ܫܝܼܛܵܐ ܣܲܓ݁ܝܼ : ܟܲܪܣܵܐ ܕܒܸܣܪܵܐ ܐܵܘ ܪܲܒ݁ܘܼܬܼܵܐ ܕܡܲܥܡܘܿܕܼܝܼܬܼܵܐ ܀ ܐܸܠܘܼ ܟܠܲܝܬܵܢܝ ܕܐܹܬܸܐ ܠܒܲܛܢܵܐ ܟܲܕܼ ܐܲܢ̄ܬ݁ ܒܐܸܡܵܟ̣ : ܦܫܝܼܩ ܗ̄ܘ̣ܵܐ ܕܬܸܬܼܟ݁ܘܿܣ ܕܐܵܦܠܵܐ ܐܸܥܡܲܕܼ ܐܲܝܟ̣ ܕܐܸܫܬܲܠܚܹ̇ܬܼ ܀ ܐܸܢ ܐܲܗܦܸܟ̣ܬܵܢܝ ܡ̣ܢ ܗܵܘ̇ ܕܲܪܓ̣ܵܐ ܕܝܼܠܝܼܕܼܘܼܬܼܵܐ : ܬܵܐ ܐܲܗܦܸܟ̣݁ܝܢܝ ܡܸܢܹܗ ܕܛܲܟ̣ܣܵܐ ܕܡܲܥܡܘܿܕܼܝܼܬܼܵܐ ܀ ܐܸܢ ܐܲܥܒܲܪܬܵܢܝ ܡ̣ܢ ܥܲܙܪܘܼܪܹ̈ܐ ܘܠܵܐ ܟܸܪܟܹ݁ܬܼ ܗ̄ܘܹ̇ܝܬܼ : ܛܪܝܼ ܡ̣ܢ ܨܹܐܕܲܝ ܓܲܠܠܹ̈ܐ ܕܢܲܗܪܵܐ ܕܠܵܐ ܢܟܲܣܘܿܢܵܢܝ ܀ ܐܸܢ ܒܲܛܸܠܬܵܢܝ ܕܠܵܐ ܐܸܡܬ݁ܘܿܩ ܗ̄ܘܹ̇ܝܬܼ ܚܲܠܒ̣ܵܐ ܫܝܼܛܵܐ : ܟܵܠܹ̇ܐ ܗ̄ܘܲܝܬ݁ ܠܝܼ ܡ̣ܢ ܡܲܒ݁ܘܿܥܵܐ ܕܠܵܐ ܐܸܚܘܿܕܼ ܠܹܗ ܀ ܐܸܠܘܼ ܟܠܲܝܬܵܢܝ ܕܠܵܐ ܐܸܫܪܸܐ ܗ̄ܘܹ̇ܝܬܼ ܒܟܸܢܦܵܗ̇ ܕܡܲܪܝܲܡ : ܥܵܒܲܪ ܗ̄ܘܹ̇ܝܬܼ ܠܝܼ ܐܵܦ ܡ̣ܢ ܥܘܼܒܵܗ̇ ܕܡܲܥܡܘܿܕܼܝܼܬܼܵܐ ܀ ܘܗܵܫܵܐ ܕܲܪܕܹܝ݁ܬܼ ܘܐܸܬܹܝ݁ܬܼ ܒܐܘܼܪܚܵܐ ܗܵܝ̇ ܕܝܼܠܝܼ̈ܕܹܐ : ܐܸܠܵܐ ܓܡܲܪܬܵܗ̇ ܐܲܝܟܲܢ ܡܲܨܝܵܐ ܕܐܸܗܦܘܿܟ̣ ܡܸܢܵܗ̇ ܀ pb. 189 ܐܵܦ ܗܵܟܲܢܵܐ ܝܵܐܹ̇ܐ ܠܝܼ ܓܹܝܪ ܕܐܸܫܬܲܠܚܹܬܼ : ܕܬܸܬܼܡܲܠܸܐ ܒܝܼ ܟ̱ܠܵܗ̇ ܐܘܼܪܚܵܐ ܕܲܥܠܹܝܗ̇ ܢܸܚ̇ܬܹܬܼ ܀ ܟܘܲܙ ܝܘܿܚܲܢܵܢ ܙܵܥ̣ ܘܐܸܣܬܲܪܲܕܼ ܡ̣ܢ ܒܲܪ ܡܲܠܟܵܐ : ܣܓܸܕܼ ܠܹܗ ܘܐܵܘܕܝܼ ܟܲܕܼ ܡܸܬܼܟܲܦܲܫ ܪܵܥܘܿܡܵܐܝܼܬܼ ܀ ܒܵܥܹ̇ܐ ܐ̄ܢܵܐ ܡܵܪܝ ܠܵܐ ܣܵܦܹ̇ܩ ܐ̄ܢܵܐ ܕܐܸܬܼܩܲܪܲܒ̣ ܠܵܟ̣ : ܡܚܝܼܠܵܐ ܗ̄ܝܼ ܚܲܒ݁ܬܼܵܐ ܕܲܬܼܣܝܼܡ ܐܝܼܕܼܵܗ̇ ܥܲܠ ܓܵܘܙܲܠܬܵܐ ܀ ܐܲܝܟܲܢ ܡܸܫܟܲܚ ܢܹܐܚܘܿܕܼ ܓܸܠܵܐ ܠܫܲܠܗܹܒ̣ܝܼܬܼܵܐ : ܐܵܘ ܚܲܒ݁ܘܼܒ̣ܵܐ ܥܠܹܝܗ̇ ܕܲܓ̣ܡܘܼܪܬܵܐ ܐܝܼܕܹܗ ܢܲܪܡܸܐ ܀ ܪܸܬܼܚܹܗ ܕܥܘܼܙܵܟ̣ ܣܲܦ̣ ܠܹܗ ܒܢܲܗܪܵܐ ܘܗܵܐ ܡܵܘܩܸܕܼ ܠܹܗ : ܘܐܲܝܟܲܢܵܐ ܟܲܝ ܠܐܝܼ̈ܕܲܝ ܒܸܣܪܵܐ ܠܵܐ ܡܚܲܪܸܟ̣ ܐܲܢ̄ܬ݁ ܀ ܐܵܦܠܵܐ ܐܵܠܨܵܐ ܕܐܲܢ̄ܬ݁ ܡܹܢܝ ܬܸܥܡܲܕܼ ܐܲܝܟ̣ ܚܲܣܝܼܪܵܐ : ܕܠܵܐ ܢܸܗܘܸܐ ܠܹܗ ܣܸܕܼܩܵܐ ܒܥܵܠܡܵܐ ܕܚܲܣܝܼܪܵܐ ܐܲܢ̄ܬ݁ ܀ ܙܸܠ ܒܲܪ ܡܲܠܟܵܐ ܦܪܘܿܩ ܠܲܫܒ̣ܝܼܬܼܵܐ ܕܗܵܐ ܚܵܝ̇ܪܵܐ ܠܵܟ̣ : ܠܵܐ ܚܲܣܝܼܪ ܠܵܟ̣ ܙܲܝܢܵܐ ܕܬܸܣܲܒ̣ ܡ̣ܢ ܓܵܘ ܡܲܝ̈ܵܐ ܀ ܬܵܓ̣ܵܟ̣ ܕܝܼܠܵܟ̣ ܡ̣ܢ ܥܵܠܲܡ ܗ̄ܘ̣ ܘܠܵܐ ܡܸܫܬܲܚܠܲܦ : ܠܵܘ ܡ̣ܢ ܓܲܙܵܐ ܕܡܲܥܘܿܕܼܝܼܬܼܵܐ ܡܸܬܼܡܲܠܸܐ 33 : ܐܲܢ̄ܬ݁ ܀ ܛܪܘܿܕܼ ܥܲܠ ܐܘܼܪܚܵܟ̣ ܗܵܐ ܓܵܠܘܼܬܼܵܐ ܨܲܗܝܵܐ ܕܬܸܚܙܹܝܟ̣ : ܠܵܘ ܠܲܠܘܝܼܬܼܵܐ ܕܐ̄ܢܵܫ ܚܵܐܲܪ ܐܲܢ̄ܬ݁ ܕܢܹܐܙܲܠ ܥܲܡܵܟ̣ ܀ ܥܲܠ ܐܲܪ̈ܓܘܵܢܵܘܗܝ ܕܐܲܒ̣ܵܐ ܝ̄ܠܝܼܕܼ ܐܲܢ̄ܬ݁ ܡ̣ܢ ܐܝܼܬܼܘܼܬܹܗ : ܘܠܵܐ ܚܲܣܝܼܪ ܐܲܢ̄ܬ݁ ܕܬܸܠܒܲܫ ܡܸܟܵܐ ܘܗܵܝܕܹܝܢ ܬܸܦܪܘܿܩ ܀ ܩܹܐܪܣܵܐ ܒܐܲܪܥܵܐ ܠܵܐ ܬܸܫܬܵܘܚܲܪ ܡ̣ܢ ܦܘܼܪܩܵܢܵܐ : pb. 180 ܦܘܿܩ ܙܸܠ ܐܲܥܕܵܐ ܫܒ̣ܝܼܬܼܵܐ ܕܥܲܡܡܹ̈ܐ ܡ̣ܢ ܪ̈ܵܕܼܘܿܦܹܐ ܀ ܚܕܼܵܐ ܗ̄ܝܼ ܡܲܠܟ݁ܘܼܬܼܵܐ ܕܐܲܒ̣ܵܐ ܘܕܼܝܼܠܵܟ̣ ܡܵܪܹܐ ܡܲܠܟܹ̈ܐ : ܠܵܘ ܡ̣ܢ ܗܵܪܟܵܐ ܡܸܬܼܓܲܢ̄ܒܲܪ ܐܲܢ̄ܬ݁ ܥܲܠ ܫܘܼܠܛܵܢܵܐ ܀ ܗܵܐ ܓܵܠܘܼܬܼܵܐ ܥܒܲܪܬܹܗ ܠܫܲܝܢܵܐ ܡܘܿܢ 34 : ܩܵܐܹ̇ܡ ܐܲܢ̄ܬ݁ : ܪܕܼܝܼ ܐܲܗܦܸܟܹܝܗ̇ ܡ̣ܢ ܬܘܼܩ̈ܠܵܬܼܵܐ ܕܲܒ̣ܗܹܝܢ ܢܸܦܩܲܬܼ ܀ ܗܵܐ ( ܫܲܒܵܝܹ̈ܐ ܓܲܝܣ̣ܘܼܗܝ 35 : ܠܐܲܬܼܪܵܐ ܐܲܩܸܠ ܪܲܗܛܵܟ̣ : ܦܘܿܩ ܙܸܠ ܐܲܦܢܵܐ ܫܒ̣ܝܼܬܼܵܐ ܕܢܸܦܩܲܬ݀ ܡ̣ܢ ܐܘܼܚܕܵܢܵܟ̣ ܀ ܠܵܘ ܬܵܘܣܲܦܬܵܐ ܐܝܼܬܼ ܒܲܥܡܵܕܼܵܐ ܠܘܵܬܼܵܟ̣ ܕܝܼܠܵܟ̣ : ܘܲܠܡܵܢܵܐ ܟܲܝ ܬܸܚܘܿܬܼ ܬܸܣܚܸܐ ܡܸܬܼܚܲܦܲܛ ܐܲܢ̄ܬ݁ ܀ ܫܠܝܼ ܝܘܿܚܲܢܵܢ ܠܵܘ ܬܵܘܣܲܦܬܵܐ ܥܵܒܹ̇ܕܼ ܐܲܢ̄ܬ݁ ܒܝܼ : ܡܲܝ̈ܵܐ ܣܢܝܼܩܝܼܢ ܥܲܠ ܪܘܼܚܵܦܵܐ ܕܡܹܢܝ ܢܸܬܼܡܲܠܘܿܢ ܀ ܠܵܘ ܕܐܸܣܲܒ̣ ܠܝܼ ܣܲܟ݁ܪܵܐ ܢܸܚ̇ܬܹܬܼ ܨܹܝܕܼ ܡܲܒ݁ܘܿܥܵܐ : ܐܸܠܵܐ ܕܐܸܚܫܘܿܠ ܙܲܝܢܵܐ ܪܲܒܵܐ ܠܲܩܪ̈ܲܒ̣ܬܼܵܢܹܐ ܀ ܕܐܸܡܪܘܿܩ ܐ̄ܢܵܫܵܐ ܒܕܲܪܵܐ 36 : ܕܩܹܐܪܣܵܐ ܡܸܬܼܚܲܦܲܛ ܐ̄ܢܵܐ : ܕܟ̣ܠ ܡܲܢ ܕܐܵܬܹ̇ܐ ܥܲܠ ܬܲܟ̣ܬ݁ܘܼܫܵܐ ܐܲܟ̣ܘܵܬܼܝ ܢܲܩܪܸܒ̣ ܀ ܐܲܝܟ̣ ܒܹܝܬܼ ܙܲܝܢܵܐ ܥܵܒܹ̇ܕܼ ܐ̄ܢܵܐ ܠܵܗ̇ ܠܡܲܥܡܘܿܕܼܝܼܬܼܵܐ : ܕܐܸܠܵܐ ܥܲܠ̣ ܐ̄ܢܵܫ ܘܲܠܒܸܫ̣ ܡܸܢܵܗ̇ ܠܵܐ ܡܸܬܼܟܲܬܲܫ 37 :܀ ܐܸܢ ܥܵܒܲܪ ܐ̄ܢܵܐ ܘܠܵܐ ܥܵܡܹ̇ܕܼ ܐ̄ܢܵܐ ܐܲܝܟ̣ ܕܲܟ̣ܠܲܝܬܵܢܝ : ܠܵܐ ܐ̄ܢܵܫ ܡܸܫܟܲܚ ܫܵܩܹ̇ܠ ܙܲܝܢܵܐ ܡ̣ܢ ܓܵܘ ܡܲܝ̈ܵܐ ܀ ܐܲܝܟ̣ ܪܲܒ݁ ܚܲܝܠܵܐ ܢܸܓ̣ܕܹܬܼ ܪܹܫܵܐ ܥܲܠ ܬܲܟ̣ܬܼܘܼܫܵܐ : pb. 181 ܕܐܸܗܘܸܐ ܕܡܘܼܬܼܵܐ ܠܚܲܝ̈ܠܵܘܵܬܼܵܐ 38 : ܕܐܵܬܹ̇ܝܢ ܒܵܬܲܪܝ ܀ ܘܐܸܢ ܡܲܣܛܸܐ ܐ̄ܢܵܐ ܡܸܢܵܗ̇ ܕܐܘܼܪܚܵܐ ܕܠܸܒ̣݁ܟܹܬܼ ܘܐܸܬܹܝ̇ܬܼ : ܐܵܦ ܗܸܢܘܿܢ ܬܘܼܒ̣ ܒܵܬܲܪܝ ܥܵܒ̣ܪܝܼܢ ܐܲܝܟ̣ ܕܲܚ̣ܙܵܐܘܼܢܝ ܀ ܘܐܸܢ ܚܲܝܠܵܐ ܕܝܼܠܝ ܠܵܐ ܡܸܬܼܚܲܙܩܝܼܢ ܡ̣ܢ ܓܵܘ ܡܲܝ̈ܵܐ : ܠܵܐ ܐܵܪܥ̇ܝܼܢ ܠܹܗ ܠܩܹܐܪܣܵܐ ܪܲܒܵܐ ܐܲܝܟ̣ ܟܲܫܝܼܪܹ̈ܐ ܀ ܟܲܕܼ ܠܵܐ ܣܢܝܼܩ ܐ̄ܢܵܐ ܠܟ̣ܘܿܪܵܐ ܕܡܲܝ̈ܵܐ ܗܵܐ ܥܵܐܹ̇ܠ ܐ̄ܢܵܐ : ܕܲܒ̣ܗܵܘ̇ ܛܲܒ̣ܥܵܐ ܕܝܼܠܝ ܢܸܬܼܢܲܣܟܘܼܢ ܐ̄ܢܵܫܵܐ ܕܲܒ̣ܠܝܼܘ ܀ ܡܓܲܪܸܓ̣ ܐ̄ܢܵܐ ܠܗܘܿܢ ܕܐܲܟ̣ܘܵܬܼܝ ܢܹܐܬܼܘܿܢ ܨܹܝܕܼ ܡܲܒ݁ܘܿܥܵܐ : ܕܲܒ̣ܡܘܿܢܹܝܛܵܐ ܕܝܼܠܝ ܢܸܬ݁ܛܲܒ̣ܥܘܼܢ ܪܘܼܚܵܢܵܐܝܼܬܼ ܀ ܠܩܲܒ̣ܪܵܐ ܕܡܲܝ̈ܵܐ ܡܲܚܸܬܼ ܐ̄ܢܵܐ ܠܗܘܿܢ ܠܲܒ̣ܢܲܝ̈ܢܵܫܵܐ : ܕܲܒ̣ܢܘܼܚܵܡܵܐ ܠܵܐ ܡܵܝ̈ܘܿܬܹܐ ܐܸܥܒܸ݁ܕܼ ܐܸܘܿܢ ܀ ܠܟܲܪܣܵܐ ܪܓ̣ܝܼܬܼܵܐ ܡܲܥܸܠ ܐ̄ܢܵܐ ܠܗܘܿܢ ܬܸܒ̣ܛܲܢ ܐܸܢܘܿܢ : ܕܲܕܼܠܵܐ ܚܸܒ̣̈ܠܹܐ ܝܲܠܕܵܐ ܚܲܕܼܬܼܵܐ ܬܹܐܠܲܕܼ ܐܸܢܘܿܢ ܀ ܘܲܕܼܟܹܐܢܘܼܬܼܵܐ ܗ̄ܝܼ ܐܸܥܡܲܕܼ ܡܸܢܵܟ̣ ܠܵܐ ܬܸܫܬܵܘܚܲܪ : ܬܵܐ ܫܪܝܼ ܐܘܼܪܚܵܐ ܕܥܲܠܡܵܐ ܚܵܐܲܪ ܢܸܬܼܚܲܕܲܬܼ ܒܝܼ ܀ ܩ̣ܪܸܒ̣ ܬܵܚܘܿܒ̣ܵܐ ܨܹܝܕܼ ܥܲܙܝܼܙܵܐ ܘܲܒ̣ܥ̣ܵܐ ܡܸܢܹܗ : ܕܐܲܝܟܲܢܵܐ ܡܵܪܝ ܐܝܼܬܼ ܠܵܗ̇ ܦܘܼܪܣܵܐ ܕܬܸܗܘܸܐ ܗܵܕܹܐ ܀ ܠܟܲܠܲܬܼ ܢܘܼܗܪܵܐ ܕܐܸܬܼܡܲܟ̣ܪܲܬ݀ ܠܵܟ̣ ܗܵܕܹܐ ܐܸܡ̇ܪܹܬܼ : ܕܲܒ̣ܪܘܼܚ ܩܘܼܕܼܫܵܐ ܘܢܘܼܪܵܐ ܡܲܥܡܸܕܼ ܚܲܬܼܢܵܐ ܡܵܪܹܟ̣ܝ ܀ ܗܵܐ ܠܵܟ̣ ܚܵܝ̇ܪܵܐ ܕܐܲܢ̄ܬ݁ ܬܲܥܡ̣ܕܼܝܼܗ̇ ܐܲܝܟ̣ ܕܐܲܠܸܦ̇ܬܵܗ̇ : ܘܐܲܝܟܲܢ ܗܵܫܵܐ ܬܸܩܪܘܿܒ̣ ܬܸܚܙܸܐ ܕܡܹܢܝ ܥܵܡܹ̇ܕܼ ܐܲܢ̄ܬ݁ ܀ pb. 182 ܐܵܘܕܝܲܬܼ ܩܘܼܕܼܡܹܝܗ̇ ܕܠܵܐ ܫܵܘܹ̇ܐ ܐ̄ܢܵܐ ܘܠܵܐ ܠܲܡܣܵܢܲܝ̈ܟ : ܘܐܲܝܟܲܢ ܐܲܡܪܲܚ ܕܐܵܦ ܥܲܠ ܪܹܫܵܟ̣ ܐܹܣܝܼܡ ܐܝܼܕܲܝ̈ ܀ ܒܲܫܡܵܟ̣ ܕܝܼܠܵܟ̣ ܡܲܥܡܸܕܼ ܗ̄ܘܹ̇ܝܬܼ ܠܵܗ̇ ܕܒ̣ܵܟ̣ ܬܸܨܛܲܒܲܬܼ : ܘܠܵܟ̣ ܩܲܕܝܼܫܵܐ ܒܫܸܡ ܡܲܢ ܐܲܥܡܸܕܼ ܠܵܐ ܝܵܕܲܥ̇ ܐ̄ܢܵܐ ܀ ܗܵܐ ܡܸܫܟܵܢܵܐ ܡܸܠܲܬܼܝ ܨܹܐܕܹܝܗ̇ ܘܲܙܗܝܼܪܵܐ ܒܵܗ̇ : ܕܐܸܡ̇ܪܹܬܼ ܗ̄ܘܹ̇ܝܬܼ ܠܵܗ̇ ܕܲܒ̣ܪܘܼܚܩܘܼܕܼܫܵܐ ܗܘ݀ ܡܲܗܡܸܕܼ ܠܹܟ̣ܝ ܀ ܘܐܲܝܟܲܢ ܗܵܫܵܐ ܐܸܗܦܘܿܟ̣ ܡܸܠܲܬܼܝ ܘܐܹܫܲܚܠܸܦ ܩܵܠܝ : ܘܠܵܟ̣ ܡܲܥܡܸܕܼ ܟܠ ܐܲܝܟ̣ ܕܲܠܫܲܪܟܵܐ ܒܡܲܝ̈ܵܐ ܐܲܥܡܸܕܼ ܀ ܫܵܪܹܟ̣ ܐ̄ܢܵܐ ܠܝܼ ܠܕܲܓܵܠܘܼܬܼܵܐ ܘܐܲܢ̄ܬ݁ ܙܵܥܲܪ ܐܲܢ̄ܬ݁ : ܘܣܵܒ̣݁ܪܵܐ ܟܲܠܬܼܵܐ ܕܲܒ̣ܨܝܼܪܘܼܬܼܵܐ ܐܝܼܬܼ ܒܲܡܟ̣ܝܼܪܵܗ̇ ܀ ܐܲܝܟܲܢ ܐܹܡܲܪ ܡܵܐ ܕܡܲܥܡܸܕܼ ܐ̄ܢܵܐ ܠܫܵܒܹ̇ܩ ܚܵܘ̈ܒܹܐ : ܘܒܲܐܝܠܹܝܢ ܩܵܠܹ̈ܐ ܐܸܛܘܿܪ ܛܲܟ̣ܣܵܐ ܕܡܲܥܡܘܿܕܼܝܼܬܼܵܐ ܀ ܒܲܫܡܹܗ ܕܐܲܒ̣ܵܐ ܐܲܥܡܸܕܼ ܠܲܒ̣ܪܵܐ ܗܵܐ ܒܥܼܒܹܗ ܐܲܢ̄ܬ݁ : ܘܠܵܐ ܐܝܼܬܼ ܗܵܘܦܵܐ ܕܪܸܡܙܵܐ ܙܥܘܿܪܵܐ ܒܹܝܬܼ ܠܵܟ̣ ܐܵܦ ܠܹܗ ܀ ܐܸܩܪܸܐ ܠܲܒ̣ܪܵܐ ܡܩܲܕܸܫ ܡܲܝ̈ܵܐ ܐܲܢ̄ܬ݁ ܗ̄ܘ̣ ܒܲܠܚܘܿܕܼ : ܘܟܲܕܼ ܩܲܕܼܝܼܫ ܐܲܢ̄ܬ݁ ܠܡܘܿܢ ܒܲܥܡܵܕܼܵܐ ܬܲܣܚܸܐ ܩܘܼܕܼܫܵܟ̣ ܀ ܒܲܫܡܵܝܵܐ ܕܪܘܼܚܵܐ ܐܸܢ ܥܵܡܹ̇ܕܼ ܐܲܢ̄ܬ݁ ܐܲܝܟܲܢ ܡܲܨܝܵܐ : ܕܲܦܠܝܼܓ̣ܵܐܝܼܬܼ ܐܸܚܬ݁ܘܿܢ ܡܲܝ̈ܵܐ ܕܐܲܢ̄ܬ݁ ܥܲܡ ܪܘܼܚܵܐ ܐܢ̄ܬ ܀ ܐܲܒ̣ܵܐ ܒܝܲܠܕܹܗ ܘܲܒ̣ܪܵܐ ܒܐܲܒ̣ܘܼܗܝ ܐܝܼܬܼܵܘܗܝ ܟ̱ܠܹܗ : ܘܪܘܼܚܵܐ ܕܡܸܢܹܗ ܚܲܕܼ ܐܘܼܚܕܵܢܵܐ ܕܠܵܐ ܒܘܼܠܒܵܠܵܐ ܀ ܘܐܲܝܟܲܢ ܐܸܢܵܐ ܕܵܘܝܵܐ ܡܚܝܼܠܵܐ ܐܸܣܥܘܿܪ ܗܵܕܹܐ : ܘܐܲܪܡܸܐ ܣܸܕܼܩܵܐ ܒܗܵܝ̇ ܐܵܘܝܘܼܬܼܵܐ ܕܠܵܐ ܡܸܬܼܦܲܠܓ̣ܵܐ ܀ pb. 183 ܥܒܲܪ ܝܘܿܚܲܢܵܢ ܡ̣ܢ ܫܘܼ̈ܐܵܠܹܐ ܘܲܗ݀ܘܝܼ ܒܫܸܠܝܵܐ : ܒܥܵܬܼܵܐ ܗܵܪܟܵܐ ܠܵܐ ܬܸܗܘܸܐ ܠܵܟ̣ ܡܸܛܠ ܗܵܠܹܝܢ ܀ ܠܵܘ ܕܲܬܼܩܲܕܫܲܢܝ ܡܲܥܡܘܿܕܼܝܼܬܼܵܐ ܐܸܬܹܝ݁ܬܼ ܨܹܐܕܹܝܗ̇ : ܐܵܦ ܠܵܐ ܐܵܠ̇ܨܵܐ ܕܬܹܐܡܲܪ ܡܸܕܸܡ ܡܵܐ ܕܥܵܡܹ̇ܕܼ ܐ̄ܢܵܐ ܀ ܫܲܬ݁ܝܼܩܵܐܝܼܬܼ ܬܵܐ ܣܝܼܡ ܒܲܠܚܘܿܕܼ ܐܝܼܕܼܵܟ̣ ܥܲܠ ܪܹܫܝ : ܘܗܵܕܹܐ ܕܐܲܒ̣ܵܐ ܗ̄ܝܼ ܡܵܢܵܐ ܢܹܐܡܲܪ ܡܸܛܠ ܝܲܠܕܹܗ ܀ ܦܫܘܿܛ ܝܲܡܝܼܢܵܟ̣ ܕܐܲܫܝܼܠܵܐܝܼܬܼ ܬܹܐܬܸܐ ܨܹܐܕܲܝ : ܘܲܕܼܠܵܐ ܡܸܠܬܼܵܟ̣ ܪܘܼܚܵܐ ܣܵܗ̇ܕܵܐ ܥܲܠ ܫܲܪܝܼܪܵܐ ܀ ܘܟܲܕܼ ܒܲܪ ܥܲܩܪܹ̈ܐ ܗܘ݀ܵܐ 39 : ܒܲܪܬܹܝܬܼܵܐ ܡܸܛܠ ܗܲܠܹܝܢ : ܗܵܝܕܹܝܢ ܫܲܒ̣ܩܹܗ ( ܠܲܒ̣ܪܵܐ ܕܢܸܥܡܲܕܼ 40 : ܐܲܝܟ̣ ܨܸܒ̣ܝܵܢܹܗ ܀ ܩ̣ܪܒ̣ ܟܲܕܼ ܪܵܥܹ̇ܠ ܣ̣ܓܸܕܼ ܟܲܕܼ ܡܵܘܕܸܐ ܡܛܵܝܗܝ ܟܲܕܼ ܪܵܐܹ̇ܬܼ : ܙܵܥ̣ ܘܐܸܬܼܒܲܠܗܝܼ ܘܣܲܡ̣ܟܹܗ ܚܲܝܠܵܐ ܕܠܵܐ ܢܵܘܦܸܐ ܠܹܗ ܀ ܐ̄ܬ݀ܵܐ ܩܲܕܝܼܫܵܐ ܘܲܡܛ̣ܵܐ ܠܡܲܝ̈ܵܐ ܕܢܸܚܘܿܬܼ ܢܸܥܡܲܕܼ : ܘܣܸܦܲܬ݀ ܢܘܼܪܹܗ ܒܲܝܢܵܬܼ ܓܲܠܠܹ̈ܐ ܘܫܸܓ̣ܪܲܬ݀ ܐܸܢܘܿܢ ܀ ܕܵܨ ܗ̄ܘ̣ܵܐ ܢܲܗܪܵܐ ܒܥܘܼܒܵܐ ܕܲܟ̣ܝܵܐ ܕܡܥܡܘܿܕܼܝܼܬܼܵܐ : ܐܲܝܟ̣ ܝܘܿܚܲܢܵܢ ܡ̣ܢ ܐܹܠܝܼܫܒܲܥ ܠܘܼܩܒܲܠ ܡܵܪܹܗ ܀ ܐܸܬܼܓܵܘܙܲܠܘ ܗ̄ܘ̣ܵܐ ܡܲܝ̈ܵܐ ܒܒܲܪ̈ܩܹܐ ܕܫܲܠܗܹܒ̣ܝܼܬܼܵܐ : ܕܢܘܼܪܵܐ ܚܲܝܬܵܐ ܐ̄ܬܲܬ݀ ܠܲܥܡܵܕܼܵܐ ܕܲܒ̣ܗܘܿܢ ܬܸܣܚܸܐ ܀ ܡܵܘܩܕܲܬܼ ܥܵܠܡܹ̈ܐ ܫܕܼܵܬ݀ ܓܵܘܙܲܠܬܵܗ̇ ܥܲܠ ܡܲܒ݁ܘܼܥܵܐ : ܘܪܸܬܼܚܵܐ ܕܡܸܢܵܗ̇ ܫܲܓ̣ܪܹܗ ܠܢܲܗܪܵܐ ܒܩܲܕܝܼܫܘܼܬܼܵܐ ܀ ܐܸܬܼܡܲܙܲܓ̣ܙܘ ܗ̄ܘ̣ܵܘ ܡܲܝ̈ܵܐ ܫܚܝܼ̈ܡܹܐ ܒܙܼܠܓܲܝ̈ ܩܘܼܕܼܫܵܐ : pb. 184 ܕܡ̣ܢ ܩܲܕܝܼܫܵܐ ܚܢܵܢܵܐ ܢܦܲܩ̣ ܗ̄ܘ̣ܵܐ ܘܲܫܓܲܪ ܐܸܘܢܘܿܢ ܀ ܓܡܘܼܪܬܵܐ ܕܢܘܼܪܵܐ ܢܸܚܬܲܬ݀ ܕܬܸܣܚܸܐ ܒܲܝܢܵܬܼ ܫܸܦ̈ܥܹܐ : ܘܙܸܠܚܲܬ݀ ܬܲܡܵܢ ܝܵܩܘܼܕܼܘܼܬܼܵܐ ܕܩܲܕܝܼܫܘܼܬܼܵܗ̇ ܀ ܐ̄ܬܲܬ݀ ܓܵܘܙܲܠܬܵܐ ܘܫܸܩܠܲܬ݀ ܢܲܚ̈ܬܹܐ ܕܲܠܒ̣ܝܼܫܵܐ ܗ̄ܘ̣ܵܬܼ : ܘܢܸܚܬܲܬ݀ ܕܬܲܪܡܸܐ ܢܘܼܪܵܐ ܒܡܲܝ̈ܵܐ ܕܡܲܥܡܘܿܕܼܝܼܬܼܵܐ ܀ ܬܗܲܪܘ ܥܸܠܵܝܹ̈ܐ ܒܗܵܝ̇ ܡܲܣܚܘܼܬܼܵܐ ܕܫܲܠܹܒ̣ܝܼܬܼܵܐ : ܟܲܕܼ ܡܸܬܼܦܲܪܦܲܥ ܓܘܼܫܡܵܗ̇ ܙܲܗܝܵܐ ܢܩܲܕܸܫ ܡܲܝ̈ܵܐ ܀ ܐܸܬܼܚܲܠܲܛܘ ܗ̄ܘ̣ܵܘ ܫܸܦ̈ܥܹܐ ܕܡܲܝ̈ܵܐ ܥܲܡ ܙܲܠܝܼ̈ܩܹܐ : ܘܐܸܬܼܢܲܒ̣ܪܲܫ ܗ̄ܘ̣ܵܐ ܢܲܗܪܵܐ ܒܙܝܼܘܵܐ ܕܲܫܪܸܐ ܗ̄ܘ̣ܵܐ ܒܹܗ ܀ ܐܸܬܼܢܲܩܫܲܬ݀ ܗ̄ܘ̣ܵܬܼ ܩܘܼܒ݁ܬܼܵܐ ܕܓܲܠܠܹ̈ܐ ܡ̣ܢ ܪ̈ܵܕܲܝܵܐ : ܘܚܲܕܼܪܘܼܗ̇ ܒܲܪ̈ܩܹܐ ܕܫܲܠܗܹܒ̣ܝܼܬܼܵܐ ܡ̣ܢ ܟܠ ܓܲܒ̈ܝܼܢ ܀ ܢܦܲܠ̣ ܗ̄ܘ̣ܵܐ ܬܸܡܗܵܐ ܥܲܠ ܒܼܪ̈ܝܵܬܼܵܐ ܘܬܲܗܪܵܐ ܪܲܒܵܐ : ܟܲܕܼ ܓܵܘܙܲܠܬܵܐ ܢܵܚ̇ܬܵܐ ܕܬܸܥܡܲܕܼ ܡ̣ܢ ܝܘܿܚܲܢܵܢ 41 :܀ ܚܲܡ̣ ܘܐܸܫܬܲܠܗܲܒ̣ ܐܵܐܲܪ ܟ̱ܠܹܗ ܩܲܕܝܼܫܵܐܝܼܬܼ : ܕܒܲܪ ܩܲܕܝܼܫܵܐ ܢܚܸܬܼ ܠܲܥܡܵܕܼܵܐ ܟܲܕܼ ܠܵܐ ܚܲܣܝܼܪ ܀ ܐܸܫܬܲܓ̣ܪܲܬ݀ ܗ̄ܘ̣ܵܬܼ ( ܪܘܼܚܵܐ ܒܢܘܼܪܵܐ 42 : ܥܲܙܝܼܙܵܐܝܼܬܼ : ܕܲܒ̣ܙܲܗܝܘܼܬܼܵܐ ܬܩܲܒ݁ܠܹܗ ܠܚܲܬܼܢܵܐ ܡ̣ܢ ܓܵܘ ܡܲܝ̈ܵܐ ܀ ܐܸܬܼܓܵܘܙܲܠ ܗ̄ܘ̣ܵܐ ( ܫܘܼܒ̣ܚܵܐ ܦܲܐܝܵܐ 43 : ܡ̣ܢ ܟܠ ܦܸܢ̈ܝܵܢ : ܘܲܥܒܲܕܼ ܙܵܘܚܵܐ ܠܒܲܪ ܡܲܠܟ݁ܘܼܬܼܵܐ ܝܲܩܝܼܪܵܐܝܼܬܼ ܀ ܛܵܣ̣ ܡ̣ܢ ܣܵܘ̈ܦܹܐ ܥܢܵܢܹ̈ܐ ܕܢܘܼܗܪܵܐ ܩܵܡ̣ ܗ̄ܘܲܝ̈ ܬܲܡܵܢ : pb. 185 ܕܢܸܗܘܸܐ ܓܢܘܿܢܵܐ ܠܚܲܬܼܢܵܐ ܫܒ̣ܝܼܚܵܐ ܕܲܢܚܸܬܼ ܢܸܥܡܲܕܸ ܀ ܢܦܲܩ̣ ܥܲܪ̈ܦܸܠܹܐ ܐܲܝܟ̣ ܫܘܿܫܸ̈ܦܹܐ ܕܒܹܝܬܼ ܡܲܠܟ݁ܘܼܬܼܵܐ : ܕܡܵܐ ܕܲܣܚ̣ܵܐ ܗ̄ܘ̣ܵܐ ܗܵܘ̇ ܒܲܪ ܡܲܠܟܵܐ ܒܗܹܝܢ ܢܸܬܼܩܲܒܲܠ ܀ ܦܫܲܛ̣ ܗ̄ܘ̣ܵܐ ܐܲܒ̣ܵܐ ܡܵܐܢܹ̈ܐ ܓܒܲܝ̈ܵܐ ܠܥܸܠ ܡ̣ܢ ܐܵܐܲܪ : ܙܝܼܘܵܐ 44 : ܘܫܘܼܒ̣ܚܵܐ ܘܒܲܪ̈ܩܹܐ ܕܬܲܗܪܵܐ ܐܵܦ ܥܲܪ̈ܦܸܠܹܐ ܀ ܟܲܪܟܹܗ ܠܢܲܗܪܵܐ ܒܓ̣ܵܘ̈ܢܹܐ ܬܡܝܼ̈ܗܹܐ ܕܠܵܐ ܡܸܬܼܓܲܫܫܝܼܢ : ܕܲܢܪܲܡܪܸܡ ܗ̄ܘ̣ܵܐ ܚܠܘܿܠܵܐ ܕܲܒ̣ܪܹܗ ܝܑܼܚܝܼܕܼܵܝܵܐ ܀ ܨ̣ܪܵܗ̇ ܠܲܫܡܲܝܵܐ ܘܐܲܪܝܼܡ ܩܵܠܹܗ ܥܲܙܝܼܙܵܐܝܼܬܼ : ܕܗܵܐ ܗܵܢܵܘ ܒܹܪܝ ܗܵܢܵܘ ܚܲܒ݁ܝܼܒ̣ܝ ܫܲܪܝܼܪܵܐܝܼܬܼ ܀ ܛܵܣܲܬ݀ ܪܘܼܚܵܐ ܡ̣ܢ ܨܹܝܕܼ ܐܲܒ̣ܵܐ ܒܬܲܗܪܵܐ ܪܲܒܵܐ : ܘܦܸܪܚܲܬ݀ 45 : ܢܸܚܬܲܬ݀ ܫܸܟ̣ܢܲܬ݀ ܩܵܘܝܲܬ݀ ܥܲܠ ܚܲܒ݁ܝܼܒܹܗ 46 : ܐ̄ܬܲܬ݀ ܒܲܕܼܡܘܼܬܼܵܐ ܕܓ̣ܘܼܫܡܵܐ ܕܝܵܘܢܵܐ ܬܲܡܝܼܡܵܐܝܼܬܼ : ܕܬܸܓ̣ܕܘܿܠ ܬܲܡܵܢ ܘܲܬܼܣܝܼܡ ܩܸܢܵܗ̇ ܒܡܲܥܡܘܿܕܼܝܼܬܼܵܐ ܀ ܠܸܒ̣ܫܲܬ݀ ܛܘܼܦ̮ܣܵܐ ܕܝܵܘܢܵܐ ܒܪܝܼܪܬܵܐ ܡ̣ܢ ܦܵܪ̈ܚܵܬܼܵܐ : ܘܐܸܬܲܬ݀ ܕܬܸܣܗܲܕܼ ܥܲܠ ܫܲܪܝܼܪܵܐ ܒܲܦܫܝܼܛܘܼܬܼܵܗ̇ ܀ ܠܵܘ ܕܲܬܼܩܲܕܫܹܗ ܠܲܒ̣ܪܵܐ ܢܸܚܬܲܬ݀ ܟܲܕܼ ܐܸܫܬܲܠܚܲܬ݀ : ܕܠܵܐ ܚܲܣܝܼܪ ܗ̄ܘ̣ܵܐ ܡܸܠܬܼܵܐ ܣܓ̣ܝܼܕܼܵܐ ܢܩܲܕܸܫ ܝܵܬܹܗ ܀ ܠܵܐ ܪܸܣܲܬ݀ ܗ̄ܘ̣ܵܬܼ ܩܘܼܕܼܫܵܐ ܒܡܲܚܬܵܗ̇ ܥܲܠ ܩܲܕܝܼܫܵܐ : ܡܸܣܗܲܕܼ ܣܸܗܕܲܬ݀ ܥܲܠ ܦܵܪܘܿܩܵܐ ܟܲܕܼ ܐܸܬܼܚܲܙܝܲܬ݀ ܀ ܗܘ݀ܵܬܼ ܠܹܗ 47 : ܪܘܼܚܵܐ ܨܸܒ̣ܥܵܐ ܠܐܲܒ̣ܵܐ ܘܒ̣ܵܗ̇ ܚ̣ܵܘܝܼ ܗ̄ܘ̣ܵܐ : ܕܗܵܢܵܘ ܠܲܡ ܒܹܪܝ ܠܵܐ ܬܸܬܼܦܲܠܓ̣ܘܼܢ ܥܲܠ ܡܹܐܬܼܝܼܬܹܗ ܀ pb. 186 ܐܸܠܘܼ ܪܘܼܚܵܐ ܠܵܐ ܢܸܚܬܲܬ݀ ܗ̄ܘ̣ܵܬܼ ܥܲܠ ܫܲܪܝܼܪܵܐ 48 : ܡ̇ܢ ܝܵܕܲܥ̇ ܗ̄ܘ̣ܵܐ ܐܲܝܟܵܐ ܫܵܟܹ̇ܝܢ 49 : ܩܵܠܹܗ ܕܐܲܒ̣ܵܐ ܀ ܥܲܡܵܗ̇ ܕܡܸܠܬܼܵܐ ܗܵܝ̇ ܕܐܸܙܕܲܥܩܲܬ݀ ܡ̣ܢ ܥܸܠܵܝܵܐ : ܐܲܝܟ̣ ܕܲܒ̣ܨܸܒ̣ܥܵܐ ܚܵܘܝܲܬ݀ ܪܘܼܚܵܐ ܕܗܵܢܵܘ ܡܲܠܟܵܐ ܀ ܐܸܠܘܼ ܥܠܵܘܗܝ ܓܹܝܪ ܠܵܐ ܩܵܘܒܲܬ݀ ܗ̄ܘ̣ܵܬܼ ܝܑܼܕܼܝܼܥܵܐܝܼܬܼ : ܦܵܗܹ̇ܐ ܗ̄ܘ̣ܵܐ ܠܹܗ ܩܵܠܵܐ ܒܟܸܢܫܹ̈ܐ ܥܲܠ ܣܲܓܝܼ̈ܐܹܐ ܀ ܗܵܐ ܫܵܡ̇ܥܝܼܢ ܗ̄ܘ̣ܵܘ ܩܵܠܵܐ ܕܐܵܡܲܪ ܗܵܢܵܘ ܚܲܒ݁ܝܼܒ̣ : ܘܲܡܫܲܐܠܝܼܢ ܗ̄ܘ̣ܵܘ ܟܲܕܼ ܡܸܬܼܦܲܠܓ̣ܝܼܢ ܕܥܲܠ ܡܲܢ ܐܸܡܲܪ ܀ ܢܸܚܬܲܬ݀ ܪܘܼܚܵܐ ܕܲܥܠܵܘܗܝ ܬܸܫܟܲܢ ܩܲܕܝܼܫܵܐܝܼܬܼ : ܠܵܘ ܓܹܝܪ ܩܘܼܕܼܫܵܐ ܚܲܣܝܼܪ ܗ̄ܘ̣ܵܐ ܠܹܗ ܘܐܸܫܬܲܡܠܝܼ ܒܹܗ ܀ ܐܵܦ ܢܵܡܘܿܣܵܐ ܠܲܬܼܪܹܝܢ ܣܵܗ̈ܕܝܼܢ ܩܵܪܹܐ ܨܹܐܕܼܵܘܗܝ : ܕܠܵܐ ܡܸܬܼܩܲܒܲܠ ܚܲܕܼ ܒܲܠܚܘܿܕܼܵܘܗܝ ܟܲܕܼ ܫܲܪܝܼܪܵܐ ܗ̄ܘ̣ ܀ ܐܲܒ̣ܵܐ ܘܪܘܼܚܵܐ ܫܲܘܝܲܬܼ ܐܲܣܗܸܕܼ ܥܲܠ ܝܑܼܚܝܼܕܼܵܐ : ܕܢܵܡܘܿܣܵܐܝܼܬܼ ܢܸܬ݁ܠܘܼܢ ܙܸܕܼܩܵܐ ܠܚܲܕܼ ܫܲܪܝܼܪܵܐ ܀ ܩܵܠܹܗ ܕܐܲܒ̣ܵܐ ܘܪܘܼܚܵܐ ܕܩܘܼܕܼܫܵܐ ܢܚܸܬܼܘ ܫܲܘܝܵܐܝܼܬܼ : ܕܲܠܣܵܗܕܘܼܬܼܗܘܿܢ ܐ̄ܢܵܫ ܠܵܐ ܢܲܣܠܸܐ ܡܵܐ ܕܐܸܬܼܚܲܙܝܲܬ݀ ܀ ܩܵܠܹܗ ܕܐܲܒ̣ܵܐ ܣܕܲܩ̣ ܠܲܫܡܲܝܵܐ ܘܲܢܦܲܩ̣ ܡܸܢܵܗ̇ : ܘܩܵܡ̣ ܥܲܠ ܢܲܗܪܵܐ ܝܲܡܵܐ ܕܢܘܼܗܪܵܐ ܕܠܵܐ ܡܸܣܬܲܝܲܟ̣ ܀ ܫܸܩܠܲܬ݀ ܘܐܸܬܲܬ݀ ܪܘܼܚܵܐ ܒܓܸܦܹ̈ܝܗ̇ ܫܘܼܒ̣ܚܵܐ ܪܲܒܵܐ : ܘܛ̣ܵܦ ܗ̄ܘ̣ܵܐ ܚܘܼܪܒܵܐ ܒܙܝܼܘܵܐ ܕܲܫܦܲܥ̣ ܡ̣ܢ ܥܵܠܵܝܵܐ ܀ ܬܸܗܪܲܬ݀ ܥܹܕܬܵܐ ܟܲܠܲܬܼ ܢܘܼܗܪܵܐ ܒܚܲܬܼܢܵܐ ܡܲܠܟܵܐ : pb. 187 ( ܕܲܒ̣ܡܲܣܚܘܼܬܹܗ ܪܵܘܡܵܐ ܘܥܘܼܡܩܵܐ ܐܸܫܬܲܝܲܢܘ 50 : ܗ̄ܘ̣ܵܘ ܀ ܚܙܵܬܹܗ ܠܢܲܗܪܵܐ ܕܪܵܥ̇ܠܝܼܢ ܫܸܦܥܵܘ̈ܗܝ ܘܲܫܓ̣ܝܼܪ 51 : ܟ̱ܠܹܗ : ܘܫܸܡܥܲܬ݀ ܩܵܠܹܗ ܕܐܲܒ̣ܵܐ ܕܡܲܙܥܸܩ ܥܲܠ ܚܲܒ݁ܝܼܒܹܗ ܀ ܫܲܕܪܲܬ݀ ܠܗܵܘ̇ ܟܸܢܵܪܵܐ ܕܪܘܼܚܵܐ ܕܵܘܝܼܕܼ : ܕܢܹܐܬܸܐ ܢܸܙܡܲܪ ܩܵܠܹ̈ܐ ܕܚܵܫ̇ܚܝܼܢ ܠܹܗ ܠܲܚܠܘܼܠܵܐ ܀ ܬܵܐ ܒܲܪ ܐܝܼܫܲܝ ܘܐܲܝܬܵܐ ܥܲܡܵܟ̣ ܠܲܙܡܝܼܪ̈ܵܬܼܵܟ̣ : ܕܲܒ̣ܡܸܫܬܘܼܬܹܗ ܕܡܵܪܵܟ̣ ܘܲܒ̣ܪܵܟ̣ ܢܸܚܪܸܐ ܝܵܘܡܵܢ ܀ ܡܪܘܿܩ ܢܸܥ̈ܡܵܬܼܵܐ ܘܲܡܬܼܘܿܚ ܡܸܢܹ̈ܐ ܕܲܒ̣ܩܝܼܬܼܵܪܵܟ̣ : ܘܐܲܪܡܵܐ ܩܵܠܹ̈ܐ ܕܲܡܚܲܕܹܝܢ ܠܝܼ ܡܦܲܫܩܵܢܵܐܝܼܬܼ ܀ ܠܵܐ ܬܡܲܠܸܠ ܠܝܼ ܪܸܡܙܵܢܵܐܝܼܬܼ ܟܲܕܼ ܙܵܡܲܪ ܐܲܢ̄ܬ݁ : ܐܲܕܼܢܲܚ ܡܸܠܬܼܵܟ̣ ܘܲܒ̣ܩܝܼ̈ܢܵܬܼܵܟ̣ ܩܘܼܫܬܵܐ ܢܸܪܥܲܡ ܀ ܓܠܝܼ ܦܲܫܸܩ ܠܝܼ ܡܸܛܠ ܡܵܢܵܐ ܪܵܥܹ̇ܠ ܢܲܗܪܵܐ : ܘܐܲܝܢܵܐ ܚܲܝܠܵܐ ܥ̣ܨܵܝܗܝ ܠܲܬܼܗܘܿܡܵܐ ܘܙܵܥ̣ ܘܐܸܬܼܒܲܠܗܝܼ ܀ ܡܵܢܵܘ ܩܵܠܵܐ ܕܗܵܐ ܡ̣ܢ ܪܵܘܡܵܐ ܠܥܘܿܡܩܵܐ ܢܵܚܹ̇ܬܼ : ܘܲܠܡܘܿܢ ܗܵܠܹܝܢ ܒܲܪ̈ܩܹܐ ܣܒ̣ܝܼ̈ܣܹܐ ( ܕܫܲܓ̣ܪܘܼܗܝ ܠܐܵܐܲܪ 52 :܀ ܐܲܪܡܝܼ ܕܵܘܝܼܕܼ ܩܵܠܹ̈ܐ ܕܫܘܼܒ̣ܚܵܐ ܠܘܼܩܒܲܠ ܚܲܬܼܢܵܐ : ܕܗܘ݀ ܣܘܼܥܪܵܢܵܐ ܠܥܹܕܬܵܐ ܢܦܲܫܸܩ ( ܐܲܝܟ̣ ܕܐܝܼܬܼܵܘܗܝ ܗ̄ܘ̣ܵܐ 53 :܀ ܠܵܟ̣ ܐܲܠܵܗܵܐ ܚ̣ܙܵܐܘܼܗܝ ܡܲܝ̈ܵܐ ܚ̣ܙܵܐܘܼܟ̣ ܘܲܕܼܚܸܠ̣ܘ : ܐܵܦ ܬܗܘܿܡܹ̈ܐ ܙܵܥ̣ܘ ܘܲܪܙܲܦ̣ ܡܲܝ̈ܵܐ ܥܢܵܢܹ̈ܐ ܕܐܵܐܲܪ 54 :܀ pb. 188 ܟ̱ܠܹܗ ܟܝܵܢܵܐ ܐܲܪܓܸܫ̣ܘ ܕܲܣ̣ܥܲܪܬ݁ ܐܸܢܘܿܢ : ܝܲܡܡܹ̈ܐ ܬܗܘܿܡܹ̈ܐ ܢܲܗܪ̈ܵܘܵܬܼܵܐ ܡܥܝܼ̈ܢܹܐ ܘܐܵܓ̣ܡܹ̈ܐ ܀ ܚܒܲܨܘ ܠܲܚܕܼܵܕܹ̈ܐ ܠܡܸܬܼܒܲܪܵܟ̣ܘܼ ܡ̣ܢ ܕܘܼܪ̈ܟܵܬܼܵܟ̣ : ܕܐܲܪܗܸܒ̣ ܐܸܢܘܿܢ ܕܼܢܚܵܟ̣ ܪܲܒܵܐ ܕܲܗܘ݀ܵܐ ܥܠܲܝܗܘܿܢ ܀ ܕܪܲܟ̣ܬ݁ ܥܲܠ ܝܘܿܪܕܢܵܢ ܐܲܝܟ̣ ܕܥܲܠ ܪܹܫܵܐ ܕܟ̣ܠܗܘܿܢ ܝܲܡܡܹ̈ܐ 55 : ܘܙܵܥ̣ ܡ̣ܢ ܚܲܝܠܵܟ̣ ܥܸܩ̈ܒܲܝ ܬܗܘܿܡܹ̈ܐ ܘܲܕܼܡܵܡ̈ܘܿܠܹܐ ܀ ܟ̱ܠܹܗ ܟܝܵܢܵܐ ܕܡܲܝ̈ܵܐ ܐܸܬ݁ܬ݁ܙܝܼܥ ܡ̣ܢ ܪܘܼܚܵܦܵܟ̣ : ܕܲܠܚܘܼܣܵܝܵܐ ܠܟ̣ܠܗܘܿܢ ܐܲܫܘܝܼܬ݁ ܒܡܲܥܡܘܿܕܼܝܼܬܼܵܟ̣ ܀ ܡܲܝ̈ܵܐ ܕܝܲܡܡܹ̈ܐ ܟܲܕܼ ܪܲܚܝܼܩܝܼܢ ܠܵܐ ܪܲܚܝܼܩܝܼܢ : ܕܚܲܝܠܹܗ ܕܩܘܼܕܼܫܵܟ̣ ܕܵܠ̣ ܟܲܣܝܵܐܝܼܬܼ ܘܲܣ̣ܥܲܪ ܐܸܢܘܿܢ ܀ ܡܸܛܠ ܗܵܢܵܐ ܚ̣ܙܵܐܘܼܟ̣ ܡܲܝ̈ܵܐ ܚ̣ܙܵܐܘܼܟ̣ ܘܲܕܼܚܸܠ̣ܘ : ܐܵܦ ܬܗܘܿܡܹ̈ܐ ܙܵܥ̣ܘ ܕܲܒ̣ܡܲܚܲܬܬܵܟ̣ ܐܲܪܗܸܒ̣ܬ݁ ܐܸܢܘܿܢ ܀ ܥܢܵܢܹ̈ܐ ܪܲܣܸܣ̣ ܡܲܝ̈ܵܐ ܒܢܲܗܪܵܐ ܡܲܝ̈ܵܐ ܒܢܲܗܪܵܐ ܟܲܕܼ ܥܵܡܹ̇ܕܼ 56 : ܐܲܢ̄ܬ݁ : ܕܠܵܐ ܢܸܬܼܓܲܠ̈ܙܵܢ ܐܵܦܠܵܐ ܗܸܢܹܝܢ ܡ̣ܢ ܪܘܼܚܵܦܵܟ̣ ܀ ܗܵܐ ܫܡܲܝ̈ ܝܲܗ̄ܒ̣ܘ ܬܘܼܒ̣ ܩܵܠܵܐ ܒܐܲܒ̣ܘܼܟ̣ ܪܵܡܵܐ : ܕܲܒ̣ܣܵܗܕܘܼܬܹܗ ܐܲܪܥܵܐ ܬܸܪܓܲܫ ܕܝܼܚܝܼܕܼܵܝܵܐ ܐܢ̄ܬ݁ ܀ ܐܲܢܗܲܪܘ ܒܲܪ̈ܩܵܟ̣ ܠܬܹܒܹܝܠ ܘܲܚܙܵܬ݀ ܢܘܼܗܪܵܐ ܓܲܐܝܵܐ : ܕܲܕܼܠܝܼܚܵܐ ܗ̄ܘ̣ܵܬܼ ܐܲܪܥܵܐ ܒܚܸܫܟܵܐ ܥܲܕܼܠܵܐ ܬܹܐܬܸܐ ܀ ܚ̣ܙܵܐܘܼܟ̣ ܡܲܝ̈ܵܐ ܘܲܕܼܚܸܠ̣ܘ ܡܸܢܵܟ̣ ܐܲܝܟ̣ ܡ̣ܢ ܡܵܪܵܐ : ܕܗܵܘܦܵܐ ܕܥܘܼܙܵܟ̣ 57 : ܐܲܪܬܲܚ̣ ܐܸܢܘܿܢ ܟܲܕܼ ܢܵܚܹ̇ܬܼ ܐܲܢ̄ܬ݁ ܀ ܦܲܫܸܩ̣ ܕܵܘܝܼܕܼ ܥܸܠܬܹܗ ܕܫܲܪܒܵܐ ܟܲܕܼ ܙܵܡܲܪ ܗ̄ܘ̣ܵܐ : pb. 189 ܘܐܸܬ݀ܵܐ ܙܟܲܪܝܵܐ ܙܲܩ̣ܬܵܗ̇ ܠܥܹܕܬܵܐ ܕܲܢܚܵܘܸܐ ܠܵܗ̇ ܀ ܗܵܢܵܘ ܓܲܒ̣ܪܵܐ ܕܐܸܡ̇ܪܹܬܼ ܗ̄ܘܹ̇ܝܬܼ ܠܹܟ̣ܝ ܕܲܫܡܹܗ ܕܸܢܚܵܐ 58 : ܗܵܐ ܐܲܙܠܸܓ̣ ܠܹܗ ܘܲܢܗܲܪܘ ܣܵܘ̈ܦܹܐ ܡ̣ܢ ܙܲܠܝܼܩܵܘ̈ܗܝ ܀ ܩ̣ܪܸܒ̣ ܝܘܿܚܲܢܵܢ ܘܐܲܪܟܸ݁ܢ ܐܝܼܕܹܗ ܥܲܠ ܓܵܘܙܲܠܬܵܐ : ܘܣܕܼܪܹ̈ܐ ܕܥܝܼܪܹ̈ܐ ܛܦܲܣ̣ܘ ܒܲܚܕܵܪܹ̈ܐ ܡ̣ܢ ܣܘܼܪܵܕܼܵܐ ܀ ܐܸܬ݁ܕܲܡܲܪܘ ܗ̄ܘ̣ܵܘ ܚܲܝ̈ܠܵܘܵܬܼܵܐ ܒܬܲܗܪܵܐ ܕܲܚ̣ܙܵܘ : ܟܲܕܼ ܚܲܒ݁ܘܼܒ̣ܵܐ ܥܪܸܐ ܠܲܓ̣ܡܘܼܪܬܵܐ ܘܠܵܐ ܡܸܬܼܚܲܪܲܟ̣ ܀ ܬܗܲܪܘ ܥܸܠܵܝܹ̈ܐ ܒܐܵܬ݀ܵܐ ܕܚܝܼܠܵܐ ܕܲܗܘ݀ܵܬܼ ܬܲܡܵܢ : ܕܐܝܼܕܼܵܐ ܕܒܸܣܪܵܐ ܒܫܲܠܗܹܒ̣ܝܼܬܼܵܐ ܠܵܐ ܐܸܬܼܢܲܟ̣ܝܲܬ݀ ܀ ܣܪ̈ܵܦܹܐ ܡܚܲܦܹܝܢ ܦܲܪ̈ܨܘܿܦܲܝܗܘܿܢ ܡ̣ܢ ܓܵܘܙܲܠܹܗ : ܘܣܝܼܡܵܐ ܐܝܼܕܼܵܐ ܕܛܝܼܢܵܐ ܓܒ̣ܝܼܠܵܐ ܠܥܸܠ ܡ̣ܢ ܪܹܫܹܗ ܀ ܠܒܸܬܵܐ ܛܒ̣ܝܼܥܲܬܼ ܡ̣ܢ ܐܲܕܼܡ̣ܬܼܵܐ ܠܝܲܡܵܐ 59 : ܐܸܚܕܲܬ݀ : ܘܥܲܠ ܡܵܡܘܿܠܵܐ ܣܵܡܲܬ݀ ܐܝܼܕܼܵܗ̇ ܘܠܵܐ ܐܸܬܼܡܲܣܝܲܬ݀ ܀ ܬܲܗܪܵܐ ܠܡܹܐܡܲܪ ܟܲܕܼ ܢܘܼܪ̈ܵܢܹܐ ܚܵܝ̇ܒ݁ܝܼܢ ܡܸܢܹܗ : ܘܲܒܝܲܡܝܼܢܹܗ ܕܒܲܪ ܥܲܩܪܘܼܬܼܵܐ 60 : ܢܚܸܬܼ ܠܲܥܡܵܕܼܵܐ ܀ ܫܩܝܼܠ ܒܲܟ̣ܪ̈ܘܿܒܹܐ ܓܐܸܐ ܒܡܲܪܟܲܒ̣ܬܵܐ ܟܣܸܐ ܡ̣ܢ ܥܝܼܪܹ̈ܐ : ܓܢܝܼܙ ܡ̣ܢ ܣܸܕܼܪܹ̈ܐ ܫܒ̣ܝܼܚ ܒܹܝܬܼ ܟܸܢܫܹ̈ܐ ܕܚܝܼܠ ܥܲܠ ܬܸܓ̣ܡܹ̈ܐ ܀ ܣܸܕܼܪܹ̈ܐ ܡܚܲܦܹܝܢ ܟܸܢܫܹ̈ܐ ܙܪܝܼܒ̣ܝܼܢ ܛܲܟ̣ܣܹ̈ܐ ܪܗܝܼܒ̣ܝܼܢ : ܚܲܝ̈ܠܹܐ ܙܵܝ̇ܥܝܼܢ ܓܘܼ̈ܕܹܐ ܪܵܥܠܵܢ ܐܲܠܦܹ̈ܐ ܪܵܐܬ݁ܝܼܢ ܀ ܫܲܠܗܹܒ̣ܝܼܬܼܵܐ ܩܵܝ̇ܡܵܐ ܠܲܣܛܲܪ ܟܲܕܼ ܪܲܬܝܼܬܼܵܐ : ܘܲܢܚܸܬܼ ܢܸܥܡܲܕܼ ܡ̣ܢ ܕܲܚܝܼܚܵܐ ܕܲܓ̣ܒܲܠ̣ ܐܝܼܕܼܵܘ̈ܗܝ ܀ pb. 190 ܨܲܪܝܵܐ ܫܡܲܝܵܐ ܘܡܲܙܥܸܩ ܐܲܒ̣ܵܐ ܥܲܠ ܚܲܒ݁ܝܼܒܹܗ : ܙܲܗܝܵܐ ܪܘܼܚܵܐ ܘܩܵܝ̇ܡܵܐ ܕܬܸܣܗܲܕܼ ܥܲܠ ܝܑܼܚܝܼܕܼܵܐ ܀ ܢܦܲܩ̣ ܗ̄ܘ̣ܵܐ ܩܵܠܵܐ ܡ̣ܢ ܩܲܝܛܘܿܢܵܐ ܕܒܹܝܬܼ ܡܲܠܟ݁ܘܼܬܼܵܐ : ܕܲܢܒܲܕܸܩ ܗ̄ܘ̣ܵܐ ܥܲܠ ܒܲܪ ܡܲܠܟܵܐ ܕܠܵܘ ܢܘܼܟ̣ܪܵܝܵܐ ܗ̄ܘ̣ ܀ ܐܸܬ݁ܬ݁ܙܝܼܥܲܬܼ ܗ̄ܘ̣ܵܬܼ ܡܸܠܬܼܵܐ ܓܢܝܼܙܬܵܐ ܕܠܵܐ ܡ̣ܢ ܦܘܼܡܵܐ : ܕܬܸܦܘܿܩ ܬܸܣܗܲܕܼ ܥܲܠ ( ܗܵܘ̇ ܝܲܠܕܵܐ 61 : ܕܐܲܠܵܗܘܼܬܼܵܐ ܀ ܐܸܬܼܓܲܠܝܲܬܼ ܗ̄ܘ̣ܵܬܼ ܗܵܝ̇ ܒܲܪ̄ܬܼ ܩܵܠܵܐ ܓܢܝܼܙܲܬܼ ܡ̣ܢ ܟܠ : ( ܟܲܕܼ ܙܵܥ̇ܩܵܐ 62 : ܗ̄ܘ̣ܵܬܼ ܥܲܠ ܗܵܘ̇ ܟܲܣܝܵܐ ܕܐܸܬ݀ܵܐ ܠܓܸܠܝܵܐ ܀ ܪܥܸܡ̣ ܒܲܫܡܲܝܵܐ ܩܵܠܵܐ ܪܵܡܵܐ ܕܠܵܐ ܠܸܫܵܢܵܐ : ܡܟܢ ܠܵܐ ܓܫܝܼܡܵܐ ܥܲܠ ܚܲܒ݁ܝܼܒܹܗ ܕܐܸܬܼܓܲܫܲܡ ܗ̄ܘ̣ܵܐ ܀ ܠܵܐ ܡܲܠܸܠ̣ ܗ̄ܘ̣ܵܐ ܒܝܲܕܼ ܡܲܠܲܐܟ̣ܵܐ ܒܗܵܘ̇ ܥܸܕܵܢܵܐ : ܘܠܵܐ ܐܲܟ̣ܪܸܙ ܗ̄ܘ̣ܵܐ ܒܦܘܼܡܵܐ ܫܓ̣ܝܼܪܵܐ ܕܚܲܕܼ ܡ̣ܢ ܥܝܼܪܹ̈ܐ ܀ ܠܵܐ ܫܐܸܠ̣ ܗ̄ܘ̣ܵܐ ܠܹܗ ܡܸܠܬܼܵܐ ܘܩܵܠܵܐ ܡ̣ܢ ܥܸܠܵܝܹ̈ܐ : ܕܗܘ݀ ܡܡܲܠܸܠ ܗ̄ܘ̣ܵܐ ܡ̣ܢ ܐܝܼܬܼܘܼܬܹܗ ܥܲܠ ܝܑܼܚܝܼܕܹܗ ܀ ܗܘ݀ ܒܲܩܢܘܿܡܹܗ ܡܲܠܸܠ̣ ܐܲܒ̣ܵܐ ܫܲܪܝܼܪܵܐܝܼܬܼ : ܕܲܢܒܲܕܸܩ ܗ̄ܘ̣ܵܐ ܡܸܛܠ ܝܲܠܕܹܗ ܕܫܲܪܝܼܪܵܐ ܗ̄ܘ̣ܵܐ ܀ ܡܸܠܬܼܵܐ ܚܕܲܬܵܐ ܐܸܫܬܲܡܥܲܬ݀ ܗ̄ܘ̣ܵܬܼ ܒܲܝܢܵܬܼ ܟܸܢܫܹ̈ܐ : ܩܵܠܵܐ ܪܵܡܵܐ ܕܬܼܘܼܒ̣ ܐܲܟ̣ܘܵܬܹܗ ܠܵܐ ܐܸܬܼܡܲܠܲܠ ܀ ܩܝܼܢܬܵܐ ܕܡܸܡܬܼܘܿܡ ܒܐܸܕܼܢܹ̈ܐ ܕܐ̄ܢܵܫܵܐ ܠܵܐ ܐܸܙܕܲܪܥܲܬ݀ : ܪܲܥܡܵܐ ܕܚܝܼܠܵܐ ܕܝܼܚܝܼܕܼܵܐܝܼܬܼ ܐܲܫܡܲܥ̣ ܩܵܠܹܗ ܀ ܠܵܐ ܡܲܠܸܠ̣ ܗ̄ܘ̣ܵܐ ܐܲܝܟ̣ ܗܵܝ̇ ܡܸܠܬܼܵܐ ܒܚܲܕܼ ܡ̣ܢ ܙܲܒܼ̈ܢܝܼܢ : pb. 191 ܕܠܵܐ ܐܝܼܬܼ ܗ̄ܘ̣ܵܐ ܠܹܗ ܝܲܠܕܵܐ ܐ̄ܚܪܹܢܵܐ ܒܚܲܕܼ ܡ̣ܢ ܓܲܒ݁ܝܼ̈ܢ ܀ ܪܥܸܡ̣ ܬܲܩܝܼܦܵܐ ܢܚܲܒܸܒ̣ ܠܲܒ̣ܪܹܗ ܒܲܝܢܵܬܼ ܟܸܢܫܹ̈ܐ : ܕܢܵܘܕܲܥ ܐܸܢܘܿܢ ܕܗܵܢܵܘ ܐܝܼܬܼ ܠܹܗ ܒܪܵܐ ܫܲܪܝܪܪܵܐ ܀ ܪܬܲܚ̣ܘ ܗ̄ܘ̣ܵܘ ܪ̈ܲܚܡܹܐ ܕܐܲܒ̣ܵܗܘܼܬܼܵܐ ܥܲܠ ܝܑܼܚܝܼܕܼܵܐ : ܘܢܲܨܲܪܬܹܗ ܗ̄ܘ̣ܵܬܼ ܕܲܬܼܚܵܘܸܐ ܗ̄ܘ̣ܵܬܼ ܕܲܪܚܘܼܡܵܗ̇ ܗ̄ܘ̣ܵܐ ܀ ܠܵܐ ܢܸܟ̣ܦܲܬ݀ ܗ̄ܘ̣ܵܐ ܐܲܠܵܗܘܼܬܼܵܐ ܪܵܡܲܬܼ ܡ̣ܢ ܟܠ : ܕܬܸܚܙܸܐ ܠܲܒ̣ܪܵܗ̇ ܕܲܠܒ̣ܝܼܫ ܦܲܓ̣ܪܵܐ ܘܣܵܚܹ̇ܐ ܒܡܲܝ̈ܵܐ ܀ ܠܵܐ ܙܸܥܪܲܬ݀ ܗ̄ܘ̣ܵܬܼ ܗܵܝ̇ ܪܲܒ݁ܘܼܬܼܵܐ ܟܲܕܼ ܚܲܒ݁ܝܼܒ̣ܵܗ̇ : ܢܚܸܬܼ ܠܲܥܡܵܕܼܵܐ ܕܲܠܦܘܼܪܩܵܢܵܐ ܡܸܬܼܚܲܫܲܒ̣ ܗ̄ܘ̣ܵܐ ܀ ܠܵܘ ܡ̣ܢ ܡܲܝ̈ܵܐ ܡܸܬܼܡܲܠܝܵܐ ܗ̄ܘ̣ܵܬܼ ܚܲܣܝܼܪܘܼܬܹܗ : ܕܢܸܟ̣ܦܘܿܪ ܐܲܒ̣ܵܐ ܘܠܵܐ ܢܵܘܕܸܐ ܒܹܗ ܡܸܛܠ ܕܲܒ̣ܨܝܼܪ ܀ ܡܫܲܠܡܵܢܵܐ ܗ̄ܘ̣ܵܐ ܥܲܕܼܠܵܐ ܢܸܚܘܿܬܼ ܐܵܦ ܡ̣ܢ ܕܲܢܚܸܬܼ : ܘܓܲܠܝܘܼܬܼ ܐܲܦܹ̈ܐ ܐܝܼܬܼ ܗ̄ܘ̣ܵܐ ܠܐܲܒ̣ܵܐ ܕܢܵܘܕܸܐ ܒܲܒ̣ܪܹܗ ܀ ܗܵܕܹܐ ܥܸܠܬܼܵܐ ܩܪܵܬܹܗ ܕܢܹܐܬܸܐ ܠܡܲܥܡܘܿܕܼܝܼܬܼܵܐ : ܕܐܝܼܕܼܵܐ ܕܟ̣ܘܼܡܪܹ̈ܐ ܒܹܗ ܬܸܣܬܲܝܲܟ̣ ܘܡܸܢܹܗ ܬܸܦܘܿܩ ܀ ( ܦܵܪܵܬܹܩܹܐ ܝܲܗ̄ܒ̣ ܗ̄ܘ̣ܵܐ ܐܲܒ̣ܵܐ ܠܡܘܼܫܹܐ ܒܛܘܼܪܵܐ : ܘܫܲܕܪܹܗ ܠܲܒ̣ܪܹܗ 63 : ܕܢܲܣܒܵܗ̇ ܒܡܲܝ̈ܵܐ ܡ̣ܢ ܝܘܿܚܲܢܵܢ ܀ ܐܸܬܼܝܲܒ݁ܠܲܬ݀ ܗ̄ܘ̣ܵܬܼ ܥܲܠ ܗܵܘ̇ ܫܲܒ̣ܛܵܐ ܕܲܒܼ̈ܢܲܝ ܠܹܘܝܼ : ܘܩܵܡ̣ ܗ̄ܘ̣ܵܐ ܓܘܼܪܝܵܐ ܕܒܹܝܬܼ ܝܑܼܗܘܼܕܼܵܐ ܘܫܲܩܠܵܗ̇ ܡܸܢܹܗ ܀ ܩܘܼܕܼܫܵܐ ܫܦܲܥ̣ ܗ̄ܘ̣ܵܐ ܥܲܠ ܛܘܼܪ ܣܝܼܢܲܝ ܡ̣ܢ ܥܸܠܵܝܵܐ : pb. 192 ܘܲܒ̣ܝܘܿܚܲܢܵܢ ܥܲܠ ܦܵܪܘܿܩܲܢ ܐܸܫܬܲܦܲܥ 64 : ܗ̄ܘ̣ܵܐ ܀ ܡ̣ܢ ܫܘܼܪܵܝܹܗ ܢܣܲܒ̣ ܗ̄ܘ̣ܵܐ ܕܢܸܓܡܘܿܪ ܐܘܼܪܚܹܗ ܡܵܪܲܢ : ܕܠܵܐ ܢܸܩܲܦ ܗ̄ܘ̣ܵܐ ܫܒ̣ܝܼܠܵܐ ܐ̄ܚܪܹܢܵܐ ܐܲܝܟ̣ ܢܘܼܟ̣ܪܵܝܵܐ ܀ ܗܵܝ̇ ܟܘܼܡܪܘܼܬܼܵܐ ܕܐܸܬܼܝܲܒ݁ܠܲܬ݀ ܗ̄ܘ̣ܵܬܼ ܡ̣ܢ ܒܹܝܬܼ ܐܲܗܪܘܿܢ : ܗܝ݀ ܒܲܫܠܝܼܚܹ̈ܐ ܠܥܵܠܡܵܐ ܢܸܦܩܲܬ݀ ܡ̣ܢ ܦܵܪܘܿܩܲܢ ܀ ܠܵܘ ܕܲܒ̣ܨܝܼܪ ܗ̄ܘ̣ܵܐ ܟܘܼܡܪܘܼܬܼܵܐ ܪܲܒܵܐ ܕܟ̣ܘܼܡܪܹ̈ܐ : ܥܲܠܗܵܝ̇ ܫܲܩ̣ܠܵܗ̇ ܒܡܲܥܡܘܿܕܼܝܼܬܼܵܐ ܘܗܵܝܕܹܝܢ ܝܲܗ̄ܒ̣ܵܗ̇ ܀ ܕܠܵܐ ܢܒܲܠܒܸܠ ܗ̄ܘ̣ܵܐ ܫܒ̣ܝܼܠܵܐ ܕܩܘܼܫܬܵܐ ܕܲܪܪܲܫ̣ ܐܲܒ̣ܘܼܗܝ : ܡܸܢܹܗ ܕܝܼܠܹܗ ܥ̣ܒܲܕܼ ܚܘܼܕܵܬܼܵܐ ܠܥܲܬ݁ܝܼ̈ܩܵܬܼܵܐ ܀ ܠܵܘ ܥܲܠ ܕܲܒ̣ܨܝܼܪ ܐܘܼܩܝܼܵܢܘܿܣ ܡ̣ܢ ܡܲܠܝܘܼܬܹܗ : ܫܵܕܹܝܢ ܨܹܐܕܼܵܘܗܝ ܟܠܗܘܿܢ ܬܲܦܹ̈ܐ ܘܢܲܗܪ̈ܵܘܵܬܼܵܐ ܀ ܟܝܵܢܵܐ ܕܡܲܝ̈ܵܐ ܠܝܲܡܵܐ 65 : ܪܵܗܹ̇ܛ ܟܲܕܼ ܠܵܐ ܚܲܣܝܼܪ : ( ܘܟ̣ܠܹܗ ܝܲܡܵܐ 66 : ܠܵܐ ܡܸܬܼܝܲܬܲܪ ܡ̣ܢ ܐܲܝܟ̣ ܕܐܝܼܬܼܵܘܗܝ ܀ ܠܵܘ ܕܲܣܢܝܼܩ ܗ̄ܘ̣ܵܐ ܡܫܝܼܚܵܐ ܩܲܒܸ݁ܠ̣ ܐܝܼܕܹܗ ܕܐܲܗܪܘܿܢ : ܘܠܵܘ ܕܲܒ̣ܨܝܼܪ ܗ̄ܘ̣ܵܐ ܫܩܲܠ̣ ܡܲܠܟ݁ܘܼܬܼܵܐ ܡ̣ܢ ܒܹܝܬܼ ܕܵܘܝܼܕܼ ܀ ܪܕܼܵܬ݀ ܡܲܠܟ݁ܘܼܬܼܵܐ ܥܲܡ ܟܘܼܡܪܘܼܬܼܵܐ ( ܘܲܥܠܵܘܗܝ ܣܸܡܟܲܬ݀ 67 : ܟܲܕܼ ܗܘ݀ ܐܝܼܬܼܵܘܗܝ ܪܲܒܵܐ ܕܟ̣ܘܼܡܪܹ̈ܐ ܘܲܡܠܸܟ̣ ܡܲܠܟܹ̈ܐ ܀ ܫܸܚܠܲܬ݀ ܘܐܸܬܲܬ݀ ܩܲܕܝܼܫܘܼܬܼܵܐ ܘܲܥܠܵܘܗܝ ܢܸܦܠܲܬ݀ : ܐܲܝܟ̣ ܪܲܨܝܼܢܵܐ ܒܝܲܡܵܐ ܡܲܠܝܵܐ 68 : ܟܲܕܼ ܠܵܐ ܚܲܣܝܼܪ ܀ ܐ̄ܬܲܬ݀ ( ܡܲܠܟ݁ܘܼܬܼܵܐ ܡ̣ܢ ܒܹܝܬܼ ܕܵܘܝܼܕܼ ܘܐܸܬܼܢܲܣܟܲܬ݀ ܒܹܗ : pb. 193 ܟܲܕܼ ܡܲܠܟ݁ܘܼܬܼܵܐ 69 : ܛܵܒ̣ ܡ̣ܢ ܝܲܡܵܐ ܥܲܬ݁ܝܼܪܵܐ ܗ̄ܘ̣ܵܬܼ ܀ ܣܠܸܩ̣ ܐܲܝܟ̣ ܕܲܢܚܸܬܼ ܩܲܕܝܼܫܵܐܝܼܬܼ ܐܲܝܟܲܢ ܕܐܝܼܬܼܵܘܗܝ : ܘܐܸܬܼܩܲܒܲܠ ܗ̄ܘ̣ܵܐ ܒܟܸܢܦܹܗ ܕܩܵܠܵܐ ܡ̣ܢ ܝܵܠܘܿܕܹܗ ܀ ܟܪܲܟ̣ܬܹܗ ܪܘܼܚܵܐ ܒܐܸܒ̣ܪܹ̈ܐ ܕܫܘܼܒ̣ܚܵܐ ܠܚܲܬܼܢܵܐ ܥܡܝܼܕܼܵܐ : ܘܐܸܫܬܲܪܪܲܬ݀ ܗ̄ܘ̣ܵܬܼ ܥܹܕܬܵܐ ܕܗܘ݀ܝܘܼ ܘܢܸܦܠܲܬ݀ ܩܘܼܕܼܡܵܘܗܝ ܀ ܓܡܝܼܪܵܐ ܕܐܸܬ݀ܵܐ ܕܲܠܚܲܣܝܼܪܹ̈ܐ ( ܒܡܲܝ̈ܵܐ ܢܸܓ̣ܡܘܿܪ 70 : ܚܢܵܢܵܟ̣ ܪܲܒܵܐ ܢܸܫܦܲܥ ܡܸܢܵܟ̣ ܥܲܠ ܚܲܣܝܼܪܘܼܬܼܝ ܀ ܒܪܝܼܟ̣ ܗ̄ܘ̣ ܕܐܸܬ݀ܵܐ ܘܡ̣ܢ ܐܝܼܙܓܲܕܹܗ ܥ̣ܡܲܕܼ ܕܲܫ̣ܦܲܪ ܠܹܗ : ܗܘܝܘܼ ܕܩܲܕܫܵܗ̇ ܠܡܲܥܡܘܿܕܼܝܼܬܼܵܐ ܠܹܗ ܬܸܫܒ݁ܘܿܚܬܵܐ ܀ ܚܲܬܼܢܵܐ ܡܫܝܼܚܵܐ ܚܠܘܿܠܵܐ ܥ̣ܒܲܕܼ ܠܵܗ̇ ܠܥܸܕܲܬܼ ܥܲܡܡܹ̈ܐ : ܘܲܒ̣ܡܸܫܬ݁ܘܼܬܼܵܐ ܕܐܲܬܼܩܲܢ ܗ̄ܘ̣ܵܐ ܠܵܗ̇ ܥܵܠܡܵܐ ܐܲܪܓܸܫ̣ ܀ ܒܲܪ ܡܲܠܟ݁ܘܼܬܼܵܐ ܨܒ̣ܵܐ ܗ̄ܘ̣ܵܐ ܕܢܸܡܟ݁ܘܿܪ 2 : ܠܲܡܛܲܪܲܦܬܵܐ : ܘܫܲܕܪܵܗ̇ ܕܬܹܐܙܲܠ ܨܹܝܕܼ ܡܲܒ݁ܘܼܥܵܐ ܕܲܬܼܫܝܼܓ̣ ܚܸܵܠܵܗ̇ ܀ ܚ̣ܙܵܗ̇ ܠܲܪܕܸܝܦܬܵܐ ܕܲܡܚܝܼܠܵܐ ܗ̄ܘ̣ܵܬܼ ܢܲܚܒܵܐ ܘܠܲܐܝܵܐ : ܘܲܡܙܲܓ̣ ܡܲܝ̈ܵܐ ܘܫܲܕܪܵܗ̇ 3 : ܕܬܸܣܚܸܐ ܘܟܸܢ ܡܸܬܼܡܲܟ̣ܪܵܐ ܀ ܚ̣ܵܪ ( ܒܹܗ ܒܫܘܼܦܪܵܗ̇ 4 : ܕܐܸܫܬܲܢܝܼ ܗ̄ܘ̣ܵܐ ܒܥܸܛܪܵܐ ܕܨܲܠܡܹ̈ܐ : pb. 168 ܘܲܙܠܲܚ̣ ܫܸܦܥܹ̈ܐ ܕܢܲܗܝܼܪܵܐ ܒܐܲܦܹ̈ܝܗ̇ ܕܢܸܫܦܲܪ ܓܵܘܢܵܗ̇ ܀ ܠܡܲܝ̈ܵܐ ܒܚܝܼܪܹ̈ܐ ܐܲܚܬܼܵܗ̇ ܠܘܼܩܕܲܡ ܟܲܕܼ ܡܵܟܲܪ ܠܵܗ : ܕܲܠܙܵܢܝܘܼܬܼܵܐ ܢܸܡܪܘܿܩ ܡܸܢܵܗ̇ ܒܩܲܕܝܼܫܘܼܬܼܵܐ ܀ ܟܵܪ ܒܵܗ̇ ܪܹܝܚܵܐ ܗܵܘ̇ ܕܲܣܘܵܬܼܵܐ ܕܡ̣ܢ 5 : ܕܸܒܼ̈ܚܵܬܼܵܐ : ܘܐܲܥ̣ܒܲܪ ܥܠܹܝܗ̇ ܡܲܝ̈ܵܐ ܢܲܩ̈ܕܹܐ ܕܢܸܒ̣ܣܲܡ ܓܘܼܫܡܵܗ̇ ܀ ܐܸܣܬܲܪܝܲܬ݀ ܗ̄ܘ̣ܵܬܼ ܡ̣ܢ ܙܲܗܡܘܼܬܼܵܐ ܕܲܥ̈ܠܵܘܵܬܼܵܐ : ܘܪܲܣ̣ ܒܵܗ̇ ܩܘܼܕܼܫܵܐ ܕܬܸܬܼܢܲܩܲܕܼ ܒܹܗ ܡ̣ܢ ܛܲܡܐܘܼܬܼܵܐ ܀ ܣܵܡ̣ ܗ̄ܘ̣ܵܐ ܒܥܘܼܒܵܐ ܕܡܲܥܡܘܿܕܼܝܼܬܼܵܐ ܐܸܣܛܲܠ ܫܘܼܒ̣ܚܵܐ : ܘܫܲܕܪܵܗ̇ ܠܟܲܠܬܼܵܐ ܕܬܸܚܘܿܕܼ ܬܸܠܒܲܫ ܡ̣ܢ ܓܵܘ ܡܲܝ̈ܵܐ ܀ ܩ̣ܪܵܐ ܠܫܲܪܝܼܪܹܗ ܒܲܪ ܥܲܩܪܘܼܬܪܵܐ ܘܫܲܕܪܹܗ ܩܘܼܕܼܡܵܘܗܝ : ܕܢܹܐܙܲܠ ܢܵܘܒܸ݁ܠ ܨܸܒ̣ܬܼܵܐ ܠܟܲܠܬܼܵܐ ܥܲܕܼ ܐܵܬܹ̇ܐ ܗܘ݀ ܀ ܢܦܲܩ̣ ܝܘܿܚܲܢܵܢ ܘܲܛܥܝܼܢ ܥܘܼܬܼܪܵܐ ܕܓܲܙܵܐ ܪܲܒܵܐ : ܕܲܢܨܲܒܸܬܼ ܗ̄ܘ̣ܵܐ ܒܲܪ̄ܬܼ ܡܸܣ̈ܟܹ݁ܢܹܐ ܐܲܝܟ̣ ܕܐܸܬܼܦܲܩܲܕܼ ܀ ܫܩܲܠ̣ ܗ̄ܘ̣ܵܐ ܦܲܬܼܚ̣ܵܗ̇ ܠܥܲܝܒܵܐ ܕܪܘܼܚܵܐ ܠܥܸܠ ܡ̣ܢ ܡܲܝ̈ܵܐ : ܘܐܲܦܸܩ̣ ܢܲܚ̈ܬܹܐ ܕܬܸܠܒܲܫ ܥܹܕܬܵܐ ܒܩܲܕܝܼܫܘܼܬܼܵܐ ܀ ܚ̣ܵܘܝܼ ܗ̄ܘ̣ܵܐ ܠܵܗ̇ ܢܲܚ̈ܬܹܐ ܬܡܝܼ̈ܗܹܐ ܕܠܵܐ ܚܙܹܝܢ ܗ̄ܘ̣ܵܘ ܠܵܗ̇ : ܕܲܒ̣ܗܵܘ̇ ܢܵܘܠܵܐ ܕܒܹܝܬܼ ܐܲܠܵܗܵܐ ܐܸܬܼܥܲܬܲܕܼܘ ܗ̄ܘ̣ܵܘ ܀ ܫܒ̣ܵܗ̇ ܒܲܣܡܵܘܕܹܗ ܫܲܓܘܼܫܬܼܵܢܵܐ ( ܛܥܝܼܢ ܫܘܼܘ̈ܕܵܝܹܐ 6 : ܟܲܕܼ ܡܲܟ̣ܪܸܙ ܠܵܗ̇ ܠܒܲܪ̄ܬܼ ܚܵܕܼܘܿܪܹ̈ܐ 7 : ܡܲܠܟ݁ܘܼܬܼ ܪܵܘܡܵܐ ܀ ܗܵܐ ܡܲܠܟ݁ܘܼܬܼܵܐ ܩܸܪܒܲܬ݀ ܠܵܗ̇ ܠܲܡ ܗܵܝ̇ ܕܲܫܡܲܝܵܐ : ܙܵܚ̣ ܠܹܗ ܚܲܬܼܢܵܐ ܕܢܹܬܸܐ ܠܘܵܬܹܟ̣ܝ ܕܬܸܬܼܚܲܕܹܝܢ ܒܹܗ ܀  pb. 169 ܩ̣ܪܵܗ̇ ܠܲܛܠܝܼܬܼܵܐ ܘܝܸܗܒܲܬ݀ ܢܲܦ̮ܫܵܗ̇ ܠܡܸܨܛܲܒܵܬܼܘܼ : ܕܝܸܠܦܲܬ݀ ܗ̄ܘ̣ܵܬܼ ܠܵܗ̇ ܕܚܲܬܼܢܵܐ ܡܲܠܟܵܐ ܗ̄ܘ̣ ܕܐܵܬܹ̇ܐ ܨܹܐܕܹܝܗ̇ ܀ ܩܪܵܬܼ ܠܐܹܫܲܥܝܵܐ ܕܬܹܐܠܲܦ ܡܸܢܹܗ ܥܲܠ ܝܘܿܚܲܢܵܢ : ܕܡܲܢ̣ܢܘܼ ܗܵܢܵܐ ܕܲܡܣܲܒܲܪ ܠܝܼ ܡܲܠܟ݁ܘܼܬܼ ܪܵܘܡܵܐ ܀ ܬܵܐ ܠܵܟ̣ ܢܒ̣ܝܼܵܐ ܬܵܐ ܦܲܫܸܩ ܠܝܼ ܥܲܠ ܟܵܪܘܿܙܵܐ : ܕܲܣܢܝܼܩܵܐ ܐ̄ܢܵܐ ܕܡܸܢܵܟ̣ ܐܹܠܲܦ ܫܲܪܝܼܪܵܐܝܼܬܼ ܀ ܡܩܲܒ݁ܠܵܐ ܐ̄ܢܵܐ ܠܹܗ ܠܩܵܠܵܟ̣ ܕܝܼܠܵܟ̣ ܕܲܚܠܵܦܲܝ ̈̄ܘ̣ : ܫܡܝܼܥ ܗ̄ܘ̣ ܠܝܼ ܓܹܝܪ ܡܹܐܡܪܹܗ ܕܫܲܪܒܵܟ̣ ܗܵܐ ܡ̣̤ ܢܘܼܓ̣ܪܵܐ ܀ ܐܲܢ̄ܬ݁ ܐܲܬܼܟܸܠܬܵܢܝ ܥܲܠ ܦܘܼܢܵܝܵܐ ܒܲܢܒ̣ܝܼܘܼܬܼܵܟ̣ : ܬܵܐ ܚܙܝܼ ܕܲܠܡܵܐ ܡܛ̣ܵܐ ܠܹܗ ܙܲܒ̣ܢܵܐ ܕܥܵܐ̇ܠܵܐ ܐ̄ܢܵܐ ܒܹܗ ܀ ܚܙܝܼ ܡܵܐ ܛܸܒܹܗ ܕܗܵܢܵܐ ܕܡܲܟ̣ܪܸܙ ܝܲܩܝܼܪܼ̈ܵܬܼܵܐ : ܟܲܕܼ ܗܘ݀ ܩܢܘܿܡܹܗ ܡܸܣܟܹܢܘܼܬܼܵܐ ܡܸܬܼܚܲܙܝܵܐ ܒܹܗ ܀ ܡܣܲܪܲܩ ܚܸܙܘܹܗ ܘܥܲܬ݁ܝܼܪ ܩܵܠܵܐ ܕܟ̣ܵܪܘܿܙܘܼܬܹܗ : ܒܨܝܼܪ ܐܸܣܟܹ̈ܡܹܗ ܘܪܲܒܵܐ ܡܸܠܬܹܗ ܒܐܸܕܢܲܝ̈ ܟܠܢܵܫ ܀ ܠܵܘ ܒܲܡܫܘܼܚܬܹܗ ܡܡܲܠܸܠ ܓܲܒ̣ܪܵܐ ܡ̣ܢ ܕܲܚܙܹܝ̇ܬܹܗ : ܘܠܵܘ ܐܲܟ̣ܘܵܬܹܗ 8 : ܒܨܝܼܪ ܫܘܼܘܕܵܝܵܐ ܕܙܵܪܲܥ̇ ܒܐܸܕܼܢܲܝ̈ ܀ ܡܵܘܪܸܒ̣ ܡܸܠܹܗ ܟܲܕܼ ܗܘ݀ ܠܲܓ̣ܡܵܪ ܠܵܐ ܩܢܸܐ ܡܸܕܸܡ : ܦܵܗܹ̇ܐ ܒܚܘܼܪܒܵܐ ܘܲܡܣܲܒܲܪ ܠܝܼ ܡܲܠܟ݁ܘܼܬܼ ܪܵܘܡܵܐ ܀ ܐ̄ܡܲܪ ܠܝܼ ܢܻܟܝܼܵܐ ܐܸܢ ܫܲܪܝܼܪ ܗ̄ܘ̣ ܐܸܫܡܲܥ ܡܸܠܵܘ̈ܗܝ : ܘܐܸܢ ܠܵܐ ܫܲܪܝܼܪ ܠܵܐ ܐܸܛܥܸܐ ܒܹܗ ܐܲܝܟ̣ ܕܲܒ̣ܫܲܪܟܵܐ ܀ ܡܵܪܵܟ̣ ܐܵܬܹ̇ܐ ܘܲܡܛܲܝܒ̣ܵܐ ܐ̄ܢܵܐ ܐܸܥܘܿܠ ܩܘܼܕܼܡܵܘܗܝ : pb. 170 ܫܪܵܪܵܐ ܓܠܝܼ ܠܝܼ ܠܵܐ ܬܸܫܪܲܟ̣ ܠܵܟ̣ ܨܹܝܕܼ ܥܸܕܼܠܵܝܵܐ ܀ ܩܪܸܒ̣ ܐܹܫܲܥܝܵܐ ܕܢܲܠܦܝܼܗ̇ ܠܥܹܕܬܵܐ ܥܲܠ ܝܘܿܚܲܢܵܢ : ܕܒܲܪ ܐ̄ܪܵܙܹܗ ܗ̄ܘ̣ ܕܚܲܬܼܢܵܐ ܡܵܪܹܟ̣ܝ ܩܲܒܸ݁ܠܝ ܡܸܠܵܘ̈ܗܝ ܀ ܗܵܢܵܘ ܩܵܠܵܐ ܕܩܵܪܹܐ ܒܡܲܕܼܒ݁ܪܵܐ ܩܕܼܵܡ ܒܲܪ ܡܲܠܟܵܐ : ܦܲܢܵܘ ܦܲܢܵܘ ܐܘܼܪܚܵܐ ܠܡܵܪܝܵܐ ܒܗܲܝܡܵܢܘܼܬܼܵܐ ܀ ܙܸܠܝ ܚܘܿܬܼܝ ܘܲܣܚܵܝ ܠܵܐ ܬܸܫܬܲܐܠܝܼܢ ܡ̣ܢ ܟܵܪܘܿܙܵܐ : ܥܲܪܡܵܐ ܡܫܲܦܸܐ ܕܢܲܬܼܩܸܢ ܐܘܼܪܚܵܐ ܠܡܲܠܟܵܐ ܕܐܵܬܹ̇ܐ ܀ ܩܸܪܒܲܬ݀ ܥܹܕܬܵܐ ܟܲܠܲܬܼ ܡܲܠܟܵܐ ܨܹܝܕܼ ܝܘܿܚܲܢܵܢ : ܘܫܲܪܝܼ ܡܲܣܚܸܐ ܡܚܲܠܸܠ ܡܵܪܹܩ ܘܡܩܲܕܸܫ ܠܵܗ̇ ܀ ܗܘ݀ܵܐ ܠܵܗ̇ ܡܗܲܝܡܢܵܐ ܘܲܠܐܝܼ ܒܨܸܒ̣ܬܵܗ̇ ܟܡܵܐ ܕܲܡܨܸܐ ܗ̄ܘ̣ܵܐ : ܐܲܠܸܦ̣ ܚܲܟ݁ܡܵܗ̇ ܕܬܸܬܼܟܵܘܲܢ ܗ̄ܘ̣ܵܬܼ ܕܲܒ̣ܠܝܼܠܵܐ ܗ̄ܘ̣ܵܬܼ ܀ ܫܸܡܥܲܬ݀ ܩܵܠܹܗ ܘܐܸܬܼܪܲܡܝܲܬ݀ ܗ̄ܘ̣ܵܬܼ ܒܵܬܲܪ ܡܸܠܵܘ̈ܗܝ : ܘܣܸܒ̣ܪܲܬ݀ 9 : ܗ̄ܘ̣ܵܬܼ ܠܵܗ̇ ܕܗܘ݀ܝܘܼ ܚܲܬܼܢܵܐ ܕܲܡܟ̣ܝܼܪܵܐ ܠܹܗ ܀ ܐ̄ܚܲܕܬܹܗ ܠܥܲܒ̣ܕܵܐ ܚܲܒ݁ܝܼܒ̣ܵܐܝܼܬܼ ܐܲܝܟ̣ ܕܲܠܡܵܪܵܐ : ܒܗܵܝ̇ ܕܲܟ̣ܣܸܐ ܗ̄ܘ̣ܵܐ ܡܫܝܼܚܵܐ ܡܸܢܵܗ̇ ܒܲܝܢܵܬܼ ܫܲܒ̣ܛܹ̈ܐ ܀ ܚ̣ܙܵܐ ܫܲܪܝܼܪܵܐ ܕܣܲܒ݁ܝܼܟ̣ܵܐ ܒܹܗ ܟܲܠܬܼܵܐ ܕܲܡܟܲܪ : ܘܫܲܪܝܼ ܢܵܦܹ̇ܨ ܥܘܼܒܹܗ ܘܩܵܥܹ̇ܐ ܕܠܵܘ ܚܲܬܼܢܵܐ ܐ̄ܢܵܐ ܀ ܕܲܚܩܵܗ̇ ܡܸܢܹܗ ܕܠܵܐ ܬܸܛܥܸܐ ܒܹܗ ܒܲܕܼ ܥܲܒ̣ܕܵܐ ܗ̄ܘ̣ܵܐ : ܘܲܬܼܠ̣ܵܗ̇ ܕܬܸܗܘܸܐ ܒܣܲܒ̣ܪܹܗ ܕܚܲܬܼܢܵܐ ܟܲܕܼ ܡܲܒ̣ܥܲܕܼ ܗ̄ܘ̣ܵܐ ܀ ܡܲܟܸ݁ܟ̣ ܢܲܦ̮ܫܹܗ ܕܠܵܐ ܫܵܘܹ̇ܐ ܐ̄ܢܵܐ ܘܠܵܐ ܠܲܡܣܵܢܵܘ̈ܗܝ : ܕܪܹܫܵܢܘܼܬܼܵܐ ܠܡܵܪܹܗ ܢܸܛܘܿܪ 10 : ܐܲܝܟ̣ ܫܲܪܝܼܪܵܐ ܀  pb. 171 ܚ̣ܙܵܗ̇ ܠܲܛܠܝܼܬܼܵܐ ܕܫܸܟ̣ܢܲܬ݀ 11 : ܥܲܝܢܵܗ̇ ܥܠܵܘܗܝ ܕܲܢܙܝܼܪܵܐ : ܘܐܲܪܗܸܒ̣ ܦܲܣ̣ܩܵܗ̇ ܠܥܸܠܲܬܼ ܟܸܫܠܵܐ ܡ̣ܢ ܪܸܥܝܵܢܵܗ̇ ܀ ܐܲܣܪܵܗ̇ ܒܬܸܢܘܲܝ ܬܣܲܟܸܐ ܠܚܲܬܼܢܵܐ ܘܒܹܗ ܠܵܐ ܬܚܘܼܪ : ܟܲܕܼ ܡܲܟܪܸܙ ܠܵܗ̇ ܕܒ̣ܵܬܲܪܝ ܐܵܬܹ̇ܐ ܘܩܲܕܼܡܵܝ ܗ̄ܘ̣ ܡܹܢܝ ܀ ܫܲܪܝܲܬ݀ ܚܵܝ̇ܪܵܐ ܕܠܸܐܡܲܬܝ ܬܸܚܙܹܝܘܗܝ ܕܐܵܬܹ̇ܐ ܨܹܐܕܼܝܹܗ̇ : ܟܲܕܼ ܒܲܥܡܝܼ̈ܕܹܐ ܒܐܝܼܕܼܵܐ ܒܐܝܼܕܼܵܐ ܡܸܬܼܒܲܩܝܵܐ ܗ̄ܘ̣ܵܬܼ ܀ ܫܵܕܼܝܵܐ ܗ̄ܘ̣ܵܬܼ ܠܵܗ̇ ܥܲܝܢܵܗ̇ ܠܛܵܘܚܵܐ ܥܲܠ ܣܲܓ݁ܝܼ̈ܐܹܐ : ܕܲܒ̣ܗܘܿܢ ܬܸܚܙܸܐ ( ܠܚܲܕܼ ܝܑܼܚܝܼܕܼܵܐ 12 : ܕܲܡܟ̣ܝܼܪܵܐ ܠܹܗ ܀ ܡܵܐ ܕܢܵܚܹ̇ܬܼ ܗ̄ܘ̣ܵܐ ܐ̄ܢܵܫ ܠܲܥܡܵܕܼܵܐ ܚܲܕܼܪܘܼܗܝ ܟܸܢ̈ܫܹܐ : ܕܢܸܬܼܒܲܝܢܘܼܢ ܒܹܗ ܕܕܲܠܡܵܐ ܗܘ݀ܝܘܼ ܡܫܝܼܚܵܐ ܕܐܵܬܹ̇ܐ 13 :܀ ܟܸܢܫܲܬ݀ ܩܵܡܲܬ݀ ܥܹܕܬܵܐ ܒܚܘܼܪܒܵܐ ܨܹܝܕܼ ܝܘܿܚܲܢܵܢ : ܟܲܕܼ ܒܲܚܕܼ̈ܘܿܓܹܐ ܡܲܨܕܵܐ ܕܬܸܚܙܸܐ ( ܕܐܲܝܢܵܘ ܚܲܬܼܢܵܐ 14 :܀ ܟܪܲܟ̣ܬܹܗ ܠܢܲܗܪܵܐ ܘܲܫܕܼܵܬ݀ ܥܲܝܢܹ̈ܝܗ̇ ܒܲܝܢܵܬܼ ܫܸܦܥܵܘ̈ܗܝ : ܕܲܬܼܩܲܒ݁ܠܹܗ ܗ̄ܘ̣ܵܬܼ ܠܲܡܟ̣ܝܼܪ ܩܘܼܫܬܵܐ ܡ̣ܢ ܓܵܘ ܡܲܝ̈ܵܐ ܀ ܩܵܝ̇ܡܵܐ ܦܐܝܼܬܼܵܐ ܘܚܵܝ̇ܪܵܐ ܠܚܲܬܼܢܵܐ ܕܐܸܡܲܬܼܝ ܢܹܐܬܸܐ : ܕܬܸܥܘܿܠ ܥܲܡܹܗ ܠܥܘܼܒܵܐ ܕܡܲܝ̈ܵܐ ܠܡܸܬܼܩܲܕܵܫܘܼ ܀ ܦܪܝܼܣܵܐ ܟܸܢܦܵܗ̇ ܘܲܡܣܲܟ݁ܝܵܐ ܠܹܗ ܚܕܼܵܪܲܝ ܡܲܝ̈ܵܐ : ܕܡܵܐ ܕܲܣ̣ܚܵܐ ܗ̄ܘ̣ܵܐ ܢܸܬܼܩܲܒܲܠ ܗ̄ܘ̣ܵܐ ܩܲܕܝܼܫܵܐܝܼܬܼ ܀ ܡܣܲܟܸ݁ܐ ܗ̄ܘ̣ܵܐ ܠܹܗ ܐܵܦ ܝܘܿܚܲܢܵܢ ܕܐܸܡܲܬܼܝ ܢܹܐܬܸܐ : ܕܒܹܗ ܬܸܫܬܲܡܠܸܐ ܡܲܥܡܘܿܕܼܝܼܬܹܗ ܕܲܒ̣ܨܝܼܪܵܐ ܗ̄ܘ̣ܵܬܼ ܀  pb. 172 ܢܵܛܲܪ ܗ̄ܘ̣ܵܐ ܠܹܗ ܠܐ̄ܪܵܙܵܐ ܕܐܝܼܬܼ ܗ̄ܘ̣ܵܐ ܒܹܝܬܼ ܠܹܗ ܠܐܲܒ̣ܵܐ : ܘܚܵܐܲܪ ܗ̄ܘ̣ܵܐ ܠܵܗ̇ ܠܪܘܼܚܵܐ ܕܬܸܣܗܲܕܼ ܥܲܠ ܫܲܪܝܼܪܵܐ ܀ ܟܲܕܼ ܣܵܐܹ̇ܡ ܗ̄ܘ̣ܵܐ ܐܝܼܕܹܗ ܕܢܲܥܡܸܕܼ ( ܠܐܲܝܠܹܝܢ ܕܐܵܬܹ̇ܝܢ 15 : ܠܥܸܠ ܚܵܐܲܪ ܗ̄ܘ̣ܵܐ ܡܸܛܠ ܬܸܢܘܲܝ ܕܐܝܼܬܼ ܗ̄ܘ̣ܵܐ ܬܲܡܵܢ ܀ ܐܲܛܝܼܪ ( ܥܲܝܢܵܘ̈ܗܝ ܥܲܠ ܣܲܓܝܼ̈ܐܹܐ ܕܐܝܼܬܼ ܗ̄ܘ̣ܵܐ ܠܘܵܬܹܗ : ܕܢܸܚܙܸܐ ܐܲܝܢܵܐ ܡܚܵܘܝܵܐ 16 : ܪܘܼܚܵܐ ܡܵܐ ܕܐܸܫܬܲܠܚܲܬ݀ ܀ ܚܵܐܲܪ ܗ̄ܘ̣ܵܐ ܠܵܗ̇ ܠܗܵܝ̇ ܦܵܪܲܚܬܼܵܐ ܡܵܪܲܬܼ ܪܵܘܡܹܐ : ܕܐܲܝܟܲܢ 17 : ܢܵܚ̇ܬܵܐ ܘܥܲܠ ܡܵܢ ܫܵܟ̣݁ܢܵܐ ܕܲܥܠܵܘܗܝ ܬܸܣܗܲܕܼ ܀ ܡܣܲܟܸ݁ܐ ܗ̄ܘ̣ܵܐ ܠܗܘܿܢ ܠܐܸܒ̣ܪܹ̈ܐ ܙܪ̈ܝܼܙܹܐ 18 : ܛܥܝܼ̈ܢܲܝ ܣܵܘ̈ܦܹܐ : ܕܢܸܚܙܸܐ ܠܡܲܢܘܼ ܡܩܲܒ݁ܠܝܼܢ ܗ̄ܘ̣ܵܘ ܠܹܗ ܡ̣ܢ ܓܵܘ ܡܲܝ̈ܵܐ ܀ ܨܗܸܐ ܗ̄ܘ̣ܵܐ ܕܢܸܚܙܹܝܘܗܝ ܠܓܸܦܵܐ ܕܛܵܐܹ̇ܣ ܟܲܕܼ ܠܵܐ ܪܵܐܹ̇ܦ : ܕܡܵܐ ܕܡܸܬܼܚܵܘܸܐ ܢܸܗܘܸܐ ܣܵܗܕܵܐ ܥܲܠ ܦܵܪܘܿܩܵܐ ܀ ܨܵܐܹ̇ܬܼ ܗ̄ܘ̣ܵܐ ܠܵܗ̇ ܠܗܵܝ̇ ܒܲܪ̄ܬܼ ܩܵܠܵܐ ܚܠܝܼܡܵܐ ܕܐܲܒ̣ܵܐ : ܕܢܸܫܡܲܥ ( ܡܸܢܵܗ̇ ܕܥܲܠ ܡ̇ܢ ܙܵܥ̇ܩܵܐ ܕܒܹܪܝ ܗ̄ܘ̣ 19 : ܚܲܒ݁ܝܼܒ̣ܝ ܀ ܩܵܝ̇ܡܵܐ ܟܲܠܬܼܵܐ ܨܹܝܕܼ ܫܲܪܝܼܪܵܐ ܒܲܪ ܥܲܩܪܘܼܬܼܵܐ : ܘܲܡܣܲܟ݁ܝܵܐ ܠܹܗ ܕܐܸܡܲܬܼܝ 20 : ܪܵܡܹ̇ܙ ܕܗܵܢܵܘ ܚܲܬܼܢܵܐ ܀ ܗܝ݀ ܚܵܝ̇ܪܵܐ ܒܹܗ ܕܲܢܒܲܕܸܩ ܠܵܗ̇ ܥܲܠ ܦܵܪܘܿܩܵܐ : ܘܗܘ݀ ܡܣܲܟܸ݁ܐ ܠܹܗ ܠܐܲܒ̣ܵܐ ܕܢܸܣܗܲܕܼ ܥܲܠ ܚܲܒ݁ܝܼܒܹܗ ܀ ܡܵܐ ܕܐܸܬ݀ܵܐ ܐ̄ܢܵܫ ܢܸܚܘܿܬܼ ܢܸܥܡܲܕܼ ܚܸܒ̣ܨܲܬ݀ ܨܹܐܕܼܵܘܗܝ :  pb. 173 ܕܐܸܢܗ݀ܘ ܕܚܲܬܼܢܵܐ ܗ̄ܘ̣ ܬܩܲܒ݁ܠܝܼܘܗܝ ܡܸܢܹܗ ܚܲܒ݁ܝܼܒ̣ܵܐܝܼܬܼ ܀ ܐ̄ܡܲܪ ܗ̄ܘ̣ܵܐ ܠܟܸܢܫܹ̈ܐ ܕܗܵܐ ܒܲܝܢܵܬܼܟ̣ܘܿܢ ܩܵܐܹ̇ܡ ܚܲܬܼܢܵܐ : ܘܗܵܢܵܐ ܩܵܠܵܐ ܢܘܼܪܵܐ ܒܟܲܠܬܼܵܐ ܐܲܣܸܦ̣ ܗ̄ܘ̣ܵܐ ܒܵܗ̇ ܀ ܐܲܟ̣ܪܸܙ ܗ̄ܘ̣ܵܐ ܬܘܼܒ̣ ܕܠܵܐ ܫܵܘܹ̇ܐ ܐ̄ܢܵܐ ܘܠܵܐ ܠܲܡܣܵܢܵܘ̈ܗܝ : ܘܬܼܘܼܒ̣ ܫܲܓ̣ܪܵܗ̇ ܗ̄ܘ̣ܵܐ ܒܚܘܼܒܹܗ ܕܝܼܫܘܿܥ ܘܲܒ̣ܓܲܐܝܘܼܬܹܗ ܀ ܙܸܪܒܲܬ݀ ܩܵܡܲܬ݀ ܟܲܠܲܬܼ ܢܘܼܗܪܵܐ ܨܹܝܕܼ ܝܘܿܚܲܢܵܢ : ܕܡܵܐ ܕܚܵܘܝܼ ܠܵܗ̇ ܕܐܲܝܢܵܘ ܚܲܬܼܢܵܐ ܬܸܦܸܠ ܩܘܼܕܼܡܵܘܗܝ ܀ ܥܲܠ ܟܠ ܐܲܝܢܵܐ ܕܡܸܬܼܝܲܒܲܠ ܗ̄ܘ̣ܵܐ ܕܢܹܐܬܸܐ ܢܸܥܡܲܕܼ : ܥܕܲܡܵܐ ܕܣܵܠܹ̇ܩ ܥܲܝܢܵܗ̇ ܕܟܲܠܬܼܵܐ ܥܠܵܘܗܝ ܫܲܕܼܝܵܐ ܗ̄ܘ̣ܵܐ ܀ ܥܡܲܕܼܘ ܗ̄ܘ̣ܵܐ ܐܲܠܦܹ̈ܐ ( ܘܠܲܝܬ݁ ܗ̄ܘ̣ܵܐ 21 : ܪܘܼܚܵܐ ܕܢܵܚ̇ܬܵܐ ܥܠܲܝܗܘܿܢ : ܣܚܲܝ̈ ܪܸ̈ܒ݁ܘܵܬܼܵܐ ܘܢܲܗܪܵܐ ܩܲܪܝܼܪ ܡ̣ܢ ܪܘܼܚܵܦܵܐ ܀ ܢܚܸܬܼܘ ܗ̄ܘ̣ܵܘ ܟܸܢܫܹ̈ܐ ܘܡܲܝ̈ܵܐ ܫܚܝܼܡܝܼܢ ܐܲܝܟ̣ ܕܐܝܼܬܲܝܗܘܿܢ : ܣܠܸܩ̣ܘ ܣܲܓ݁ܝܼ̈ܐܹܐ ܘܩܵܠܹܗ ܕܐܲܒ̣ܵܐ ܓܢܝܼܙ ܐܲܟ̣ܘܵܬܹܗ ܀ ܘܟܲܕܼ ܐܸܬܼܓܲܡܪܲܬ݀ ܟܲܠܬܼܵܐ ܒܨܸܒ̣̈ܬܹܐ ܕܲܬܼܝܵܒ̣ܘܼܬܼܵܐ : ܘܲܣܚܵܬ݀ ܣܸܠܩܲܬ݀ ܡ̣ܢ ܓܵܘ ܡܲܝ̈ܵܐ ܕܡܲܥܡܘܿܕܼܝܼܬܼܵܐ ܀ ܘܟܲܕܼ ܐܸܬ݁ܛܲܝܲܒ̣ ܚܠܘܿܠܵܐ ܟ̱ܠܹܗ ܥܲܡ ܬܘܼܩܵܢܵܘ̈ܗܝ : ܘܒܲܠܚܘܿܕܼ ܚܲܬܼܢܵܐ ܟܵܠܹ̇ܐ ܕܢܹܐܬܸܐ ܕܢܸܣܥܘܿܪ ܕܝܼܠܹܗ ܀ ܟܲܕܼ ܡܲܣܚܘܼܬܼܵܐ ܗܘ݀ܵܬܼ ܠܲܚ̈ܕܼܘܿܓܹܐ ܘܡܸܪܩܲܬ݀ ܐܸܢܘܿܢ : ܘܢܲܚ̈ܬܹܐ ܕܪܘܼܚܵܐ ܠܵܐ ܠܒ̣ܝܼܫܝܼܢ ܗ̄ܘ̣ܵܐ ܡ̣ܢ ܓܵܘ ܡܲܝ̈ܵܐ ܀ ܘܟܲܕܼ ܩܵܝ̇ܡܝܼܢ ܗ̄ܘ̣ܵܘ ܒܲܫܠܝܼܚܘܼܬܼܵܐ ܟܠܗܘܿܢ ܥܲܡܡܹ̈ܐ 22 : ܘܲܡܣܲܟܹ݁ܝܢ ܗ̄ܘ̣ܵܘ ܠܚܲܬܼܢܵܐ ܕܢܹܐܬܸܐ ܘܢܲܠܒܸ݁ܫ ܐܸܢܘܿܢ ܀  pb. 174 ܘܟܲܕܼ ܐܸܬ݁ܬ݁ܫܝܼܓܲܬ݀ ܨܵܐܬܼܵܗ̇ ܕܟܲܠܬܼܵܐ ܒܡܲܝ̈ܵܐ ܘܣܸܠܩܲܬ݀ : ܘܲܠܚܸܘܵܪܹ̈ܐ ܕܢܲܝܬܸܐ ܚܲܬܼܢܵܐ ܚܵܐܲܪ ܟܠܢܵܫ ܀ ܘܟܲܕܼ ܚܲܣܝܼܪܵܐ ܡܲܥܡܘܿܕܼܝܼܬܼܵܐ ܡ̣ܢ ܚܘܼܣܵܝܵܐ : ܘܪܘܼܚܵܐ ܕܩܘܼܕܼܫܵܐ ܐ̄ܢܵܫ ܡ̣ܢ ܡܲܝ̈ܵܐ ܠܵܐ ܩܲܒܸ݁ܠ̣ ܗ̄ܘ̣ܵܐ ܀ ܘܟܲܕܼ ܡܸܫܬ݁ܘܼܬܼܵܐ ܟ̱ܠܵܗ̇ ܚܵܝ̇ܪܵܐ ܠܚܲܬܼܢܵܐ ܕܐܲܝܟܵܘ : ܢܦܲܩ̣ ܒܲܪ ܡܲܠܟܵܐ ܡ̣ܢ ܓܵܘ ܟܸܢܫܹ̈ܐ ܕܢܹܐܬܸܐ ܠܢܲܗܪܵܐ ܀ ܘܟܲܕܼ ܗܘ݀ ܪܲܚܝܼܩ ܡܲܥܡܘܿܕܝܼܬܼܵܐ ܠܩܘܼܒ̣ܠܹܗ ܪܸܬܼܚܲܬ݀ : ܘܲܫܦܲܥ̣ ܢܲܗܪܵܐ ܘܐܲܟ̣ܪܸܙ ܥܠܵܘܗܝ ܫܲܬ݁ܝܼܩܵܐܝܼܬܼ ܀ ܢܦܲܩ̣ ܗ̄ܘ̣ܵܐ ܡܸܢܹܗ ܪܘܼܚܵܐ ܕܩܘܼܕܼܫܵܐ ܘܩܵܡ̣ ܥܲܠ ܡܲܝ̈ܵܐ : ܘܫܸܓ̣ܪܲܬ݀ ܐܸܢܘܿܢ ܚܲܡܝܼܡܘܼܬܼܵܐ ܕܥܲܙܝܼܙܘܼܬܹܗ ܀ ܣܸܦܲܬ݀ ܢܘܼܪܹܗ ܒܲܝܢܵܬܼ ܫܸܦܥܹ̈ܐ ܥܲܕܼܠܵܐ ܢܸܚܘܿܬܼ : ( ܘܕܼܵܨ̣ ܗ̄ܘ̣ܵܐ 23 : ܢܲܗܪܵܐ ܒܪܸܬܼܚܵܐ ܪܲܒܵܐ ܕܫܲܠܗܹܒ̣ܝܼܬܼܵܐ ܀ ܣܸܘܚܲܬ݀ ܗ̄ܘ̣ܵܬܼ ܠܹܗ ܡܲܥܡܘܿܕܼܝܼܬܼܵܐ ܕܐܸܬ݀ܵܐ ܨܹܐܕܹܝܗ̇ : ܐܲܝܟ̣ ܗܵܝ̇ ܩܲܪܢܵܐ ܕܲܡܫܝܼܚܘܼܬܼܵܐ ܠܘܼܩܒܲܠ ܕܵܘܝܼܕܼ ܀ ܠܵܘ ܕܲܬܼܩܲܕܫܹܗ ܪܸܬܼܚܲܬ݀ ܠܐܘܼܪܥܹܗ ܕܩܲܕܝܼܫܵܐ ܗ̄ܘ̣ܵܐ : ( ܕܥܘܼܒܵܗ̇ ܕܝܼܠܵܗ̇ ܢܸܬܼܩܲܕܲܫ ܒܹܗ ܚܲܒܸ݁ܒ̣ܬܹܗ 24 : ܗ̄ܘܟܵܬܼ ܀ ܪܸܘܙܲܬ݀ ܗ̄ܘ̣ܵܬܼ ܒܹܗ ܕܓ̣ܵܡܘܿܪܵܗ̇ ܗ̄ܘ̣ܵܐ ܘܲܡܚܲܬ݁ܡܵܢܵܗ̇ : ܘܦܸܪܣܲܬ݀ ܟܸܢܦܵܗ̇ ܕܩܘܼܕܼܫܹܗ ܕܲܒ̣ܪܵܐ ܢܸܬܼܩܲܒܲܠ ܒܵܗ̇ ܀ ܚ̣ܙܵܐ ܝܘܿܚܲܢܵܢ ܠܢܲܗܪܵܐ ܕܪܵܬܲܚ̇ ܘܗܵܦ̇ܟܝܼܢ ܫܸܦܥܵܘ̈ܗܝ : ܘܝܼܕܲܥ ܗ̄ܘ̣ܵܐ ܠܹܗ ܕܗܵܘ̇ ܩܲܕܝܼܫܵܐ ܐ̄ܬ݀ܵܐ ܠܲܥܡܵܕܼܵܐ ܀  pb. 175 ܩܦܲܣ̣ ܗ̄ܘ̣ܵܐ ܐܝܼܕܹܗ ܕܠܵܐ ܢܲܥܡܸܕܼ ܗ̄ܘ̣ܵܐ ܠܐܲܝܠܹܝܢ ܕܐܵܬܹ̇ܝܢ : ܕܢܸܬ݁ܬ݁ܓ̣ܝܼܠ ܘܲܢܩܘܼܡ 25 : ܚܲܬܼܢܵܐ ܡܫܝܼܚܵܐ ܗܘ݀ ܒܲܠܚܘܿܕܼܵܘܗܝ ܀ ܙܥܲܩ̣ ܗ̄ܘ̣ܵܐ ܒܟܸܢܫܹ̈ܐ ܘܐܲܥܪܸܩ̣ ܐܸܢܘܿܢ ܡ̣ܢ ܨܹܝܕܼ ܢܲܗܪܵܐ : ܕܢܸܕܲܥ ܟܠܢܵܫ ܕܥܲܠ ܡܵܢ ܪܸܬܼܚܲܬ݀ ܡܲܥܡܘܿܕܼܝܼܬܼܵܐ ܀ ܪܲܒ̣ܛ̣ܵܗ̇ ܠܥܵܢ̈ܵܐ ܕܬܸܕܼܚܘܿܩ 26 : ܢܲܦ̮ܫܵܗ̇ ܡ̣ܢ ܡܲܒ݁ܘܼܥܵܐ : ܕܢܸܦܪܘܿܫ ܢܸܦܘܿܩ ܐܸܡܪܵܐ ܕܕܸܒ̣ܚܵܐ ܡ̣ܢ ܡܲܪܥܝܼܬܼܵܐ ܀ ܪܡܲܙ ܠܲܚ̈ܕܼܘܿܓܹܐ ܘܝܲܗ̄ܒ̣ܘ ܠܹܗ ܐܲܬܼܪܵܐ ܒܲܝܢܵܬܼ ܟܸܢܫܹ̈ܐ : ܕܢܸܬܼܚܵܘܸܐ ܗ̄ܘ̣ܵܐ ܚܲܬܼܢܵܐ ܒܫܘܼܒ̣ܚܵܐ ܠܟ̣ܠܗܘܿܢ ܥܲܡܡܹ̈ܐ 27 :܀ ܥܪܲܩ̣ܘ ܗ̄ܘ̣ܵܘ ܟܸܢܫܹ̈ܐ ܕܲܟ̣ܪܝܼܟ̣ܝܼܢ ܠܵܗ̇ ܠܡܲܥܡܘܿܕܼܝܼܬܼܵܐ : ܘܩܵܡ̣ ܒܲܠܚܘܿܕܼܵܘܗܝ ܒܲܪ ܡܲܠܟ݁ܘܼܬܼܵܐ ܝܑܼܚܝܼܕܼܵܐܝܼܬܼ ܀ ܪܗܸܛ̣ ܫܲܪܝܼܪܵܐ ܢܣܲܒ݁ܪܝܼܗ̇ ܠܚܹܐܪܬܼܵܐ ܥܲܠ ܦܵܪܘܿܩܵܐ : ܩ̣ܪܵܗ̇ ܠܲܟ̣ܢܝܼܟ̣ܬܵܐ ܕܲܢܚܵܘܸܐ ܠܵܗ̇ ܕܗܘ݀ܝܘܼ ܡܵܪܵܗ̇ ܀ ܠܗܵܢܵܐ ܚܲܬܼܢܵܐ ܡܟܲܪܬܹܟ̣ܝ ܥܹܕܬܵܐ ܡ̣ܢ ܫܘܼܪܵܝܵܐ : ܒܣܲܒ̣ܪܹܗ ܕܗܵܢܵܐ ܬܵܠܹ̇ܐ 28 : ܗ̄ܘܹ̇ܝܬܼ ܠܹܟ̣ܝ ܡ̣ܢ ܟܲܕܼ ܐܸܬܹ̇ܝܬܼ ܀ ܗܵܢܵܘ ܐܸܡܪܵܐ ܕܗܘ݀ ܠܹܗ ܐܲܝܬܝܼ ܕܢܸܗܘܸܐ ܕܸܒ̣ܚܵܐ : ܗܵܢܵܐ ܫܵܩܹ̇ܠ ܚܛܝܼܬܹܗ ܕܥܵܠܡܵܐ ܒܲܕܼܒ̣ܝܼܚܘܼܬܹܗ ܀ ܥܲܠ ܗܵܐ ܗܵܢܵܐ ܡܲܬܼܟܸܠ ܗ̄ܘܹ̇ܝܬܼ ܠܹܟ̣ܝ ܗܵܐ ܡ̣ܢ ܢܘܼܓ̣ܪܵܐ : ܒܲܫܡܹܗ ܕܗܵܢܵܐ ܡܵܘܬܸܒ̣ ܗ̄ܘܹ̇ܝܬܼ ܠܹܟ̣ܝ ܕܲܬܼܣܲܟܹܝܢ ܠܹܗ ܀ ܠܗܵܢܵܐ ܢܛܲܪܬܹܟ̣ܝ ܒܲܙܗܝܼܪܘܼܬܼܵܐ ܐܲܝܟ̣ ܫܲܪܝܼܪܵܐ : ܐܵܘܕܵܝ ܠܹܗ ܡܹܢܝ ܕܠܵܐ ܫܒܲܩ̇ܬܹܟ̣ܝ ܗ̄ܘܹ̇ܝܬܼ ܕܬܸܬܼܓܲܢܒ݁ܝܼܢ ܒܝܼ ܀  pb. 176 ܘܟܲܕܼ ܡܸܬܼܚܲܟ݁ܡܵܐ ܟܲܠܲܬܼ ܡܲܠܟܵܐ ܡ̣ܢ ܝܘܿܚܲܢܵܢ : ܗܵܐ ܛܪܵܓ̣ܘܿܕܼܵܐ ܕܪܘܼܚܵܐ ܕܵܘܝܼܕܼ ܩ̣ܪܸܒ̣ ܙܵܡܲܪ ܠܵܗ̇ ܀ ܫܡܲܥܝ ܒܪܲܬܼܝ ܘܲܚܙܵܝ ܘܲܨܠܵܝ ܐܸܕܼܢܹܟ̣ܝ ܠܲܫܒ̣ܝܼ̈ܚܵܬܼܵܐ 29 : ܘܲܛܥܵܝ ܥܲܡܹܟ̣ܝ ܘܠܲܕܼܒܹܝܬܼ ܐܲܒ̣ܘܼܟ̣ܝ ܕܲܦܠܝܼ̈ܓܹܐ ܐ̄ܢܘܿܢ ܀ ܐܹܝܢ ܒܲܫܪܵܪܵܐ ܗܘ݀ܝܘܼ ܡܵܪܹܟ̣ܝ : ܩܪܘܿܒ̣ܝ ܘܲܣܓ̣ܘܿܕܼܝ ܠܹܗ : ܠܵܐ ܬܸܬܼܦܲܠܓ̣ܝܼܢ ܥܲܠ ܦܵܪܘܿܩܵܐ ܕܐܸܬ݀ܵܐ ܠܘܼܬܹܟ̣ܝ ܀ ܝܸܠܦܲܬ݀ ܥܹܕܬܵܐ ܡ̣ܢ ܝܘܿܚܲܢܵܢ ܐܵܦ ܡ̣ܢ ܕܵܘܝܼܕܼ : ܘܐܸܫܬܲܪܪܲܬ݀ ܗ̄ܘ̣ܵܬܼ ܕܗܘ݀ܝܘܼ ܚܲܬܼܢܵܐ ܕܠܹܗ ܐܸܬܼܡܲܟ̣ܪܲܬ݀ ܀ ܩܸܪܒܲܬ݀ ܩܵܡܲܬ݀ ܕܬܸܚܙܸܐ ܕܐܲܝܟܲܢ ܥܵܡܹ̇ܕܼ ܗܘ݀ : ܕܡܵܐ ܕܲܣܠܸܩ̣ ܗ̄ܘ̣ܵܐ ܡ̣ܢ ܓܵܘ ܡܲܝ̈ܵܐ ܬܸܦܸܠ ܩܘܼܕܼܡܵܘܗܝ ܀ ܩ̣ܪܸܒ̣ ܗ̄ܘ̣ܵܐ ܡܫܝܼܚܵܐ ܨܹܝܕܼ ܝܘܿܚܲܢܵܢ ܕܢܸܥܡܲܕܼ ܡܸܢܹܗ : ܚ̣ܙܵܝܗܝ ܝܘܿܚܲܢܵܢ 30 : ܘܲܬܼܟܲܣ̣ ܐܝܼܕܹܗ ܡ̣ܢ ܢܘܼܪܵܢܵܐ ܀ ܐܲܪܟܸ݁ܢ ܪܹܫܹܗ ܩܕܼܵܡܵܘܗܝ ܕܲܒ̣ܪܵܐ ܟܲܕܼ ܐܵܡܲܪ ܠܹܗ : ܕܠܝܼ ܘܵܠܹ̇ܐ ܠܝܼ ܕܡܸܢܵܟ̣ ܐܸܥܡܲܕܼ ܕܩܲܕܝܼܫܵܐ ܐܲܢ̄ܬ݁ ܀ ܠܵܟ̣ ܚܵܐܲܪ ܗ̄ܘܹ̇ܝܬܼ ܕܐܲܓ̣ܥܸܠ ܗ̄ܘܹ̇ܝܬܼ ܠܵܟ̣ ܡܲܥܡܘܿܕܼܝܼܬܼܵܐ : ܗܵܐ ܠܵܟ̣ ܓܲܙܵܟ̣ ܘܐܲܪܦܵܢܝ ܡܸܟܹܝܠ ܐܹܢܘܼܚ ܩܲܠܝܼܠ ܀ ܕܘܼܟ݁ܬܼܵܐ ܗ̄ܘ̣ ܢܸܛ̇ܪܹܬܼ ܠܵܘ ܓܹܝܪ ܕܝܼܠܝ ܗ̄ܝܼ ܪܹܫܵܢܘܼܬܼܵܐ : ܩܘܼܡ ܥܲܠ ܕܲܪܓ̣ܵܟ̣ ܠܵܐ ܫܲܠܝܼܛ ܐ̄ܢܵܐ ܥܲܠ ܐܘܼܚܕܵܢܵܟ̣ ܀ ܠܵܘ ܫܘܼܠܛܵܢܵܐ ܫܵܩܹ̇ܠ ܡܲܠܟܵܐ ܡ̣ܢ ܚܵܕܼܘܿܪܵܐ : ܡܸܢܹܗ ܕܬܼܵܓ̣ܵܐ ܢܵܦ̇ܩܝܼܢ ܛܲܟ̣̈ܣܹܐ ܕܟ̣ܠ ܫܘܼܠܛܵܢ̈ܝܼܢ ܀ ܡܵܢܵܐ ܐܝܼܬܼ ܠܵܗ̇ ܠܡܲܥܡܘܿܕܼܝܼܬܼܵܐ ܕܠܵܘ ܕܝܼܠܵܟ̣ ܗ̄ܘ̣ : pb. 177 ܘܡܘܿܢ ܚܲܣܝܼ ܠܵܟ̣ ܕܬܸܚܘܿܬܼ ܬܸܣܲܒ̣ ܡ̣ܢ ܓܵܘ ܡܲܝ̈ܵܐ ܀ ܐܸܢ ܚܘܼܣܵܝܵܐ ܡܸܢܵܟ̣ ܪܵܕܹܐ ܠܲܒ̣ܢܲܝ̈ܢܵܫܵܐ : ܘܐܸܢ ܫܘܼܒ̣ܩܵܢܵܐ ܕܝܼܠܵܟ̣ ܗ̄ܘ̣ ܬܼܘܼܒ̣ ܫܘܼܒ̣ܩܵܢ ܚܵܘ̈ܒܹܐ ܀ ܐܸܢ ܟܘܼܡܪܘܼܬܼܵܐ ܒܵܟ̣ ܗ̄ܝܼ ܟ̱ܠܵܗ̇ ܕܪܲܒ݁ ܟܘܼܡܪܹ̈ܐ ܐܲܢ̄ܬ݁ : ܘܐܸܢ ܡܲܠܟ݁ܘܼܬܼܵܐ ܐܲܢ̄ܬ݁ ܗ̄ܘ̣ ܩܵܛܲܪ ܬܵܓܹ̈ܐ ܠܡܲܠܟܹ̈ܐ ܀ ܩܲܕܝܼܫܘܼܬܼܵܐ ܡܸܢܵܟ̣ ܪܵܕܼܝܵܐ ܠܲܒ̣ܢܲܝ̈ܢܵܫܵܐ : ܘܐܸܢ ܟܵܗܢܘܼܬܼܵܐ ܗܵܐ ܒܝܲܡܝܼܢܵܟ̣ ܥܵܠܡܵܐ ܩܵܐܹ̇ܡ ܀ ܘܟܲܕܼ ܡܲܠܝܘܼܬܼܵܐ ܕܐܲܠܵܗܘܼܬܼܵܐ ܗܵܐ ܨܹܐܕܲܝܟ̣ ܗ̄ܝܼ : ܡܵܢܵܐ ܐܝܼܬܼ ܠܹܗ ܠܢܲܗܪܵܐ ܙܥܘܿܪܵܐ ܕܲܢܫܲܡܠܸܐ ܒܵܟ̣ ܀ ܐܵܡܲܪ ܡܵܪܲܢ ܠܵܐ ܚܲܣܝܼܪ ܐ̄ܢܵܐ ܐܸܠܵܐ ܒܲܚܕܼܵܐ : ܫܟܟܵܚܬܹܗ ܕܐܵܕܵܡ ܕܐܲܒ݁ܝܼܕܼܵܐ ܡܹܢܝ ܡܸܬܼܒܲܥܝܵܐ ܠܝܼ ܀ ܐܲܪܦܵܢܝ ܐܸܚܘܿܬܼ ܐܸܒ̣ܥܸܐ ܠܐܵܕܼܵܡ ܨܲܠܡܵܐ ܦܲܐܝܵܐ : ܘܡܵܐ ܕܐܸܫܟܲܚ̇ܬܹܗ ܨܸܒ̣ܝܵܢܝ ܟ̱ܠܹܗ ܐܸܫܬܲܡܠܝܼ ܠܹܗ ܀ ܒܥܵܬܼܵܐ ܪܲܒ݁ܬܼܵܐ ܗܘ݀ܵܬܼ ܠܝܼ ܒܫܲܪܒܹܗ ܘܥܲܠܗܵܝ̇ ܐܸܬܹܝ̇ܬܼ : ܘܐܸܢ ܠܐܲܒ݁ܝܼܕܼܵܐ ܠܵܐ ܡܸܫܟܲܚ ܐ̄ܢܵܐ ܚܲܣܝܼܪܘܼܬܼܵܐ ܗ̄ܝܼ ܀ ܗܵܕܹܐ ܒܲܠܚܘܿܕܼ ܚܲܣܝܼܪܵܐ ܠܝܼ ܫܟ̣ܵܚܬܹܗ ܕܨܹܐܕܲܝ : ܕܐܸܩܢܸܐ ܠܐܵܕܼܵܡ ܕܲܨܒ̣ܵܐ ܕܢܹܐܒܲܕܼ ܒܐܝܼ̈ܕܲܝ ܒܝܼܫܵܐ ܀ ܒܗܵܕܹܐ ܫܟ̣ܵܚܬܵܐ ܐܵܬܹ̇ܐ ܨܸܒ̣ܝܵܢܝ ܠܲܓ̣ܡܝܼܪܘܼܬܼܵܐ : ܕܚܲܣܝܼܪ ܗ̄ܘ̣ ܠܝܼ ܐܵܕܵܡ ܕܢܸܥܘܿܠ ܥܲܠ ܝܵܪܬܘܼܬܹܗ ܀ ܫܒ̣ܘܿܩܲܝܢܝ ܡܵܕܹܝܢ ܐܸܚܘܿܕܼ ܐܸܡܪܘܿܩ 31 : ܨܲܠܡܵܐ ܕܐܲܫܚܸܬܼ : ܕܠܵܐ ܚܲܣܝܼܪܵܐ ( ܢܸܗܘܸܐ ܐܵܦ ܗܘ݀ 32 : ܡܵܐ ܕܲܟ̣ܠܲܝܬܵܢܝ ܀  pb. 178 ܗܵܝ̇ ܛܲܝܒ݁ܘܼܬܼܵܐ ܕܲܩܪܵܬܲܢܝ ܗ̄ܘ̣ܵܬܼ ܐܹܬܸܐ ܠܝܲܠܕܵܐ : ܗܝ݀ ܬܘܼܒ̣ ܟܲܕܼ ܗܝ݀ ܩܪܵܬܲܢܝ ܕܐܹܬܸܐ ܐܵܦ ܠܲܥܡܵܕܼܵܐ ܀ ܚܢܵܢܵܐ ܪܲܒܵܐ ܢܲܓ̣ܕܲܢܝ ܐܸܚܘܿܬܼ ܐܸܗܘܸܐ ܥܘܸܠܵܐ : ܗܘ݀ܝܘܼ ܗܵܢܵܐ ܕܢܲܓ̣ܕܲܢܝ ܐܸܚܘܿܬܼ ܐܸܗܘܸܐ ܥܡܝܼܕܼܵܐ ܀ ܠܵܐ ܐ̄ܠܝܼܨ ܥܘܼܒܵܗ̇ ܕܡܲܥܡܘܿܕܼܝܼܬܼܵܐ ܛܵܒ̣ ܡ̣ܢ ܟܲܪܣܵܐ : ܘܡܲܝ̈ܵܐ ܕܢܲܗܪܵܐ ܛܵܒ̣ ܡ̣ܢ ܡܲܪܒ݁ܥܵܐ ܠܵܐ ܚܸܫܘܿܟ̣ܝܼܢ ܀ ܐܸܢ ܐܝܼܩܵܪܵܐ ܦܵܠܹ̇ܓ̣ ܐܲܢ̄ܬ݁ ܠܝܼ ܡܸܣܬܲܒ̣ܪܵܐ ܠܵܟ̣ : ܙܵܕܹܩ ܗ̄ܘ̣ܵܐ ܠܵܟ̣ ܕܐܵܦ ܡ̣ܢ ܒܲܛܢܵܐ ܘܝܲܠܕܵܐ ܬܸܟ̣ܠܹܢܝ ܀ ܐܸܢ ܨܲܥܪܵܐ ܗ̄ܘ̣ ܠܝܼ ܐܲܝܕܵܐ ܕܘܼܟ݁ܬܼܵܐ ܫܝܼܛܵܐ ܣܲܓ݁ܝܼ : ܟܲܪܣܵܐ ܕܒܸܣܪܵܐ ܐܵܘ ܪܲܒ݁ܘܼܬܼܵܐ ܕܡܲܥܡܘܿܕܼܝܼܬܼܵܐ ܀ ܐܸܠܘܼ ܟܠܲܝܬܵܢܝ ܕܐܹܬܸܐ ܠܒܲܛܢܵܐ ܟܲܕܼ ܐܲܢ̄ܬ݁ ܒܐܸܡܵܟ̣ : ܦܫܝܼܩ ܗ̄ܘ̣ܵܐ ܕܬܸܬܼܟ݁ܘܿܣ ܕܐܵܦܠܵܐ ܐܸܥܡܲܕܼ ܐܲܝܟ̣ ܕܐܸܫܬܲܠܚܹ̇ܬܼ ܀ ܐܸܢ ܐܲܗܦܸܟ̣ܬܵܢܝ ܡ̣ܢ ܗܵܘ̇ ܕܲܪܓ̣ܵܐ ܕܝܼܠܝܼܕܼܘܼܬܼܵܐ : ܬܵܐ ܐܲܗܦܸܟ̣݁ܝܢܝ ܡܸܢܹܗ ܕܛܲܟ̣ܣܵܐ ܕܡܲܥܡܘܿܕܼܝܼܬܼܵܐ ܀ ܐܸܢ ܐܲܥܒܲܪܬܵܢܝ ܡ̣ܢ ܥܲܙܪܘܼܪܹ̈ܐ ܘܠܵܐ ܟܸܪܟܹ݁ܬܼ ܗ̄ܘܹ̇ܝܬܼ : ܛܪܝܼ ܡ̣ܢ ܨܹܐܕܲܝ ܓܲܠܠܹ̈ܐ ܕܢܲܗܪܵܐ ܕܠܵܐ ܢܟܲܣܘܿܢܵܢܝ ܀ ܐܸܢ ܒܲܛܸܠܬܵܢܝ ܕܠܵܐ ܐܸܡܬ݁ܘܿܩ ܗ̄ܘܹ̇ܝܬܼ ܚܲܠܒ̣ܵܐ ܫܝܼܛܵܐ : ܟܵܠܹ̇ܐ ܗ̄ܘܲܝܬ݁ ܠܝܼ ܡ̣ܢ ܡܲܒ݁ܘܿܥܵܐ ܕܠܵܐ ܐܸܚܘܿܕܼ ܠܹܗ ܀ ܐܸܠܘܼ ܟܠܲܝܬܵܢܝ ܕܠܵܐ ܐܸܫܪܸܐ ܗ̄ܘܹ̇ܝܬܼ ܒܟܸܢܦܵܗ̇ ܕܡܲܪܝܲܡ : ܥܵܒܲܪ ܗ̄ܘܹ̇ܝܬܼ ܠܝܼ ܐܵܦ ܡ̣ܢ ܥܘܼܒܵܗ̇ ܕܡܲܥܡܘܿܕܼܝܼܬܼܵܐ ܀ ܘܗܵܫܵܐ ܕܲܪܕܹܝ݁ܬܼ ܘܐܸܬܹܝ݁ܬܼ ܒܐܘܼܪܚܵܐ ܗܵܝ̇ ܕܝܼܠܝܼ̈ܕܹܐ : ܐܸܠܵܐ ܓܡܲܪܬܵܗ̇ ܐܲܝܟܲܢ ܡܲܨܝܵܐ ܕܐܸܗܦܘܿܟ̣ ܡܸܢܵܗ̇ ܀  pb. 189 ܐܵܦ ܗܵܟܲܢܵܐ ܝܵܐܹ̇ܐ ܠܝܼ ܓܹܝܪ ܕܐܸܫܬܲܠܚܹܬܼ : ܕܬܸܬܼܡܲܠܸܐ ܒܝܼ ܟ̱ܠܵܗ̇ ܐܘܼܪܚܵܐ ܕܲܥܠܹܝܗ̇ ܢܸܚ̇ܬܹܬܼ ܀ ܟܘܲܙ ܝܘܿܚܲܢܵܢ ܙܵܥ̣ ܘܐܸܣܬܲܪܲܕܼ ܡ̣ܢ ܒܲܪ ܡܲܠܟܵܐ : ܣܓܸܕܼ ܠܹܗ ܘܐܵܘܕܝܼ ܟܲܕܼ ܡܸܬܼܟܲܦܲܫ ܪܵܥܘܿܡܵܐܝܼܬܼ ܀ ܒܵܥܹ̇ܐ ܐ̄ܢܵܐ ܡܵܪܝ ܠܵܐ ܣܵܦܹ̇ܩ ܐ̄ܢܵܐ ܕܐܸܬܼܩܲܪܲܒ̣ ܠܵܟ̣ : ܡܚܝܼܠܵܐ ܗ̄ܝܼ ܚܲܒ݁ܬܼܵܐ ܕܲܬܼܣܝܼܡ ܐܝܼܕܼܵܗ̇ ܥܲܠ ܓܵܘܙܲܠܬܵܐ ܀ ܐܲܝܟܲܢ ܡܸܫܟܲܚ ܢܹܐܚܘܿܕܼ ܓܸܠܵܐ ܠܫܲܠܗܹܒ̣ܝܼܬܼܵܐ : ܐܵܘ ܚܲܒ݁ܘܼܒ̣ܵܐ ܥܠܹܝܗ̇ ܕܲܓ̣ܡܘܼܪܬܵܐ ܐܝܼܕܹܗ ܢܲܪܡܸܐ ܀ ܪܸܬܼܚܹܗ ܕܥܘܼܙܵܟ̣ ܣܲܦ̣ ܠܹܗ ܒܢܲܗܪܵܐ ܘܗܵܐ ܡܵܘܩܸܕܼ ܠܹܗ : ܘܐܲܝܟܲܢܵܐ ܟܲܝ ܠܐܝܼ̈ܕܲܝ ܒܸܣܪܵܐ ܠܵܐ ܡܚܲܪܸܟ̣ ܐܲܢ̄ܬ݁ ܀ ܐܵܦܠܵܐ ܐܵܠܨܵܐ ܕܐܲܢ̄ܬ݁ ܡܹܢܝ ܬܸܥܡܲܕܼ ܐܲܝܟ̣ ܚܲܣܝܼܪܵܐ : ܕܠܵܐ ܢܸܗܘܸܐ ܠܹܗ ܣܸܕܼܩܵܐ ܒܥܵܠܡܵܐ ܕܚܲܣܝܼܪܵܐ ܐܲܢ̄ܬ݁ ܀ ܙܸܠ ܒܲܪ ܡܲܠܟܵܐ ܦܪܘܿܩ ܠܲܫܒ̣ܝܼܬܼܵܐ ܕܗܵܐ ܚܵܝ̇ܪܵܐ ܠܵܟ̣ : ܠܵܐ ܚܲܣܝܼܪ ܠܵܟ̣ ܙܲܝܢܵܐ ܕܬܸܣܲܒ̣ ܡ̣ܢ ܓܵܘ ܡܲܝ̈ܵܐ ܀ ܬܵܓ̣ܵܟ̣ ܕܝܼܠܵܟ̣ ܡ̣ܢ ܥܵܠܲܡ ܗ̄ܘ̣ ܘܠܵܐ ܡܸܫܬܲܚܠܲܦ : ܠܵܘ ܡ̣ܢ ܓܲܙܵܐ ܕܡܲܥܘܿܕܼܝܼܬܼܵܐ ܡܸܬܼܡܲܠܸܐ 33 : ܐܲܢ̄ܬ݁ ܀ ܛܪܘܿܕܼ ܥܲܠ ܐܘܼܪܚܵܟ̣ ܗܵܐ ܓܵܠܘܼܬܼܵܐ ܨܲܗܝܵܐ ܕܬܸܚܙܹܝܟ̣ : ܠܵܘ ܠܲܠܘܝܼܬܼܵܐ ܕܐ̄ܢܵܫ ܚܵܐܲܪ ܐܲܢ̄ܬ݁ ܕܢܹܐܙܲܠ ܥܲܡܵܟ̣ ܀ ܥܲܠ ܐܲܪ̈ܓܘܵܢܵܘܗܝ ܕܐܲܒ̣ܵܐ ܝ̄ܠܝܼܕܼ ܐܲܢ̄ܬ݁ ܡ̣ܢ ܐܝܼܬܼܘܼܬܹܗ : ܘܠܵܐ ܚܲܣܝܼܪ ܐܲܢ̄ܬ݁ ܕܬܸܠܒܲܫ ܡܸܟܵܐ ܘܗܵܝܕܹܝܢ ܬܸܦܪܘܿܩ ܀ ܩܹܐܪܣܵܐ ܒܐܲܪܥܵܐ ܠܵܐ ܬܸܫܬܵܘܚܲܪ ܡ̣ܢ ܦܘܼܪܩܵܢܵܐ : pb. 180 ܦܘܿܩ ܙܸܠ ܐܲܥܕܵܐ ܫܒ̣ܝܼܬܼܵܐ ܕܥܲܡܡܹ̈ܐ ܡ̣ܢ ܪ̈ܵܕܼܘܿܦܹܐ ܀ ܚܕܼܵܐ ܗ̄ܝܼ ܡܲܠܟ݁ܘܼܬܼܵܐ ܕܐܲܒ̣ܵܐ ܘܕܼܝܼܠܵܟ̣ ܡܵܪܹܐ ܡܲܠܟܹ̈ܐ : ܠܵܘ ܡ̣ܢ ܗܵܪܟܵܐ ܡܸܬܼܓܲܢ̄ܒܲܪ ܐܲܢ̄ܬ݁ ܥܲܠ ܫܘܼܠܛܵܢܵܐ ܀ ܗܵܐ ܓܵܠܘܼܬܼܵܐ ܥܒܲܪܬܹܗ ܠܫܲܝܢܵܐ ܡܘܿܢ 34 : ܩܵܐܹ̇ܡ ܐܲܢ̄ܬ݁ : ܪܕܼܝܼ ܐܲܗܦܸܟܹܝܗ̇ ܡ̣ܢ ܬܘܼܩ̈ܠܵܬܼܵܐ ܕܲܒ̣ܗܹܝܢ ܢܸܦܩܲܬܼ ܀ ܗܵܐ ( ܫܲܒܵܝܹ̈ܐ ܓܲܝܣ̣ܘܼܗܝ 35 : ܠܐܲܬܼܪܵܐ ܐܲܩܸܠ ܪܲܗܛܵܟ̣ : ܦܘܿܩ ܙܸܠ ܐܲܦܢܵܐ ܫܒ̣ܝܼܬܼܵܐ ܕܢܸܦܩܲܬ݀ ܡ̣ܢ ܐܘܼܚܕܵܢܵܟ̣ ܀ ܠܵܘ ܬܵܘܣܲܦܬܵܐ ܐܝܼܬܼ ܒܲܥܡܵܕܼܵܐ ܠܘܵܬܼܵܟ̣ ܕܝܼܠܵܟ̣ : ܘܲܠܡܵܢܵܐ ܟܲܝ ܬܸܚܘܿܬܼ ܬܸܣܚܸܐ ܡܸܬܼܚܲܦܲܛ ܐܲܢ̄ܬ݁ ܀ ܫܠܝܼ ܝܘܿܚܲܢܵܢ ܠܵܘ ܬܵܘܣܲܦܬܵܐ ܥܵܒܹ̇ܕܼ ܐܲܢ̄ܬ݁ ܒܝܼ : ܡܲܝ̈ܵܐ ܣܢܝܼܩܝܼܢ ܥܲܠ ܪܘܼܚܵܦܵܐ ܕܡܹܢܝ ܢܸܬܼܡܲܠܘܿܢ ܀ ܠܵܘ ܕܐܸܣܲܒ̣ ܠܝܼ ܣܲܟ݁ܪܵܐ ܢܸܚ̇ܬܹܬܼ ܨܹܝܕܼ ܡܲܒ݁ܘܿܥܵܐ : ܐܸܠܵܐ ܕܐܸܚܫܘܿܠ ܙܲܝܢܵܐ ܪܲܒܵܐ ܠܲܩܪ̈ܲܒ̣ܬܼܵܢܹܐ ܀ ܕܐܸܡܪܘܿܩ ܐ̄ܢܵܫܵܐ ܒܕܲܪܵܐ 36 : ܕܩܹܐܪܣܵܐ ܡܸܬܼܚܲܦܲܛ ܐ̄ܢܵܐ : ܕܟ̣ܠ ܡܲܢ ܕܐܵܬܹ̇ܐ ܥܲܠ ܬܲܟ̣ܬ݁ܘܼܫܵܐ ܐܲܟ̣ܘܵܬܼܝ ܢܲܩܪܸܒ̣ ܀ ܐܲܝܟ̣ ܒܹܝܬܼ ܙܲܝܢܵܐ ܥܵܒܹ̇ܕܼ ܐ̄ܢܵܐ ܠܵܗ̇ ܠܡܲܥܡܘܿܕܼܝܼܬܼܵܐ : ܕܐܸܠܵܐ ܥܲܠ̣ ܐ̄ܢܵܫ ܘܲܠܒܸܫ̣ ܡܸܢܵܗ̇ ܠܵܐ ܡܸܬܼܟܲܬܲܫ 37 :܀ ܐܸܢ ܥܵܒܲܪ ܐ̄ܢܵܐ ܘܠܵܐ ܥܵܡܹ̇ܕܼ ܐ̄ܢܵܐ ܐܲܝܟ̣ ܕܲܟ̣ܠܲܝܬܵܢܝ : ܠܵܐ ܐ̄ܢܵܫ ܡܸܫܟܲܚ ܫܵܩܹ̇ܠ ܙܲܝܢܵܐ ܡ̣ܢ ܓܵܘ ܡܲܝ̈ܵܐ ܀ ܐܲܝܟ̣ ܪܲܒ݁ ܚܲܝܠܵܐ ܢܸܓ̣ܕܹܬܼ ܪܹܫܵܐ ܥܲܠ ܬܲܟ̣ܬܼܘܼܫܵܐ :  pb. 181 ܕܐܸܗܘܸܐ ܕܡܘܼܬܼܵܐ ܠܚܲܝ̈ܠܵܘܵܬܼܵܐ 38 : ܕܐܵܬܹ̇ܝܢ ܒܵܬܲܪܝ ܀ ܘܐܸܢ ܡܲܣܛܸܐ ܐ̄ܢܵܐ ܡܸܢܵܗ̇ ܕܐܘܼܪܚܵܐ ܕܠܸܒ̣݁ܟܹܬܼ ܘܐܸܬܹܝ̇ܬܼ : ܐܵܦ ܗܸܢܘܿܢ ܬܘܼܒ̣ ܒܵܬܲܪܝ ܥܵܒ̣ܪܝܼܢ ܐܲܝܟ̣ ܕܲܚ̣ܙܵܐܘܼܢܝ ܀ ܘܐܸܢ ܚܲܝܠܵܐ ܕܝܼܠܝ ܠܵܐ ܡܸܬܼܚܲܙܩܝܼܢ ܡ̣ܢ ܓܵܘ ܡܲܝ̈ܵܐ : ܠܵܐ ܐܵܪܥ̇ܝܼܢ ܠܹܗ ܠܩܹܐܪܣܵܐ ܪܲܒܵܐ ܐܲܝܟ̣ ܟܲܫܝܼܪܹ̈ܐ ܀ ܟܲܕܼ ܠܵܐ ܣܢܝܼܩ ܐ̄ܢܵܐ ܠܟ̣ܘܿܪܵܐ ܕܡܲܝ̈ܵܐ ܗܵܐ ܥܵܐܹ̇ܠ ܐ̄ܢܵܐ : ܕܲܒ̣ܗܵܘ̇ ܛܲܒ̣ܥܵܐ ܕܝܼܠܝ ܢܸܬܼܢܲܣܟܘܼܢ ܐ̄ܢܵܫܵܐ ܕܲܒ̣ܠܝܼܘ ܀ ܡܓܲܪܸܓ̣ ܐ̄ܢܵܐ ܠܗܘܿܢ ܕܐܲܟ̣ܘܵܬܼܝ ܢܹܐܬܼܘܿܢ ܨܹܝܕܼ ܡܲܒ݁ܘܿܥܵܐ : ܕܲܒ̣ܡܘܿܢܹܝܛܵܐ ܕܝܼܠܝ ܢܸܬ݁ܛܲܒ̣ܥܘܼܢ ܪܘܼܚܵܢܵܐܝܼܬܼ ܀ ܠܩܲܒ̣ܪܵܐ ܕܡܲܝ̈ܵܐ ܡܲܚܸܬܼ ܐ̄ܢܵܐ ܠܗܘܿܢ ܠܲܒ̣ܢܲܝ̈ܢܵܫܵܐ : ܕܲܒ̣ܢܘܼܚܵܡܵܐ ܠܵܐ ܡܵܝ̈ܘܿܬܹܐ ܐܸܥܒܸ݁ܕܼ ܐܸܘܿܢ ܀ ܠܟܲܪܣܵܐ ܪܓ̣ܝܼܬܼܵܐ ܡܲܥܸܠ ܐ̄ܢܵܐ ܠܗܘܿܢ ܬܸܒ̣ܛܲܢ ܐܸܢܘܿܢ : ܕܲܕܼܠܵܐ ܚܸܒ̣̈ܠܹܐ ܝܲܠܕܵܐ ܚܲܕܼܬܼܵܐ ܬܹܐܠܲܕܼ ܐܸܢܘܿܢ ܀ ܘܲܕܼܟܹܐܢܘܼܬܼܵܐ ܗ̄ܝܼ ܐܸܥܡܲܕܼ ܡܸܢܵܟ̣ ܠܵܐ ܬܸܫܬܵܘܚܲܪ : ܬܵܐ ܫܪܝܼ ܐܘܼܪܚܵܐ ܕܥܲܠܡܵܐ ܚܵܐܲܪ ܢܸܬܼܚܲܕܲܬܼ ܒܝܼ ܀ ܩ̣ܪܸܒ̣ ܬܵܚܘܿܒ̣ܵܐ ܨܹܝܕܼ ܥܲܙܝܼܙܵܐ ܘܲܒ̣ܥ̣ܵܐ ܡܸܢܹܗ : ܕܐܲܝܟܲܢܵܐ ܡܵܪܝ ܐܝܼܬܼ ܠܵܗ̇ ܦܘܼܪܣܵܐ ܕܬܸܗܘܸܐ ܗܵܕܹܐ ܀ ܠܟܲܠܲܬܼ ܢܘܼܗܪܵܐ ܕܐܸܬܼܡܲܟ̣ܪܲܬ݀ ܠܵܟ̣ ܗܵܕܹܐ ܐܸܡ̇ܪܹܬܼ : ܕܲܒ̣ܪܘܼܚ ܩܘܼܕܼܫܵܐ ܘܢܘܼܪܵܐ ܡܲܥܡܸܕܼ ܚܲܬܼܢܵܐ ܡܵܪܹܟ̣ܝ ܀ ܗܵܐ ܠܵܟ̣ ܚܵܝ̇ܪܵܐ ܕܐܲܢ̄ܬ݁ ܬܲܥܡ̣ܕܼܝܼܗ̇ ܐܲܝܟ̣ ܕܐܲܠܸܦ̇ܬܵܗ̇ : ܘܐܲܝܟܲܢ ܗܵܫܵܐ ܬܸܩܪܘܿܒ̣ ܬܸܚܙܸܐ ܕܡܹܢܝ ܥܵܡܹ̇ܕܼ ܐܲܢ̄ܬ݁ ܀  pb. 182 ܐܵܘܕܝܲܬܼ ܩܘܼܕܼܡܹܝܗ̇ ܕܠܵܐ ܫܵܘܹ̇ܐ ܐ̄ܢܵܐ ܘܠܵܐ ܠܲܡܣܵܢܲܝ̈ܟ : ܘܐܲܝܟܲܢ ܐܲܡܪܲܚ ܕܐܵܦ ܥܲܠ ܪܹܫܵܟ̣ ܐܹܣܝܼܡ ܐܝܼܕܲܝ̈ ܀ ܒܲܫܡܵܟ̣ ܕܝܼܠܵܟ̣ ܡܲܥܡܸܕܼ ܗ̄ܘܹ̇ܝܬܼ ܠܵܗ̇ ܕܒ̣ܵܟ̣ ܬܸܨܛܲܒܲܬܼ : ܘܠܵܟ̣ ܩܲܕܝܼܫܵܐ ܒܫܸܡ ܡܲܢ ܐܲܥܡܸܕܼ ܠܵܐ ܝܵܕܲܥ̇ ܐ̄ܢܵܐ ܀ ܗܵܐ ܡܸܫܟܵܢܵܐ ܡܸܠܲܬܼܝ ܨܹܐܕܹܝܗ̇ ܘܲܙܗܝܼܪܵܐ ܒܵܗ̇ : ܕܐܸܡ̇ܪܹܬܼ ܗ̄ܘܹ̇ܝܬܼ ܠܵܗ̇ ܕܲܒ̣ܪܘܼܚܩܘܼܕܼܫܵܐ ܗܘ݀ ܡܲܗܡܸܕܼ ܠܹܟ̣ܝ ܀ ܘܐܲܝܟܲܢ ܗܵܫܵܐ ܐܸܗܦܘܿܟ̣ ܡܸܠܲܬܼܝ ܘܐܹܫܲܚܠܸܦ ܩܵܠܝ : ܘܠܵܟ̣ ܡܲܥܡܸܕܼ ܟܠ ܐܲܝܟ̣ ܕܲܠܫܲܪܟܵܐ ܒܡܲܝ̈ܵܐ ܐܲܥܡܸܕܼ ܀ ܫܵܪܹܟ̣ ܐ̄ܢܵܐ ܠܝܼ ܠܕܲܓܵܠܘܼܬܼܵܐ ܘܐܲܢ̄ܬ݁ ܙܵܥܲܪ ܐܲܢ̄ܬ݁ : ܘܣܵܒ̣݁ܪܵܐ ܟܲܠܬܼܵܐ ܕܲܒ̣ܨܝܼܪܘܼܬܼܵܐ ܐܝܼܬܼ ܒܲܡܟ̣ܝܼܪܵܗ̇ ܀ ܐܲܝܟܲܢ ܐܹܡܲܪ ܡܵܐ ܕܡܲܥܡܸܕܼ ܐ̄ܢܵܐ ܠܫܵܒܹ̇ܩ ܚܵܘ̈ܒܹܐ : ܘܒܲܐܝܠܹܝܢ ܩܵܠܹ̈ܐ ܐܸܛܘܿܪ ܛܲܟ̣ܣܵܐ ܕܡܲܥܡܘܿܕܼܝܼܬܼܵܐ ܀ ܒܲܫܡܹܗ ܕܐܲܒ̣ܵܐ ܐܲܥܡܸܕܼ ܠܲܒ̣ܪܵܐ ܗܵܐ ܒܥܼܒܹܗ ܐܲܢ̄ܬ݁ : ܘܠܵܐ ܐܝܼܬܼ ܗܵܘܦܵܐ ܕܪܸܡܙܵܐ ܙܥܘܿܪܵܐ ܒܹܝܬܼ ܠܵܟ̣ ܐܵܦ ܠܹܗ ܀ ܐܸܩܪܸܐ ܠܲܒ̣ܪܵܐ ܡܩܲܕܸܫ ܡܲܝ̈ܵܐ ܐܲܢ̄ܬ݁ ܗ̄ܘ̣ ܒܲܠܚܘܿܕܼ : ܘܟܲܕܼ ܩܲܕܼܝܼܫ ܐܲܢ̄ܬ݁ ܠܡܘܿܢ ܒܲܥܡܵܕܼܵܐ ܬܲܣܚܸܐ ܩܘܼܕܼܫܵܟ̣ ܀ ܒܲܫܡܵܝܵܐ ܕܪܘܼܚܵܐ ܐܸܢ ܥܵܡܹ̇ܕܼ ܐܲܢ̄ܬ݁ ܐܲܝܟܲܢ ܡܲܨܝܵܐ : ܕܲܦܠܝܼܓ̣ܵܐܝܼܬܼ ܐܸܚܬ݁ܘܿܢ ܡܲܝ̈ܵܐ ܕܐܲܢ̄ܬ݁ ܥܲܡ ܪܘܼܚܵܐ ܐܢ̄ܬ ܀ ܐܲܒ̣ܵܐ ܒܝܲܠܕܹܗ ܘܲܒ̣ܪܵܐ ܒܐܲܒ̣ܘܼܗܝ ܐܝܼܬܼܵܘܗܝ ܟ̱ܠܹܗ : ܘܪܘܼܚܵܐ ܕܡܸܢܹܗ ܚܲܕܼ ܐܘܼܚܕܵܢܵܐ ܕܠܵܐ ܒܘܼܠܒܵܠܵܐ ܀ ܘܐܲܝܟܲܢ ܐܸܢܵܐ ܕܵܘܝܵܐ ܡܚܝܼܠܵܐ ܐܸܣܥܘܿܪ ܗܵܕܹܐ : ܘܐܲܪܡܸܐ ܣܸܕܼܩܵܐ ܒܗܵܝ̇ ܐܵܘܝܘܼܬܼܵܐ ܕܠܵܐ ܡܸܬܼܦܲܠܓ̣ܵܐ ܀  pb. 183 ܥܒܲܪ ܝܘܿܚܲܢܵܢ ܡ̣ܢ ܫܘܼ̈ܐܵܠܹܐ ܘܲܗ݀ܘܝܼ ܒܫܸܠܝܵܐ : ܒܥܵܬܼܵܐ ܗܵܪܟܵܐ ܠܵܐ ܬܸܗܘܸܐ ܠܵܟ̣ ܡܸܛܠ ܗܵܠܹܝܢ ܀ ܠܵܘ ܕܲܬܼܩܲܕܫܲܢܝ ܡܲܥܡܘܿܕܼܝܼܬܼܵܐ ܐܸܬܹܝ݁ܬܼ ܨܹܐܕܹܝܗ̇ : ܐܵܦ ܠܵܐ ܐܵܠ̇ܨܵܐ ܕܬܹܐܡܲܪ ܡܸܕܸܡ ܡܵܐ ܕܥܵܡܹ̇ܕܼ ܐ̄ܢܵܐ ܀ ܫܲܬ݁ܝܼܩܵܐܝܼܬܼ ܬܵܐ ܣܝܼܡ ܒܲܠܚܘܿܕܼ ܐܝܼܕܼܵܟ̣ ܥܲܠ ܪܹܫܝ : ܘܗܵܕܹܐ ܕܐܲܒ̣ܵܐ ܗ̄ܝܼ ܡܵܢܵܐ ܢܹܐܡܲܪ ܡܸܛܠ ܝܲܠܕܹܗ ܀ ܦܫܘܿܛ ܝܲܡܝܼܢܵܟ̣ ܕܐܲܫܝܼܠܵܐܝܼܬܼ ܬܹܐܬܸܐ ܨܹܐܕܲܝ : ܘܲܕܼܠܵܐ ܡܸܠܬܼܵܟ̣ ܪܘܼܚܵܐ ܣܵܗ̇ܕܵܐ ܥܲܠ ܫܲܪܝܼܪܵܐ ܀ ܘܟܲܕܼ ܒܲܪ ܥܲܩܪܹ̈ܐ ܗܘ݀ܵܐ 39 : ܒܲܪܬܹܝܬܼܵܐ ܡܸܛܠ ܗܲܠܹܝܢ : ܗܵܝܕܹܝܢ ܫܲܒ̣ܩܹܗ ( ܠܲܒ̣ܪܵܐ ܕܢܸܥܡܲܕܼ 40 : ܐܲܝܟ̣ ܨܸܒ̣ܝܵܢܹܗ ܀ ܩ̣ܪܒ̣ ܟܲܕܼ ܪܵܥܹ̇ܠ ܣ̣ܓܸܕܼ ܟܲܕܼ ܡܵܘܕܸܐ ܡܛܵܝܗܝ ܟܲܕܼ ܪܵܐܹ̇ܬܼ : ܙܵܥ̣ ܘܐܸܬܼܒܲܠܗܝܼ ܘܣܲܡ̣ܟܹܗ ܚܲܝܠܵܐ ܕܠܵܐ ܢܵܘܦܸܐ ܠܹܗ ܀ ܐ̄ܬ݀ܵܐ ܩܲܕܝܼܫܵܐ ܘܲܡܛ̣ܵܐ ܠܡܲܝ̈ܵܐ ܕܢܸܚܘܿܬܼ ܢܸܥܡܲܕܼ : ܘܣܸܦܲܬ݀ ܢܘܼܪܹܗ ܒܲܝܢܵܬܼ ܓܲܠܠܹ̈ܐ ܘܫܸܓ̣ܪܲܬ݀ ܐܸܢܘܿܢ ܀ ܕܵܨ ܗ̄ܘ̣ܵܐ ܢܲܗܪܵܐ ܒܥܘܼܒܵܐ ܕܲܟ̣ܝܵܐ ܕܡܥܡܘܿܕܼܝܼܬܼܵܐ : ܐܲܝܟ̣ ܝܘܿܚܲܢܵܢ ܡ̣ܢ ܐܹܠܝܼܫܒܲܥ ܠܘܼܩܒܲܠ ܡܵܪܹܗ ܀ ܐܸܬܼܓܵܘܙܲܠܘ ܗ̄ܘ̣ܵܐ ܡܲܝ̈ܵܐ ܒܒܲܪ̈ܩܹܐ ܕܫܲܠܗܹܒ̣ܝܼܬܼܵܐ : ܕܢܘܼܪܵܐ ܚܲܝܬܵܐ ܐ̄ܬܲܬ݀ ܠܲܥܡܵܕܼܵܐ ܕܲܒ̣ܗܘܿܢ ܬܸܣܚܸܐ ܀ ܡܵܘܩܕܲܬܼ ܥܵܠܡܹ̈ܐ ܫܕܼܵܬ݀ ܓܵܘܙܲܠܬܵܗ̇ ܥܲܠ ܡܲܒ݁ܘܼܥܵܐ : ܘܪܸܬܼܚܵܐ ܕܡܸܢܵܗ̇ ܫܲܓ̣ܪܹܗ ܠܢܲܗܪܵܐ ܒܩܲܕܝܼܫܘܼܬܼܵܐ ܀ ܐܸܬܼܡܲܙܲܓ̣ܙܘ ܗ̄ܘ̣ܵܘ ܡܲܝ̈ܵܐ ܫܚܝܼ̈ܡܹܐ ܒܙܼܠܓܲܝ̈ ܩܘܼܕܼܫܵܐ : pb. 184 ܕܡ̣ܢ ܩܲܕܝܼܫܵܐ ܚܢܵܢܵܐ ܢܦܲܩ̣ ܗ̄ܘ̣ܵܐ ܘܲܫܓܲܪ ܐܸܘܢܘܿܢ ܀ ܓܡܘܼܪܬܵܐ ܕܢܘܼܪܵܐ ܢܸܚܬܲܬ݀ ܕܬܸܣܚܸܐ ܒܲܝܢܵܬܼ ܫܸܦ̈ܥܹܐ : ܘܙܸܠܚܲܬ݀ ܬܲܡܵܢ ܝܵܩܘܼܕܼܘܼܬܼܵܐ ܕܩܲܕܝܼܫܘܼܬܼܵܗ̇ ܀ ܐ̄ܬܲܬ݀ ܓܵܘܙܲܠܬܵܐ ܘܫܸܩܠܲܬ݀ ܢܲܚ̈ܬܹܐ ܕܲܠܒ̣ܝܼܫܵܐ ܗ̄ܘ̣ܵܬܼ : ܘܢܸܚܬܲܬ݀ ܕܬܲܪܡܸܐ ܢܘܼܪܵܐ ܒܡܲܝ̈ܵܐ ܕܡܲܥܡܘܿܕܼܝܼܬܼܵܐ ܀ ܬܗܲܪܘ ܥܸܠܵܝܹ̈ܐ ܒܗܵܝ̇ ܡܲܣܚܘܼܬܼܵܐ ܕܫܲܠܹܒ̣ܝܼܬܼܵܐ : ܟܲܕܼ ܡܸܬܼܦܲܪܦܲܥ ܓܘܼܫܡܵܗ̇ ܙܲܗܝܵܐ ܢܩܲܕܸܫ ܡܲܝ̈ܵܐ ܀ ܐܸܬܼܚܲܠܲܛܘ ܗ̄ܘ̣ܵܘ ܫܸܦ̈ܥܹܐ ܕܡܲܝ̈ܵܐ ܥܲܡ ܙܲܠܝܼ̈ܩܹܐ : ܘܐܸܬܼܢܲܒ̣ܪܲܫ ܗ̄ܘ̣ܵܐ ܢܲܗܪܵܐ ܒܙܝܼܘܵܐ ܕܲܫܪܸܐ ܗ̄ܘ̣ܵܐ ܒܹܗ ܀ ܐܸܬܼܢܲܩܫܲܬ݀ ܗ̄ܘ̣ܵܬܼ ܩܘܼܒ݁ܬܼܵܐ ܕܓܲܠܠܹ̈ܐ ܡ̣ܢ ܪ̈ܵܕܲܝܵܐ : ܘܚܲܕܼܪܘܼܗ̇ ܒܲܪ̈ܩܹܐ ܕܫܲܠܗܹܒ̣ܝܼܬܼܵܐ ܡ̣ܢ ܟܠ ܓܲܒ̈ܝܼܢ ܀ ܢܦܲܠ̣ ܗ̄ܘ̣ܵܐ ܬܸܡܗܵܐ ܥܲܠ ܒܼܪ̈ܝܵܬܼܵܐ ܘܬܲܗܪܵܐ ܪܲܒܵܐ : ܟܲܕܼ ܓܵܘܙܲܠܬܵܐ ܢܵܚ̇ܬܵܐ ܕܬܸܥܡܲܕܼ ܡ̣ܢ ܝܘܿܚܲܢܵܢ 41 :܀ ܚܲܡ̣ ܘܐܸܫܬܲܠܗܲܒ̣ ܐܵܐܲܪ ܟ̱ܠܹܗ ܩܲܕܝܼܫܵܐܝܼܬܼ : ܕܒܲܪ ܩܲܕܝܼܫܵܐ ܢܚܸܬܼ ܠܲܥܡܵܕܼܵܐ ܟܲܕܼ ܠܵܐ ܚܲܣܝܼܪ ܀ ܐܸܫܬܲܓ̣ܪܲܬ݀ ܗ̄ܘ̣ܵܬܼ ( ܪܘܼܚܵܐ ܒܢܘܼܪܵܐ 42 : ܥܲܙܝܼܙܵܐܝܼܬܼ : ܕܲܒ̣ܙܲܗܝܘܼܬܼܵܐ ܬܩܲܒ݁ܠܹܗ ܠܚܲܬܼܢܵܐ ܡ̣ܢ ܓܵܘ ܡܲܝ̈ܵܐ ܀ ܐܸܬܼܓܵܘܙܲܠ ܗ̄ܘ̣ܵܐ ( ܫܘܼܒ̣ܚܵܐ ܦܲܐܝܵܐ 43 : ܡ̣ܢ ܟܠ ܦܸܢ̈ܝܵܢ : ܘܲܥܒܲܕܼ ܙܵܘܚܵܐ ܠܒܲܪ ܡܲܠܟ݁ܘܼܬܼܵܐ ܝܲܩܝܼܪܵܐܝܼܬܼ ܀ ܛܵܣ̣ ܡ̣ܢ ܣܵܘ̈ܦܹܐ ܥܢܵܢܹ̈ܐ ܕܢܘܼܗܪܵܐ ܩܵܡ̣ ܗ̄ܘܲܝ̈ ܬܲܡܵܢ : pb. 185 ܕܢܸܗܘܸܐ ܓܢܘܿܢܵܐ ܠܚܲܬܼܢܵܐ ܫܒ̣ܝܼܚܵܐ ܕܲܢܚܸܬܼ ܢܸܥܡܲܕܸ ܀ ܢܦܲܩ̣ ܥܲܪ̈ܦܸܠܹܐ ܐܲܝܟ̣ ܫܘܿܫܸ̈ܦܹܐ ܕܒܹܝܬܼ ܡܲܠܟ݁ܘܼܬܼܵܐ : ܕܡܵܐ ܕܲܣܚ̣ܵܐ ܗ̄ܘ̣ܵܐ ܗܵܘ̇ ܒܲܪ ܡܲܠܟܵܐ ܒܗܹܝܢ ܢܸܬܼܩܲܒܲܠ ܀ ܦܫܲܛ̣ ܗ̄ܘ̣ܵܐ ܐܲܒ̣ܵܐ ܡܵܐܢܹ̈ܐ ܓܒܲܝ̈ܵܐ ܠܥܸܠ ܡ̣ܢ ܐܵܐܲܪ : ܙܝܼܘܵܐ 44 : ܘܫܘܼܒ̣ܚܵܐ ܘܒܲܪ̈ܩܹܐ ܕܬܲܗܪܵܐ ܐܵܦ ܥܲܪ̈ܦܸܠܹܐ ܀ ܟܲܪܟܹܗ ܠܢܲܗܪܵܐ ܒܓ̣ܵܘ̈ܢܹܐ ܬܡܝܼ̈ܗܹܐ ܕܠܵܐ ܡܸܬܼܓܲܫܫܝܼܢ : ܕܲܢܪܲܡܪܸܡ ܗ̄ܘ̣ܵܐ ܚܠܘܿܠܵܐ ܕܲܒ̣ܪܹܗ ܝܑܼܚܝܼܕܼܵܝܵܐ ܀ ܨ̣ܪܵܗ̇ ܠܲܫܡܲܝܵܐ ܘܐܲܪܝܼܡ ܩܵܠܹܗ ܥܲܙܝܼܙܵܐܝܼܬܼ : ܕܗܵܐ ܗܵܢܵܘ ܒܹܪܝ ܗܵܢܵܘ ܚܲܒ݁ܝܼܒ̣ܝ ܫܲܪܝܼܪܵܐܝܼܬܼ ܀ ܛܵܣܲܬ݀ ܪܘܼܚܵܐ ܡ̣ܢ ܨܹܝܕܼ ܐܲܒ̣ܵܐ ܒܬܲܗܪܵܐ ܪܲܒܵܐ : ܘܦܸܪܚܲܬ݀ 45 : ܢܸܚܬܲܬ݀ ܫܸܟ̣ܢܲܬ݀ ܩܵܘܝܲܬ݀ ܥܲܠ ܚܲܒ݁ܝܼܒܹܗ 46 : ܐ̄ܬܲܬ݀ ܒܲܕܼܡܘܼܬܼܵܐ ܕܓ̣ܘܼܫܡܵܐ ܕܝܵܘܢܵܐ ܬܲܡܝܼܡܵܐܝܼܬܼ : ܕܬܸܓ̣ܕܘܿܠ ܬܲܡܵܢ ܘܲܬܼܣܝܼܡ ܩܸܢܵܗ̇ ܒܡܲܥܡܘܿܕܼܝܼܬܼܵܐ ܀ ܠܸܒ̣ܫܲܬ݀ ܛܘܼܦ̮ܣܵܐ ܕܝܵܘܢܵܐ ܒܪܝܼܪܬܵܐ ܡ̣ܢ ܦܵܪ̈ܚܵܬܼܵܐ : ܘܐܸܬܲܬ݀ ܕܬܸܣܗܲܕܼ ܥܲܠ ܫܲܪܝܼܪܵܐ ܒܲܦܫܝܼܛܘܼܬܼܵܗ̇ ܀ ܠܵܘ ܕܲܬܼܩܲܕܫܹܗ ܠܲܒ̣ܪܵܐ ܢܸܚܬܲܬ݀ ܟܲܕܼ ܐܸܫܬܲܠܚܲܬ݀ : ܕܠܵܐ ܚܲܣܝܼܪ ܗ̄ܘ̣ܵܐ ܡܸܠܬܼܵܐ ܣܓ̣ܝܼܕܼܵܐ ܢܩܲܕܸܫ ܝܵܬܹܗ ܀ ܠܵܐ ܪܸܣܲܬ݀ ܗ̄ܘ̣ܵܬܼ ܩܘܼܕܼܫܵܐ ܒܡܲܚܬܵܗ̇ ܥܲܠ ܩܲܕܝܼܫܵܐ : ܡܸܣܗܲܕܼ ܣܸܗܕܲܬ݀ ܥܲܠ ܦܵܪܘܿܩܵܐ ܟܲܕܼ ܐܸܬܼܚܲܙܝܲܬ݀ ܀ ܗܘ݀ܵܬܼ ܠܹܗ 47 : ܪܘܼܚܵܐ ܨܸܒ̣ܥܵܐ ܠܐܲܒ̣ܵܐ ܘܒ̣ܵܗ̇ ܚ̣ܵܘܝܼ ܗ̄ܘ̣ܵܐ : ܕܗܵܢܵܘ ܠܲܡ ܒܹܪܝ ܠܵܐ ܬܸܬܼܦܲܠܓ̣ܘܼܢ ܥܲܠ ܡܹܐܬܼܝܼܬܹܗ ܀  pb. 186 ܐܸܠܘܼ ܪܘܼܚܵܐ ܠܵܐ ܢܸܚܬܲܬ݀ ܗ̄ܘ̣ܵܬܼ ܥܲܠ ܫܲܪܝܼܪܵܐ 48 : ܡ̇ܢ ܝܵܕܲܥ̇ ܗ̄ܘ̣ܵܐ ܐܲܝܟܵܐ ܫܵܟܹ̇ܝܢ 49 : ܩܵܠܹܗ ܕܐܲܒ̣ܵܐ ܀ ܥܲܡܵܗ̇ ܕܡܸܠܬܼܵܐ ܗܵܝ̇ ܕܐܸܙܕܲܥܩܲܬ݀ ܡ̣ܢ ܥܸܠܵܝܵܐ : ܐܲܝܟ̣ ܕܲܒ̣ܨܸܒ̣ܥܵܐ ܚܵܘܝܲܬ݀ ܪܘܼܚܵܐ ܕܗܵܢܵܘ ܡܲܠܟܵܐ ܀ ܐܸܠܘܼ ܥܠܵܘܗܝ ܓܹܝܪ ܠܵܐ ܩܵܘܒܲܬ݀ ܗ̄ܘ̣ܵܬܼ ܝܑܼܕܼܝܼܥܵܐܝܼܬܼ : ܦܵܗܹ̇ܐ ܗ̄ܘ̣ܵܐ ܠܹܗ ܩܵܠܵܐ ܒܟܸܢܫܹ̈ܐ ܥܲܠ ܣܲܓܝܼ̈ܐܹܐ ܀ ܗܵܐ ܫܵܡ̇ܥܝܼܢ ܗ̄ܘ̣ܵܘ ܩܵܠܵܐ ܕܐܵܡܲܪ ܗܵܢܵܘ ܚܲܒ݁ܝܼܒ̣ : ܘܲܡܫܲܐܠܝܼܢ ܗ̄ܘ̣ܵܘ ܟܲܕܼ ܡܸܬܼܦܲܠܓ̣ܝܼܢ ܕܥܲܠ ܡܲܢ ܐܸܡܲܪ ܀ ܢܸܚܬܲܬ݀ ܪܘܼܚܵܐ ܕܲܥܠܵܘܗܝ ܬܸܫܟܲܢ ܩܲܕܝܼܫܵܐܝܼܬܼ : ܠܵܘ ܓܹܝܪ ܩܘܼܕܼܫܵܐ ܚܲܣܝܼܪ ܗ̄ܘ̣ܵܐ ܠܹܗ ܘܐܸܫܬܲܡܠܝܼ ܒܹܗ ܀ ܐܵܦ ܢܵܡܘܿܣܵܐ ܠܲܬܼܪܹܝܢ ܣܵܗ̈ܕܝܼܢ ܩܵܪܹܐ ܨܹܐܕܼܵܘܗܝ : ܕܠܵܐ ܡܸܬܼܩܲܒܲܠ ܚܲܕܼ ܒܲܠܚܘܿܕܼܵܘܗܝ ܟܲܕܼ ܫܲܪܝܼܪܵܐ ܗ̄ܘ̣ ܀ ܐܲܒ̣ܵܐ ܘܪܘܼܚܵܐ ܫܲܘܝܲܬܼ ܐܲܣܗܸܕܼ ܥܲܠ ܝܑܼܚܝܼܕܼܵܐ : ܕܢܵܡܘܿܣܵܐܝܼܬܼ ܢܸܬ݁ܠܘܼܢ ܙܸܕܼܩܵܐ ܠܚܲܕܼ ܫܲܪܝܼܪܵܐ ܀ ܩܵܠܹܗ ܕܐܲܒ̣ܵܐ ܘܪܘܼܚܵܐ ܕܩܘܼܕܼܫܵܐ ܢܚܸܬܼܘ ܫܲܘܝܵܐܝܼܬܼ : ܕܲܠܣܵܗܕܘܼܬܼܗܘܿܢ ܐ̄ܢܵܫ ܠܵܐ ܢܲܣܠܸܐ ܡܵܐ ܕܐܸܬܼܚܲܙܝܲܬ݀ ܀ ܩܵܠܹܗ ܕܐܲܒ̣ܵܐ ܣܕܲܩ̣ ܠܲܫܡܲܝܵܐ ܘܲܢܦܲܩ̣ ܡܸܢܵܗ̇ : ܘܩܵܡ̣ ܥܲܠ ܢܲܗܪܵܐ ܝܲܡܵܐ ܕܢܘܼܗܪܵܐ ܕܠܵܐ ܡܸܣܬܲܝܲܟ̣ ܀ ܫܸܩܠܲܬ݀ ܘܐܸܬܲܬ݀ ܪܘܼܚܵܐ ܒܓܸܦܹ̈ܝܗ̇ ܫܘܼܒ̣ܚܵܐ ܪܲܒܵܐ : ܘܛ̣ܵܦ ܗ̄ܘ̣ܵܐ ܚܘܼܪܒܵܐ ܒܙܝܼܘܵܐ ܕܲܫܦܲܥ̣ ܡ̣ܢ ܥܵܠܵܝܵܐ ܀ ܬܸܗܪܲܬ݀ ܥܹܕܬܵܐ ܟܲܠܲܬܼ ܢܘܼܗܪܵܐ ܒܚܲܬܼܢܵܐ ܡܲܠܟܵܐ :  pb. 187 ( ܕܲܒ̣ܡܲܣܚܘܼܬܹܗ ܪܵܘܡܵܐ ܘܥܘܼܡܩܵܐ ܐܸܫܬܲܝܲܢܘ 50 : ܗ̄ܘ̣ܵܘ ܀ ܚܙܵܬܹܗ ܠܢܲܗܪܵܐ ܕܪܵܥ̇ܠܝܼܢ ܫܸܦܥܵܘ̈ܗܝ ܘܲܫܓ̣ܝܼܪ 51 : ܟ̱ܠܹܗ : ܘܫܸܡܥܲܬ݀ ܩܵܠܹܗ ܕܐܲܒ̣ܵܐ ܕܡܲܙܥܸܩ ܥܲܠ ܚܲܒ݁ܝܼܒܹܗ ܀ ܫܲܕܪܲܬ݀ ܠܗܵܘ̇ ܟܸܢܵܪܵܐ ܕܪܘܼܚܵܐ ܕܵܘܝܼܕܼ : ܕܢܹܐܬܸܐ ܢܸܙܡܲܪ ܩܵܠܹ̈ܐ ܕܚܵܫ̇ܚܝܼܢ ܠܹܗ ܠܲܚܠܘܼܠܵܐ ܀ ܬܵܐ ܒܲܪ ܐܝܼܫܲܝ ܘܐܲܝܬܵܐ ܥܲܡܵܟ̣ ܠܲܙܡܝܼܪ̈ܵܬܼܵܟ̣ : ܕܲܒ̣ܡܸܫܬܘܼܬܹܗ ܕܡܵܪܵܟ̣ ܘܲܒ̣ܪܵܟ̣ ܢܸܚܪܸܐ ܝܵܘܡܵܢ ܀ ܡܪܘܿܩ ܢܸܥ̈ܡܵܬܼܵܐ ܘܲܡܬܼܘܿܚ ܡܸܢܹ̈ܐ ܕܲܒ̣ܩܝܼܬܼܵܪܵܟ̣ : ܘܐܲܪܡܵܐ ܩܵܠܹ̈ܐ ܕܲܡܚܲܕܹܝܢ ܠܝܼ ܡܦܲܫܩܵܢܵܐܝܼܬܼ ܀ ܠܵܐ ܬܡܲܠܸܠ ܠܝܼ ܪܸܡܙܵܢܵܐܝܼܬܼ ܟܲܕܼ ܙܵܡܲܪ ܐܲܢ̄ܬ݁ : ܐܲܕܼܢܲܚ ܡܸܠܬܼܵܟ̣ ܘܲܒ̣ܩܝܼ̈ܢܵܬܼܵܟ̣ ܩܘܼܫܬܵܐ ܢܸܪܥܲܡ ܀ ܓܠܝܼ ܦܲܫܸܩ ܠܝܼ ܡܸܛܠ ܡܵܢܵܐ ܪܵܥܹ̇ܠ ܢܲܗܪܵܐ : ܘܐܲܝܢܵܐ ܚܲܝܠܵܐ ܥ̣ܨܵܝܗܝ ܠܲܬܼܗܘܿܡܵܐ ܘܙܵܥ̣ ܘܐܸܬܼܒܲܠܗܝܼ ܀ ܡܵܢܵܘ ܩܵܠܵܐ ܕܗܵܐ ܡ̣ܢ ܪܵܘܡܵܐ ܠܥܘܿܡܩܵܐ ܢܵܚܹ̇ܬܼ : ܘܲܠܡܘܿܢ ܗܵܠܹܝܢ ܒܲܪ̈ܩܹܐ ܣܒ̣ܝܼ̈ܣܹܐ ( ܕܫܲܓ̣ܪܘܼܗܝ ܠܐܵܐܲܪ 52 :܀ ܐܲܪܡܝܼ ܕܵܘܝܼܕܼ ܩܵܠܹ̈ܐ ܕܫܘܼܒ̣ܚܵܐ ܠܘܼܩܒܲܠ ܚܲܬܼܢܵܐ : ܕܗܘ݀ ܣܘܼܥܪܵܢܵܐ ܠܥܹܕܬܵܐ ܢܦܲܫܸܩ ( ܐܲܝܟ̣ ܕܐܝܼܬܼܵܘܗܝ ܗ̄ܘ̣ܵܐ 53 :܀ ܠܵܟ̣ ܐܲܠܵܗܵܐ ܚ̣ܙܵܐܘܼܗܝ ܡܲܝ̈ܵܐ ܚ̣ܙܵܐܘܼܟ̣ ܘܲܕܼܚܸܠ̣ܘ : ܐܵܦ ܬܗܘܿܡܹ̈ܐ ܙܵܥ̣ܘ ܘܲܪܙܲܦ̣ ܡܲܝ̈ܵܐ ܥܢܵܢܹ̈ܐ ܕܐܵܐܲܪ 54 :܀  pb. 188 ܟ̱ܠܹܗ ܟܝܵܢܵܐ ܐܲܪܓܸܫ̣ܘ ܕܲܣ̣ܥܲܪܬ݁ ܐܸܢܘܿܢ : ܝܲܡܡܹ̈ܐ ܬܗܘܿܡܹ̈ܐ ܢܲܗܪ̈ܵܘܵܬܼܵܐ ܡܥܝܼ̈ܢܹܐ ܘܐܵܓ̣ܡܹ̈ܐ ܀ ܚܒܲܨܘ ܠܲܚܕܼܵܕܹ̈ܐ ܠܡܸܬܼܒܲܪܵܟ̣ܘܼ ܡ̣ܢ ܕܘܼܪ̈ܟܵܬܼܵܟ̣ : ܕܐܲܪܗܸܒ̣ ܐܸܢܘܿܢ ܕܼܢܚܵܟ̣ ܪܲܒܵܐ ܕܲܗܘ݀ܵܐ ܥܠܲܝܗܘܿܢ ܀ ܕܪܲܟ̣ܬ݁ ܥܲܠ ܝܘܿܪܕܢܵܢ ܐܲܝܟ̣ ܕܥܲܠ ܪܹܫܵܐ ܕܟ̣ܠܗܘܿܢ ܝܲܡܡܹ̈ܐ 55 : ܘܙܵܥ̣ ܡ̣ܢ ܚܲܝܠܵܟ̣ ܥܸܩ̈ܒܲܝ ܬܗܘܿܡܹ̈ܐ ܘܲܕܼܡܵܡ̈ܘܿܠܹܐ ܀ ܟ̱ܠܹܗ ܟܝܵܢܵܐ ܕܡܲܝ̈ܵܐ ܐܸܬ݁ܬ݁ܙܝܼܥ ܡ̣ܢ ܪܘܼܚܵܦܵܟ̣ : ܕܲܠܚܘܼܣܵܝܵܐ ܠܟ̣ܠܗܘܿܢ ܐܲܫܘܝܼܬ݁ ܒܡܲܥܡܘܿܕܼܝܼܬܼܵܟ̣ ܀ ܡܲܝ̈ܵܐ ܕܝܲܡܡܹ̈ܐ ܟܲܕܼ ܪܲܚܝܼܩܝܼܢ ܠܵܐ ܪܲܚܝܼܩܝܼܢ : ܕܚܲܝܠܹܗ ܕܩܘܼܕܼܫܵܟ̣ ܕܵܠ̣ ܟܲܣܝܵܐܝܼܬܼ ܘܲܣ̣ܥܲܪ ܐܸܢܘܿܢ ܀ ܡܸܛܠ ܗܵܢܵܐ ܚ̣ܙܵܐܘܼܟ̣ ܡܲܝ̈ܵܐ ܚ̣ܙܵܐܘܼܟ̣ ܘܲܕܼܚܸܠ̣ܘ : ܐܵܦ ܬܗܘܿܡܹ̈ܐ ܙܵܥ̣ܘ ܕܲܒ̣ܡܲܚܲܬܬܵܟ̣ ܐܲܪܗܸܒ̣ܬ݁ ܐܸܢܘܿܢ ܀ ܥܢܵܢܹ̈ܐ ܪܲܣܸܣ̣ ܡܲܝ̈ܵܐ ܒܢܲܗܪܵܐ ܡܲܝ̈ܵܐ ܒܢܲܗܪܵܐ ܟܲܕܼ ܥܵܡܹ̇ܕܼ 56 : ܐܲܢ̄ܬ݁ : ܕܠܵܐ ܢܸܬܼܓܲܠ̈ܙܵܢ ܐܵܦܠܵܐ ܗܸܢܹܝܢ ܡ̣ܢ ܪܘܼܚܵܦܵܟ̣ ܀ ܗܵܐ ܫܡܲܝ̈ ܝܲܗ̄ܒ̣ܘ ܬܘܼܒ̣ ܩܵܠܵܐ ܒܐܲܒ̣ܘܼܟ̣ ܪܵܡܵܐ : ܕܲܒ̣ܣܵܗܕܘܼܬܹܗ ܐܲܪܥܵܐ ܬܸܪܓܲܫ ܕܝܼܚܝܼܕܼܵܝܵܐ ܐܢ̄ܬ݁ ܀ ܐܲܢܗܲܪܘ ܒܲܪ̈ܩܵܟ̣ ܠܬܹܒܹܝܠ ܘܲܚܙܵܬ݀ ܢܘܼܗܪܵܐ ܓܲܐܝܵܐ : ܕܲܕܼܠܝܼܚܵܐ ܗ̄ܘ̣ܵܬܼ ܐܲܪܥܵܐ ܒܚܸܫܟܵܐ ܥܲܕܼܠܵܐ ܬܹܐܬܸܐ ܀ ܚ̣ܙܵܐܘܼܟ̣ ܡܲܝ̈ܵܐ ܘܲܕܼܚܸܠ̣ܘ ܡܸܢܵܟ̣ ܐܲܝܟ̣ ܡ̣ܢ ܡܵܪܵܐ : ܕܗܵܘܦܵܐ ܕܥܘܼܙܵܟ̣ 57 : ܐܲܪܬܲܚ̣ ܐܸܢܘܿܢ ܟܲܕܼ ܢܵܚܹ̇ܬܼ ܐܲܢ̄ܬ݁ ܀ ܦܲܫܸܩ̣ ܕܵܘܝܼܕܼ ܥܸܠܬܹܗ ܕܫܲܪܒܵܐ ܟܲܕܼ ܙܵܡܲܪ ܗ̄ܘ̣ܵܐ : pb. 189 ܘܐܸܬ݀ܵܐ ܙܟܲܪܝܵܐ ܙܲܩ̣ܬܵܗ̇ ܠܥܹܕܬܵܐ ܕܲܢܚܵܘܸܐ ܠܵܗ̇ ܀ ܗܵܢܵܘ ܓܲܒ̣ܪܵܐ ܕܐܸܡ̇ܪܹܬܼ ܗ̄ܘܹ̇ܝܬܼ ܠܹܟ̣ܝ ܕܲܫܡܹܗ ܕܸܢܚܵܐ 58 : ܗܵܐ ܐܲܙܠܸܓ̣ ܠܹܗ ܘܲܢܗܲܪܘ ܣܵܘ̈ܦܹܐ ܡ̣ܢ ܙܲܠܝܼܩܵܘ̈ܗܝ ܀ ܩ̣ܪܸܒ̣ ܝܘܿܚܲܢܵܢ ܘܐܲܪܟܸ݁ܢ ܐܝܼܕܹܗ ܥܲܠ ܓܵܘܙܲܠܬܵܐ : ܘܣܕܼܪܹ̈ܐ ܕܥܝܼܪܹ̈ܐ ܛܦܲܣ̣ܘ ܒܲܚܕܵܪܹ̈ܐ ܡ̣ܢ ܣܘܼܪܵܕܼܵܐ ܀ ܐܸܬ݁ܕܲܡܲܪܘ ܗ̄ܘ̣ܵܘ ܚܲܝ̈ܠܵܘܵܬܼܵܐ ܒܬܲܗܪܵܐ ܕܲܚ̣ܙܵܘ : ܟܲܕܼ ܚܲܒ݁ܘܼܒ̣ܵܐ ܥܪܸܐ ܠܲܓ̣ܡܘܼܪܬܵܐ ܘܠܵܐ ܡܸܬܼܚܲܪܲܟ̣ ܀ ܬܗܲܪܘ ܥܸܠܵܝܹ̈ܐ ܒܐܵܬ݀ܵܐ ܕܚܝܼܠܵܐ ܕܲܗܘ݀ܵܬܼ ܬܲܡܵܢ : ܕܐܝܼܕܼܵܐ ܕܒܸܣܪܵܐ ܒܫܲܠܗܹܒ̣ܝܼܬܼܵܐ ܠܵܐ ܐܸܬܼܢܲܟ̣ܝܲܬ݀ ܀ ܣܪ̈ܵܦܹܐ ܡܚܲܦܹܝܢ ܦܲܪ̈ܨܘܿܦܲܝܗܘܿܢ ܡ̣ܢ ܓܵܘܙܲܠܹܗ : ܘܣܝܼܡܵܐ ܐܝܼܕܼܵܐ ܕܛܝܼܢܵܐ ܓܒ̣ܝܼܠܵܐ ܠܥܸܠ ܡ̣ܢ ܪܹܫܹܗ ܀ ܠܒܸܬܵܐ ܛܒ̣ܝܼܥܲܬܼ ܡ̣ܢ ܐܲܕܼܡ̣ܬܼܵܐ ܠܝܲܡܵܐ 59 : ܐܸܚܕܲܬ݀ : ܘܥܲܠ ܡܵܡܘܿܠܵܐ ܣܵܡܲܬ݀ ܐܝܼܕܼܵܗ̇ ܘܠܵܐ ܐܸܬܼܡܲܣܝܲܬ݀ ܀ ܬܲܗܪܵܐ ܠܡܹܐܡܲܪ ܟܲܕܼ ܢܘܼܪ̈ܵܢܹܐ ܚܵܝ̇ܒ݁ܝܼܢ ܡܸܢܹܗ : ܘܲܒܝܲܡܝܼܢܹܗ ܕܒܲܪ ܥܲܩܪܘܼܬܼܵܐ 60 : ܢܚܸܬܼ ܠܲܥܡܵܕܼܵܐ ܀ ܫܩܝܼܠ ܒܲܟ̣ܪ̈ܘܿܒܹܐ ܓܐܸܐ ܒܡܲܪܟܲܒ̣ܬܵܐ ܟܣܸܐ ܡ̣ܢ ܥܝܼܪܹ̈ܐ : ܓܢܝܼܙ ܡ̣ܢ ܣܸܕܼܪܹ̈ܐ ܫܒ̣ܝܼܚ ܒܹܝܬܼ ܟܸܢܫܹ̈ܐ ܕܚܝܼܠ ܥܲܠ ܬܸܓ̣ܡܹ̈ܐ ܀ ܣܸܕܼܪܹ̈ܐ ܡܚܲܦܹܝܢ ܟܸܢܫܹ̈ܐ ܙܪܝܼܒ̣ܝܼܢ ܛܲܟ̣ܣܹ̈ܐ ܪܗܝܼܒ̣ܝܼܢ : ܚܲܝ̈ܠܹܐ ܙܵܝ̇ܥܝܼܢ ܓܘܼ̈ܕܹܐ ܪܵܥܠܵܢ ܐܲܠܦܹ̈ܐ ܪܵܐܬ݁ܝܼܢ ܀ ܫܲܠܗܹܒ̣ܝܼܬܼܵܐ ܩܵܝ̇ܡܵܐ ܠܲܣܛܲܪ ܟܲܕܼ ܪܲܬܝܼܬܼܵܐ : ܘܲܢܚܸܬܼ ܢܸܥܡܲܕܼ ܡ̣ܢ ܕܲܚܝܼܚܵܐ ܕܲܓ̣ܒܲܠ̣ ܐܝܼܕܼܵܘ̈ܗܝ ܀  pb. 190 ܨܲܪܝܵܐ ܫܡܲܝܵܐ ܘܡܲܙܥܸܩ ܐܲܒ̣ܵܐ ܥܲܠ ܚܲܒ݁ܝܼܒܹܗ : ܙܲܗܝܵܐ ܪܘܼܚܵܐ ܘܩܵܝ̇ܡܵܐ ܕܬܸܣܗܲܕܼ ܥܲܠ ܝܑܼܚܝܼܕܼܵܐ ܀ ܢܦܲܩ̣ ܗ̄ܘ̣ܵܐ ܩܵܠܵܐ ܡ̣ܢ ܩܲܝܛܘܿܢܵܐ ܕܒܹܝܬܼ ܡܲܠܟ݁ܘܼܬܼܵܐ : ܕܲܢܒܲܕܸܩ ܗ̄ܘ̣ܵܐ ܥܲܠ ܒܲܪ ܡܲܠܟܵܐ ܕܠܵܘ ܢܘܼܟ̣ܪܵܝܵܐ ܗ̄ܘ̣ ܀ ܐܸܬ݁ܬ݁ܙܝܼܥܲܬܼ ܗ̄ܘ̣ܵܬܼ ܡܸܠܬܼܵܐ ܓܢܝܼܙܬܵܐ ܕܠܵܐ ܡ̣ܢ ܦܘܼܡܵܐ : ܕܬܸܦܘܿܩ ܬܸܣܗܲܕܼ ܥܲܠ ( ܗܵܘ̇ ܝܲܠܕܵܐ 61 : ܕܐܲܠܵܗܘܼܬܼܵܐ ܀ ܐܸܬܼܓܲܠܝܲܬܼ ܗ̄ܘ̣ܵܬܼ ܗܵܝ̇ ܒܲܪ̄ܬܼ ܩܵܠܵܐ ܓܢܝܼܙܲܬܼ ܡ̣ܢ ܟܠ : ( ܟܲܕܼ ܙܵܥ̇ܩܵܐ 62 : ܗ̄ܘ̣ܵܬܼ ܥܲܠ ܗܵܘ̇ ܟܲܣܝܵܐ ܕܐܸܬ݀ܵܐ ܠܓܸܠܝܵܐ ܀ ܪܥܸܡ̣ ܒܲܫܡܲܝܵܐ ܩܵܠܵܐ ܪܵܡܵܐ ܕܠܵܐ ܠܸܫܵܢܵܐ : ܡܟܢ ܠܵܐ ܓܫܝܼܡܵܐ ܥܲܠ ܚܲܒ݁ܝܼܒܹܗ ܕܐܸܬܼܓܲܫܲܡ ܗ̄ܘ̣ܵܐ ܀ ܠܵܐ ܡܲܠܸܠ̣ ܗ̄ܘ̣ܵܐ ܒܝܲܕܼ ܡܲܠܲܐܟ̣ܵܐ ܒܗܵܘ̇ ܥܸܕܵܢܵܐ : ܘܠܵܐ ܐܲܟ̣ܪܸܙ ܗ̄ܘ̣ܵܐ ܒܦܘܼܡܵܐ ܫܓ̣ܝܼܪܵܐ ܕܚܲܕܼ ܡ̣ܢ ܥܝܼܪܹ̈ܐ ܀ ܠܵܐ ܫܐܸܠ̣ ܗ̄ܘ̣ܵܐ ܠܹܗ ܡܸܠܬܼܵܐ ܘܩܵܠܵܐ ܡ̣ܢ ܥܸܠܵܝܹ̈ܐ : ܕܗܘ݀ ܡܡܲܠܸܠ ܗ̄ܘ̣ܵܐ ܡ̣ܢ ܐܝܼܬܼܘܼܬܹܗ ܥܲܠ ܝܑܼܚܝܼܕܹܗ ܀ ܗܘ݀ ܒܲܩܢܘܿܡܹܗ ܡܲܠܸܠ̣ ܐܲܒ̣ܵܐ ܫܲܪܝܼܪܵܐܝܼܬܼ : ܕܲܢܒܲܕܸܩ ܗ̄ܘ̣ܵܐ ܡܸܛܠ ܝܲܠܕܹܗ ܕܫܲܪܝܼܪܵܐ ܗ̄ܘ̣ܵܐ ܀ ܡܸܠܬܼܵܐ ܚܕܲܬܵܐ ܐܸܫܬܲܡܥܲܬ݀ ܗ̄ܘ̣ܵܬܼ ܒܲܝܢܵܬܼ ܟܸܢܫܹ̈ܐ : ܩܵܠܵܐ ܪܵܡܵܐ ܕܬܼܘܼܒ̣ ܐܲܟ̣ܘܵܬܹܗ ܠܵܐ ܐܸܬܼܡܲܠܲܠ ܀ ܩܝܼܢܬܵܐ ܕܡܸܡܬܼܘܿܡ ܒܐܸܕܼܢܹ̈ܐ ܕܐ̄ܢܵܫܵܐ ܠܵܐ ܐܸܙܕܲܪܥܲܬ݀ : ܪܲܥܡܵܐ ܕܚܝܼܠܵܐ ܕܝܼܚܝܼܕܼܵܐܝܼܬܼ ܐܲܫܡܲܥ̣ ܩܵܠܹܗ ܀ ܠܵܐ ܡܲܠܸܠ̣ ܗ̄ܘ̣ܵܐ ܐܲܝܟ̣ ܗܵܝ̇ ܡܸܠܬܼܵܐ ܒܚܲܕܼ ܡ̣ܢ ܙܲܒܼ̈ܢܝܼܢ : pb. 191 ܕܠܵܐ ܐܝܼܬܼ ܗ̄ܘ̣ܵܐ ܠܹܗ ܝܲܠܕܵܐ ܐ̄ܚܪܹܢܵܐ ܒܚܲܕܼ ܡ̣ܢ ܓܲܒ݁ܝܼ̈ܢ ܀ ܪܥܸܡ̣ ܬܲܩܝܼܦܵܐ ܢܚܲܒܸܒ̣ ܠܲܒ̣ܪܹܗ ܒܲܝܢܵܬܼ ܟܸܢܫܹ̈ܐ : ܕܢܵܘܕܲܥ ܐܸܢܘܿܢ ܕܗܵܢܵܘ ܐܝܼܬܼ ܠܹܗ ܒܪܵܐ ܫܲܪܝܪܪܵܐ ܀ ܪܬܲܚ̣ܘ ܗ̄ܘ̣ܵܘ ܪ̈ܲܚܡܹܐ ܕܐܲܒ̣ܵܗܘܼܬܼܵܐ ܥܲܠ ܝܑܼܚܝܼܕܼܵܐ : ܘܢܲܨܲܪܬܹܗ ܗ̄ܘ̣ܵܬܼ ܕܲܬܼܚܵܘܸܐ ܗ̄ܘ̣ܵܬܼ ܕܲܪܚܘܼܡܵܗ̇ ܗ̄ܘ̣ܵܐ ܀ ܠܵܐ ܢܸܟ̣ܦܲܬ݀ ܗ̄ܘ̣ܵܐ ܐܲܠܵܗܘܼܬܼܵܐ ܪܵܡܲܬܼ ܡ̣ܢ ܟܠ : ܕܬܸܚܙܸܐ ܠܲܒ̣ܪܵܗ̇ ܕܲܠܒ̣ܝܼܫ ܦܲܓ̣ܪܵܐ ܘܣܵܚܹ̇ܐ ܒܡܲܝ̈ܵܐ ܀ ܠܵܐ ܙܸܥܪܲܬ݀ ܗ̄ܘ̣ܵܬܼ ܗܵܝ̇ ܪܲܒ݁ܘܼܬܼܵܐ ܟܲܕܼ ܚܲܒ݁ܝܼܒ̣ܵܗ̇ : ܢܚܸܬܼ ܠܲܥܡܵܕܼܵܐ ܕܲܠܦܘܼܪܩܵܢܵܐ ܡܸܬܼܚܲܫܲܒ̣ ܗ̄ܘ̣ܵܐ ܀ ܠܵܘ ܡ̣ܢ ܡܲܝ̈ܵܐ ܡܸܬܼܡܲܠܝܵܐ ܗ̄ܘ̣ܵܬܼ ܚܲܣܝܼܪܘܼܬܹܗ : ܕܢܸܟ̣ܦܘܿܪ ܐܲܒ̣ܵܐ ܘܠܵܐ ܢܵܘܕܸܐ ܒܹܗ ܡܸܛܠ ܕܲܒ̣ܨܝܼܪ ܀ ܡܫܲܠܡܵܢܵܐ ܗ̄ܘ̣ܵܐ ܥܲܕܼܠܵܐ ܢܸܚܘܿܬܼ ܐܵܦ ܡ̣ܢ ܕܲܢܚܸܬܼ : ܘܓܲܠܝܘܼܬܼ ܐܲܦܹ̈ܐ ܐܝܼܬܼ ܗ̄ܘ̣ܵܐ ܠܐܲܒ̣ܵܐ ܕܢܵܘܕܸܐ ܒܲܒ̣ܪܹܗ ܀ ܗܵܕܹܐ ܥܸܠܬܼܵܐ ܩܪܵܬܹܗ ܕܢܹܐܬܸܐ ܠܡܲܥܡܘܿܕܼܝܼܬܼܵܐ : ܕܐܝܼܕܼܵܐ ܕܟ̣ܘܼܡܪܹ̈ܐ ܒܹܗ ܬܸܣܬܲܝܲܟ̣ ܘܡܸܢܹܗ ܬܸܦܘܿܩ ܀ ( ܦܵܪܵܬܹܩܹܐ ܝܲܗ̄ܒ̣ ܗ̄ܘ̣ܵܐ ܐܲܒ̣ܵܐ ܠܡܘܼܫܹܐ ܒܛܘܼܪܵܐ : ܘܫܲܕܪܹܗ ܠܲܒ̣ܪܹܗ 63 : ܕܢܲܣܒܵܗ̇ ܒܡܲܝ̈ܵܐ ܡ̣ܢ ܝܘܿܚܲܢܵܢ ܀ ܐܸܬܼܝܲܒ݁ܠܲܬ݀ ܗ̄ܘ̣ܵܬܼ ܥܲܠ ܗܵܘ̇ ܫܲܒ̣ܛܵܐ ܕܲܒܼ̈ܢܲܝ ܠܹܘܝܼ : ܘܩܵܡ̣ ܗ̄ܘ̣ܵܐ ܓܘܼܪܝܵܐ ܕܒܹܝܬܼ ܝܑܼܗܘܼܕܼܵܐ ܘܫܲܩܠܵܗ̇ ܡܸܢܹܗ ܀ ܩܘܼܕܼܫܵܐ ܫܦܲܥ̣ ܗ̄ܘ̣ܵܐ ܥܲܠ ܛܘܼܪ ܣܝܼܢܲܝ ܡ̣ܢ ܥܸܠܵܝܵܐ :  pb. 192 ܘܲܒ̣ܝܘܿܚܲܢܵܢ ܥܲܠ ܦܵܪܘܿܩܲܢ ܐܸܫܬܲܦܲܥ 64 : ܗ̄ܘ̣ܵܐ ܀ ܡ̣ܢ ܫܘܼܪܵܝܹܗ ܢܣܲܒ̣ ܗ̄ܘ̣ܵܐ ܕܢܸܓܡܘܿܪ ܐܘܼܪܚܹܗ ܡܵܪܲܢ : ܕܠܵܐ ܢܸܩܲܦ ܗ̄ܘ̣ܵܐ ܫܒ̣ܝܼܠܵܐ ܐ̄ܚܪܹܢܵܐ ܐܲܝܟ̣ ܢܘܼܟ̣ܪܵܝܵܐ ܀ ܗܵܝ̇ ܟܘܼܡܪܘܼܬܼܵܐ ܕܐܸܬܼܝܲܒ݁ܠܲܬ݀ ܗ̄ܘ̣ܵܬܼ ܡ̣ܢ ܒܹܝܬܼ ܐܲܗܪܘܿܢ : ܗܝ݀ ܒܲܫܠܝܼܚܹ̈ܐ ܠܥܵܠܡܵܐ ܢܸܦܩܲܬ݀ ܡ̣ܢ ܦܵܪܘܿܩܲܢ ܀ ܠܵܘ ܕܲܒ̣ܨܝܼܪ ܗ̄ܘ̣ܵܐ ܟܘܼܡܪܘܼܬܼܵܐ ܪܲܒܵܐ ܕܟ̣ܘܼܡܪܹ̈ܐ : ܥܲܠܗܵܝ̇ ܫܲܩ̣ܠܵܗ̇ ܒܡܲܥܡܘܿܕܼܝܼܬܼܵܐ ܘܗܵܝܕܹܝܢ ܝܲܗ̄ܒ̣ܵܗ̇ ܀ ܕܠܵܐ ܢܒܲܠܒܸܠ ܗ̄ܘ̣ܵܐ ܫܒ̣ܝܼܠܵܐ ܕܩܘܼܫܬܵܐ ܕܲܪܪܲܫ̣ ܐܲܒ̣ܘܼܗܝ : ܡܸܢܹܗ ܕܝܼܠܹܗ ܥ̣ܒܲܕܼ ܚܘܼܕܵܬܼܵܐ ܠܥܲܬ݁ܝܼ̈ܩܵܬܼܵܐ ܀ ܠܵܘ ܥܲܠ ܕܲܒ̣ܨܝܼܪ ܐܘܼܩܝܼܵܢܘܿܣ ܡ̣ܢ ܡܲܠܝܘܼܬܹܗ : ܫܵܕܹܝܢ ܨܹܐܕܼܵܘܗܝ ܟܠܗܘܿܢ ܬܲܦܹ̈ܐ ܘܢܲܗܪ̈ܵܘܵܬܼܵܐ ܀ ܟܝܵܢܵܐ ܕܡܲܝ̈ܵܐ ܠܝܲܡܵܐ 65 : ܪܵܗܹ̇ܛ ܟܲܕܼ ܠܵܐ ܚܲܣܝܼܪ : ( ܘܟ̣ܠܹܗ ܝܲܡܵܐ 66 : ܠܵܐ ܡܸܬܼܝܲܬܲܪ ܡ̣ܢ ܐܲܝܟ̣ ܕܐܝܼܬܼܵܘܗܝ ܀ ܠܵܘ ܕܲܣܢܝܼܩ ܗ̄ܘ̣ܵܐ ܡܫܝܼܚܵܐ ܩܲܒܸ݁ܠ̣ ܐܝܼܕܹܗ ܕܐܲܗܪܘܿܢ : ܘܠܵܘ ܕܲܒ̣ܨܝܼܪ ܗ̄ܘ̣ܵܐ ܫܩܲܠ̣ ܡܲܠܟ݁ܘܼܬܼܵܐ ܡ̣ܢ ܒܹܝܬܼ ܕܵܘܝܼܕܼ ܀ ܪܕܼܵܬ݀ ܡܲܠܟ݁ܘܼܬܼܵܐ ܥܲܡ ܟܘܼܡܪܘܼܬܼܵܐ ( ܘܲܥܠܵܘܗܝ ܣܸܡܟܲܬ݀ 67 : ܟܲܕܼ ܗܘ݀ ܐܝܼܬܼܵܘܗܝ ܪܲܒܵܐ ܕܟ̣ܘܼܡܪܹ̈ܐ ܘܲܡܠܸܟ̣ ܡܲܠܟܹ̈ܐ ܀ ܫܸܚܠܲܬ݀ ܘܐܸܬܲܬ݀ ܩܲܕܝܼܫܘܼܬܼܵܐ ܘܲܥܠܵܘܗܝ ܢܸܦܠܲܬ݀ : ܐܲܝܟ̣ ܪܲܨܝܼܢܵܐ ܒܝܲܡܵܐ ܡܲܠܝܵܐ 68 : ܟܲܕܼ ܠܵܐ ܚܲܣܝܼܪ ܀ ܐ̄ܬܲܬ݀ ( ܡܲܠܟ݁ܘܼܬܼܵܐ ܡ̣ܢ ܒܹܝܬܼ ܕܵܘܝܼܕܼ ܘܐܸܬܼܢܲܣܟܲܬ݀ ܒܹܗ : pb. 193 ܟܲܕܼ ܡܲܠܟ݁ܘܼܬܼܵܐ 69 : ܛܵܒ̣ ܡ̣ܢ ܝܲܡܵܐ ܥܲܬ݁ܝܼܪܵܐ ܗ̄ܘ̣ܵܬܼ ܀ ܣܠܸܩ̣ ܐܲܝܟ̣ ܕܲܢܚܸܬܼ ܩܲܕܝܼܫܵܐܝܼܬܼ ܐܲܝܟܲܢ ܕܐܝܼܬܼܵܘܗܝ : ܘܐܸܬܼܩܲܒܲܠ ܗ̄ܘ̣ܵܐ ܒܟܸܢܦܹܗ ܕܩܵܠܵܐ ܡ̣ܢ ܝܵܠܘܿܕܹܗ ܀ ܟܪܲܟ̣ܬܹܗ ܪܘܼܚܵܐ ܒܐܸܒ̣ܪܹ̈ܐ ܕܫܘܼܒ̣ܚܵܐ ܠܚܲܬܼܢܵܐ ܥܡܝܼܕܼܵܐ : ܘܐܸܫܬܲܪܪܲܬ݀ ܗ̄ܘ̣ܵܬܼ ܥܹܕܬܵܐ ܕܗܘ݀ܝܘܼ ܘܢܸܦܠܲܬ݀ ܩܘܼܕܼܡܵܘܗܝ ܀ ܓܡܝܼܪܵܐ ܕܐܸܬ݀ܵܐ ܕܲܠܚܲܣܝܼܪܹ̈ܐ ( ܒܡܲܝ̈ܵܐ ܢܸܓ̣ܡܘܿܪ 70 : ܚܢܵܢܵܟ̣ ܪܲܒܵܐ ܢܸܫܦܲܥ ܡܸܢܵܟ̣ ܥܲܠ ܚܲܣܝܼܪܘܼܬܼܝ ܀ ܒܪܝܼܟ̣ ܗ̄ܘ̣ ܕܐܸܬ݀ܵܐ ܘܡ̣ܢ ܐܝܼܙܓܲܕܹܗ ܥ̣ܡܲܕܼ ܕܲܫ̣ܦܲܪ ܠܹܗ : ܗܘܝܘܼ ܕܩܲܕܫܵܗ̇ ܠܡܲܥܡܘܿܕܼܝܼܬܼܵܐ ܠܹܗ ܬܸܫܒ݁ܘܿܚܬܵܐ ܀ ܫܠܸܡ̣ ܕܥܲܠ ܥܡܵܕܹܗ ܕܦܵܪܘܿܩܲܢ ܕܡ̣ܢ ܝܘܿܚܲܢܵܢ . ܫܠܸܡ̣ ܕܥܲܠ ܥܡܵܕܹܗ ܕܦܵܪܘܿܩܲܢ ܕܡ̣ܢ ܝܘܿܚܲܢܵܢ . ܒܝܬ ܕܢܚܗ ܕܦܪܘܩܢ ܘܐܠܗܢ ܕܒܒܣܪ .
                        L ܕܢܣܒ . R ܕܬܚܘܬ 117. R. L ܒܟܪܘܡܗ̇ . L ܒܩܢܘܡܗ̇ . P ܡ̣ܢ 118. R. L ܛܲܢܢ ܩܘܫܬܐ 118. R ܡܣܟ̈ܢܐ 118. R ܐܲܝܟ ܕܐܝܬܘܗܝ . R ܐܝܟ ܝܬܗ . P ܕܣܒ̣ܪܬܼ 118.
                            R ܢܓܥܠ . R ܕܫ̣ܕܬܼ 118. R ܠܝܚܝܕܝܐ 118. R ܕܐܬܐ 117. R. L ܕܐܝܟܘ ܚܬܢܐ 118. R ܚܬܢܐ ܐܝܢܘ .
                            P ܠܐܝܢܐ ܕܐܬܐ 117. R. L ܗܘܢܗ ... ܕܐܬܘ ܨܐܕܘܗܝ : ܕܢܚܙܐ ܐܝܟܐ ܡܩܘܝܐ 117. R. L ܕܠܐܝܟܐ 117. R. L ܚܠܝ̈ܡܐ . Ibid ܡܢܗ ܕܥܠ ܡ̇ܢ ܙܥ̇ܩ ܕܗܵܢܵܘ 118.
                            R ܕܠܐܡܬܝ . R ܘܠܐ ܐܝܬ . L. P ܘܠܝܬܝܗ̇ 117.
                        R ܥܠܡ̈ܐ .
                        R ܘܛܪܛܥ . . R.
                            L ܐܠܐ ܕܥܘܒܗ̇ ... 117. R ܥܘܒܗ̇ ܕܝܠܗ̇ ܐܬܩܕܫ ܒܗ ܕܚܒܒܬܗ 118. R ܢܩܘܼܡ 117. R. L ܕܬܦܪܘܩ 117. R. L ܥܠܡ̈ܐ 117. R ܥܠܡܘ̈ܗܝ . L ܡܘܬܒ . P ܠܫܪܝܪ̈ܬܐ .
                            P ܟܪܘܙܐ . L ܐܒܕܘܩ 118. R. P ܒܨܒܝܢܝ ܐܗܘܐ 117. R. L ܡܬܟܠܠ . P. L ܡܵܢ 117. R. L ܓܝܣ̈ܐ ܓܣܘܼܗܝ 118. R ܫܒܝ̈ܐ ܓܵܐܣܘܗܝ .
                            P.. ܓܣܘܗܝ . L ܒ̈ܫܠܠܐ 118. R ܢܬܟܬܫ 118. R. P ܠܟܠܗܘܢ ܕܪ̈ܐ . P ܠܟܠܗܘܢ ܟܐܢ̈ܐ .
                        R ܩܡ̣ . R ܕܢܥܡܕ ܡܢܗ . L 117. R ܚܒܘܒܐ . L ܪܘܚܐ ܒܙܝܘܐ 118. R ܢܘܪܐ ܒܪܘܚܐ .
                        P ܐܐܪ ܟܠܗ̇ . P. L ܕܙܝܘܐ 118.
                            R ܦܚ̣ܬܼ 118. R ܚܒܝܒ݁ܗ . R ܠܗ̇ 117. R ܚܚܕܐ . P. L ܫܟ̣ܢ ܗܘܐ . L ܕܠܡܣܚܘܬܗ .. ܐܬܛܝܒܘ . L.
                        P ܘܫܓܝܫ . R ܘܪܐܵܬ . L ܕܫܓܫܘܗ̇ ܠܐܐܪ .
                            L ܕܫܓܫܘܗ̇ ܠܐܪܥܐ 117. R ܕܐܝܟܢ ܐܝܬܘܗܝ .
                            P. L ܐܝܟܢ ܕܐܝܬܘܗܝ 117. R ܡܙܡ : ܥܙ . ܝܘ : ܝܙ . ܡܝ̈ܐ 118. R ܣܘ̈ܦܐ . P ܣܚ̈ܐ 118. R.
                            P ܕܢܘܪܟ 118. R. P ܙܟܪܝܐ . ܘ . ܒܝ ܠܡܪܗ̇ 118. R. P ܕܚܝܚܐ . P. L ܫܪܝܪܗ̇ 118. R ܕܬܒ݁ܕܩ 118. R ܝܗܒ̣ ܟܘܡܪܘܬܐ ܐܒܐ ܒܛܘܪܐ ܠܕܒܝܬ ܡܘܫܐ : ܘܫܕܪܗ ܠܒܪܐ .
                        P ܐܣܬ݁ܦܩ 117. R. L ܠܡܝ̈ܐ 118. R ܘܚܝܠܐ ܕܡܝ̈ܐ 118. R ܘܣܡܟ̈ܝ ܥܠܘܗܝ .
                            L ܪܒܐ . L. P ܟܢܘܬܐ ܡ̣ܢ ܒܝܬ ܠܘܝ ..: ܟܕ ܡܠܝܘܬܗ 118. R ܟܘܡܪܘܬܗ ... 117.
                            R ܒܢܘܪܐ ܥܡܵܕ . L ܥܲܠ ܥܡܵܕܼܗ ܕܦܵܪܘܿܩܲܢ ܕܲܒ̣ܝܘܿܪܕܢܵܢ ܥܲܠ ܥܡܵܕܼܗ ܕܦܵܪܘܿܩܲܢ ܕܲܒ̣ܝܘܿܪܕܢܵܢ