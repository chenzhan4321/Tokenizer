pb. 10 ܫܘܼܪܵܝܹܗ ܕܲܟܼܬܼܵܒܼܵܐ : ܗܵܢܵܐ ܕܹܝܢ : ܫܘܼܪܵܝ ܡܲܡܠܠܵܐ ܕܝܼܠܹܗ ܕܩܲܕܝܼܫܵܐ ܡ̣ܢ ܗܵܪܟܵܐ ܐܝܼܬܼܵܘܗܝ . ܟܬܼܵܒܼܵܐ ܕܩܲܕܝܼܫܵܐ ܡܵܪܝ ܢܸܤܛܘܿܪܝܼܣ ܦܵܛܪܝܼܪܵܟܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܘܩܵܢܘܿܢܵܗ̇ ܕܐܵܪܬܵܕܘܿܟܿܤܝܼܵܐ . ܥܘܼܬܵܕܵܐ . ܙܵܕܹܿܩ ܗܵܟܹܝܠ : ܐܲܝܟܼ ܕܤܵܒܲܪ̇ ܐ̄ܢܵܐ : ܠܐܲܝܢܵܐ ܕܲܥܬܼܝܼܕܼ ܕܲܒܼܟܼܠܵܗ̇ ܚܦܝܼܛܘܼܬܼܵܐ ܢܥܲܩܸܒܼ ܥܲܠ ܫܪܵܪܵܐ : ܘܠܵܘ ܒܲܡܩܲܕܡܘܼܬܼ ܪܸܥܝܵܢܵܐ ܢܸܥܒܿܕܼܝܼܗ̇ ܠܡܸܠܬܹܗ : ܐܸܠܵܐ ܕܢܲܝܬܸܿܐ ܠܲܡܨܲܥܬܼܵܐ ܟܠܗܹܝܢ ܐܲܝܠܹܝܢ ܕܠܘܼܩܒܲܠ ܫܪܵܪܵܐ ܐܝܼܬܲܝܗܹܝܢ ܘܲܢܒܲܚܸܢ ܐܸܢܹܝܢ . ܐܲܟܼܙܢܵܐ ܕܝ̇ܕܼܥܲܝ̈ ܕܲܗܒܼܵܐ : ܠܕܲܗܒܼܵܐ ܛܵܒܼܵܐ ܡ̣ܢ ܐܲܝܢܵܐ ܕܲܒܼܨܝܼܪ : ܒܦܘܼܚܵܡܵܐ ܕܥܲܡ ܚܕܼܵܕܹ̈ܐ ܡܚܵܘܹ̇ܝܢ ܦܘܼܪܫܵܢܹܗ : ܠܲܚܙܵܬܼܵܐ ܕܐܲܝܠܹܝܢ ܕܨܵܒܹ̇ܝܢ ܕܠܲܡܚܲܠܛܵܐ ܐܲܝܟܼ ܚܲܬܿܝܼܬܼܵܐ ܘܲܩܕܼܵܡ ܚܲܬܝܼܬܼܵܐ ܒܩܲܒܿܠܘܼܢ . ܤܼܲܓܿܝܼ̈ܐܹܐ ܓܹܝܪ ܓܵܒܹ̇ܝܢ ܒܝܼ̈ܫܬܼܵܐ ܚܠܵܦ ܛܵܒܼ̈ܬܼܵܐ : ܘܕܲܓܵܠܘܼܬܼܵܐ ܩܕܼܵܡ ܫܪܵܪܵܐ : ܒܲܕܼܫܲܘ̈ܝܵܢ ܥܠܲܝܗܘܿܢ ܬܲܪ̈ܬܲܝܗܹܝܢ . ܘܲܡܩܲܕܡܵܐ ܡܝܲܩܪܵܐ ܥܠܲܝܗܘܿܢ ܠܡܸܬܼܚܪܵܝܘܼ ܘܲܠܡܸܙܟܵܐ ܚܲܕܼ ܠܚܲܕܼ : ܝܲܬܿܝܼܪ ܡ̣ܢ ܕܠܲܡܩܲܝ̇ܡܘܼ ܫܪܵܪܵܐ . ܡܸܛܠ ܗܵܟܹܝܠ ܕܲܐ̄ܚܪ̈ܵܢܹܐ ܐ̄ܚܪܵܢܝܵܐܝܼܬܼ ܡܵܘܕܝܼܢ ܒܲܡܫܝܼܚܵܐ : ܘܒܲܠܚܘܿܕܼ ܒܲܫܡܵܐ pb. 11 ܢܲܩܝܼܦܝܼܢ : ܐ̄ܚܪܵܢܹܐ ܕܹܝܢ ܐܵܦ ܥܠܵܘܗܝ ܕܲܫܡܵܐ ܢܵܨ̇ܝܢ : ܙܵܕܹ̇ܩ ܠܲܢ ܕܲܢܤܝܼܡ ܠܡܲܤܒܿܪܵܢܘܼܬܼܵܐ ܕܲܚܕܼܵܐ ܚܕܸܵܐ ܡ̣ܢ ܗܹܪܹ̈ܤܝܼܵܣ ܕܲܥܠܵܘܗܝ ܕܲܡܫܝܼܚܵܐ . ܐܲܝܟܲܢܵܐ ܕܡ̣ܢ ܦܸܚܡܵܐ ܕܗܹܪܹ̈ܤܝܼܵܣ ܬܸܬܼܝܼܕܲܥ ܗܲܝܡܵܢܘܼܬܼܵ ܫܲܪܝܼܪܬܵܐ : ܘܠܵܐ ܢܸܙܕܲܥܙܲܥ ܟܲܕܼ ܒܗܵܠܹܝܢ ܘܲܒܼܗܵܠܹܝܢ ܢܵܦ̇ܠܝܼܢ ܚ̄ܢܲܢ ܐܲܝܟܼ ܐܲܝܠܹܝܢ ܕܠܵܐ ܚܵܙܹ̇ܝܢ . ܐ . ܕܡܸܛܠ ܡܵܢܵܐ ܚܲܢܹ̈ܦܹܐ ܠܵܐ ܐܵܡ̇ܪܝܼܢ ܠܹܗ ܠܲܡܫܝܼܚܵܐ ܐܲܠܵܗܵܐ . ܚܲܢ̈ܦܹܐ ܡ̇ܢ ܠܵܐ ܡܩܲܒܿܠܝܼܢ ܕܢܵܩܪܘܿܢܵܝܗܝ ܠܲܡܫܝܼܚܵܐ ܐܲܠܵܗܵܐ : ܡܸܛܠ ܚܲܫܵܐ ܕܦܲܓܼܪܵܐ ܘܲܙܝܼܦܵܐ ܘܡܵܘܬܵܐ : ܘܕܼܒܲܛܘܿܥܝܲܝ ܗ̤ܘܲܝ̈ ܗܵܠܹܝܢ ܬܸܕܼܡܪ̈ܵܬܼܵܐ ܡܲܤܒܿܪܝܼܢ . ܘܲܒܲܫܡܵܐ ܠܵܐ ܡܫܲܚ̱ܠܦܝܼܢ : ܡܸܛܠ ܕܐܵܦ ܠܵܐ ܚܲܕܼ ܦܘܼܪܫܵܢܵܐ ܐܝܼܬܼ ܒܗܘܿܢ : ܒܗܵܝ̇ ܕܟܼܠܗܘܿܢ ܚܲܢ̈ܦܹܐ ܐܝܼܬܲܝܗܘܿܢ . ܒ . ܕܡܸܛܠ ܡܵܢܵܐ ܝܗ̄ܘܼ̈ܕܵܝܹܐ ܠܵܐ ܡܩܲܒܿܠܝܼܢ ܠܹܗ ܕܗ̤ܘ ܐܝܼܬܼܵܘܗܝ ܡܫܝܼܚܵܐ . ܝܗ̄ܘܼ̈ܕܵܝܹܐ ܕܹܝܢ ܠܵܐ ܡܵܘܕܹܝܢ ܠܹܗ ܕܐܝܼܬܼܵܘܗܝ ܡܫܝܼܚܵܐ : ܡܸܛܠ ܙܩܝܼܦܵܐ ܘܡܵܘܬܵܐ : ܒܗܵܝ̇ ܕܗܸܢܘܿܢ ܒܟܼܠܵܗ̇ ܬܸܫܒܿܘܿܚܬܼܵܐ ܪܲܒܿܬܼܵܐ ܘܡܸܬܼܡܲܨܝܢܘܼܬܼܵܐ ܡܤܲܟܹܿܝܢ ܕܲܢܩܲܒܿܠܘܼܢ ܠܲܡܫܝܼܚܵܐ . ܓ . ܕܡܸܛܠ ܡܵܢܵܐ ܡܵܢܝܼ̈ܢܵܝܹܐ ܠܵܐ ܡܩܲܒܿܠܝܼܢ ܠܹܗ : ܕܐܵܦ ܒܲܪܢܵܫܵܐ ܐܝܼܬܼܵܘܗܝ ܒܲܟܼܝܵܢܵܐ ܡܫܝܼܚܵܐ : ܐܸܠܵܐ ܐܲܠܵܗܵܐ ܒܲܚܠܘܿܕܼ . ܡܵܢܝܼ̈ܢܵܝܹܐ ܬܘܼܒܼ ܘܐܲܝܠܹܝܢ ܕܡܸܢܗܘܿܢ ܘܥܲܡܗܘܿܢ ܫܘܲܚ̣ܘ : ܐܵܡ̇ܪܝܼܢ ܕܠܵܐ ܐܝܼܬܼܵܘܗܝ ܒܲܪܢܵܫܵܐ : ܐܸܠܵܐ ܐܲܠܵܗܵܐ ܒܲܠܚܘܿܕܼ : pb. 12 ܡܸܛܠ ܬܸܕܼܡܪ̈ܵܬܼܵܐ . ܠܐ̄ܢܵܫܵܝ̈ܬܹܗ ܕܹܝܢ : ܒܐܸܤܟܹܿܡܵܐ ܘܲܒܼܗܲܓܵܓܼܵܐ : ܘܠܵܘ ܒܲܟܼܝܵܢܵܐ ܤܵܝ̇ܡܝܼܢ ܠܗܹܝܢ . ܕ . ܕܡܸܛܠ ܡܵܢܵܐ ܦܵܘܠܘܿܢ̈ܝܵܢܹܐ ܘܦܘܿܛܝܼ̈ܢܝܵܢܹܐ : ܕܒܲܪܢܵܫܵܐ ܗ̣̄ܘ ܒܲܠܚܘܿܕܼ ܡܵܘܕܹܝܢ ܠܹܗ ܡܫܝܼܚܵܐ : ܘܠܵܘ ܕܐܵܦ ܐܲܠܵܗܵܐ ܐܝܼܬܼܵܘܗܝ . ܦܵܘܠܘܿܢܝܵܢܹ̈ܐ ܕܹܝܢ ܐܵܡ̇ܪܝܼܢ : ܕܠܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܵܐ ܒܲܪܢܵܫܵܐ ܒܲܠܚܘܿܕܼ : ܡܸܛܠ ܝܲܠܕܼܵܐ ܘܡܵܘܬܼܵܐ . ܘܬܸܕܼܡܪ̈ܵܬܼܵܐ ܕܹܝܢ : ܐܲܝܟܸ ܕܲܠܐ̄ܢܵܫ ܡ̣ܢ ܩܲܕܝܼ̈ܫܹܐ ܝܵܗ̇ܒܿܝܼܢ . ܗ . ܕܡܸܛܠ ܡܵܢܵܐ ܐܵܪ̈ܝܵܢܹܐ : ܠܵܐ ܐܲܠܵܗܵܐ ܡܫܲܠܡܵܢܵܐ ܘܠܵܐ ܤܢܝܼܩܵܐ : ܘܠܵܐ ܬܘܼܒܼ ܒܲܪܢܵܫܵܐ ܡܩܲܒܿܠܝܼܢ ܠܲܡܫܝܼܚܵܐ : ܐܸܠܵܐ ܦܸܠܓܼܘܼܬܼ ܐܲܠܵܗܵܐ ܘܦܸܠܓܘܼܬܼ ܒܲܪܢܵܫܵܐ . ܐܵܪ̈ܝܵܢܘܿ ܡܲܘܕܹܝܢ ܠܹܗ ܦܸܠܓܿܘܼܬܼ ܐܵܠܵܗܵܐ ܘܦܸܠܓܘܼܬܼ ܒܲܪܢܵܫܵܐ : ܡܼܢ ܦܲܓܼܪܵܐ ܠܵܐ ܡܢܲܦܫܵܐ ܘܡ̣ܢ ܐܲܠܵܗܘܼܬܼܵܐ ܥܒܼܝܼܕܼܬܵܐ . ܡܒܲܨܪܝܼܢ ܠܹܗ ܕܹܝܢ ܡ̣ܢ ܒܢܲܝ̈ܢܵܫܵܐ : ܒܗܵܝ̇ ܕܐܸܡ̇ܪܝܼܢ ܕܢܲܦܫܵܐ ܠܲܝܬܿ ܒܹܗ . ܘܲܡܒܲܨܪܝܼܢ ܠܹܗ ܬܘܼܒܼ ܡ̣ܢ ܐܲܠܵܗܵܐ : ܒܗܵܝ̇ ܕܠܵܐ ܐܵܡ̇ܪܝܼܢ ܠܹܗ ܠܵܐ ܥܒܼܝܼܕܼܵܐ ܘܠܵܐ ܤܢܝܼܩܵܐ . ܡܸܛܠܵܬܼܵܗ̇ ܕܹܝܢ ܕܡܸܬܼܒܲܪܢܫܵܢܘܼܬܼܵܐ ܘܝܲܠܕܵܐ ܕܡ̣ܢ ܐܲܢ̄ܬܿܬܼܵܐ ܘܡܵܘܬܼܵܐ : ܒܐ̄ܢܵܫܵܝ̈ܬܐ ܚܵܫ̇ܒܿܝܼܢ ܕܲܗܘ̤ܵܐ ܐܲܠܵܗܵܐ . ܠܐܲܠܵܗܵܝ̈ܬܹܗ ܕܹܝܢ ܒܐ̄ܢܵܫܵܝ̈ܬܐ ܡܚܲܠܛܝܼܢ : ܟܲܕܼ ܠܵܘ ܒܫܘܼܠܛܵܢܵܐ : ܐܸܠܵܐ ܒܦܘܘܼܩܕܵܢܵܐ ܩܛܝܼܪܵܝܵܐ ܝܵܗ̇ܒܿܝܼܢ ܠܵܗ̇ ܠܡܸܬܼܒܲܪܢܵܫܢܘܼܬܹܗ : ܟܲܕܼ ܐܵܡ̇ܪܝܼܢ ܕܲܚܕܼܵܝܘܼܬܼܵܐ ܕܲܠܘܵܬܼ ܒܸܤܪܵܐ ܠܚܲܕܼ ܟܝܵܢܵܐ ܗܘ̤ܵܬܿ . ܘܠܵܘ ܐܲܝܟܼ pb. 13 ܕܠܲܚܫܲܚܬܼܵܐ ܕܦܲܪܨܘܿܦܵܐ ܕܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܐܸܠܵܐ ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ ܕܠܲܚܲܕܼ ܟܝܵܢܵܐ ܐܲܤܝܼܪܝܼܢ : ܘܲܠܚܲܫܹ̈ܐ ܕܦܲܓܼܪܵܐ ܪܲܓܿܘܼܫܬܼܵܢܵܐܝܼܬܼ ܚ̇ܵܫܵܐ : ܟܲܕܼ ܨܵܒܲܝܵܐ ܘܟܲܕܼ ܠܵܐ ܨܵܒܲܝܵܐ . ܐܵܦܸܢ ܡܸܢܵܗ̇ ܘܠܵܗ̇ ܠܲܝܬܿ ܠܵܗ̇ ܕܲܬܼܩܲܒܸܿܠ ܗܵܠܹܝܢ : ܒܗܵܝ̇ ܕܲܠܝܬܿ ܠܵܗ̇ ܦܲܓܼܪܵܐ ܕܒܼܐܝܼܕܹܗ ܬܸܚܲܫ . ܗܵܟܲܢܵܐ ܐܵܦ ܠܐܲܠܵܗܵܐ ܒܦܲܓܼܪܵܐ ܐܵܡ̇ܪܝܼܢ ܠܚܲܕܼ ܟܝܵܢܵܐ : ܟܲܕܼ ܚܲܫܵܐ ܕܲܟܼܝܵܢܵܐ ܗܵܘ̇ ܕܲܗܘ̤ܵܐ ܡ̣ܢ ܐܵܢܲܢܩܹܐ ܚܵܐܹ̇ܫ ܗ̄ܘ̣ܵܐ : ܟܲܕܼ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ : ܐܲܝܟܼ ܡ̇ܢ ܕܠܵܐ ܐܝܼܬܼܵܘܗܝ ܡ̣ܢ ܟܝܵܢܵܐ ܠܵܐ ܚܵܫܘܿܫܵܐ ܘܠܵܐ ܤܢܝܼܩܵܐ ܕܐܲܒܼܵܐ . ܘܗܵܕܹܐ ܐܵܡ̇ܪܝܼܢ : ܕܒܲܠܚܘܿܕܼ ܡܫܲܠܛܵܐ ܘܦܵܩ̇ܘܿܕܼܵܐ ܠܵܐ ܢܚܵܘܘܿܢܵܝܗܝ . ܐܲܝܟܼ ܕܐܵܦ ܦܘܼܩܕܵܢܵܐ ܕܩܲܒܸܿܠ̣ ܕܲܡܤܵܡ ܒܪܹܫܵܐ ܗ̄ܘ̣ : ܘܲܡܤܵܡ ܒܪܹܫܵܐ ܕܒܲܟܼܝܵܢܵܐ ܕܠܵܐ ܥܪܘܼܩܝܵܐ ܐܝܼܬܼܵܘܗܝ : ܟܲܕܼ ܒܲܕܼܠܵܐ ܨܸܒܼܝܵܢܹܗ ܚܵܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ ܒܡܲܪܓܫܵܢܘܼܬܼܵܐ ܟܝܵܢܵܝܵܬܐ : ܘܲܟܼܦܸܢ ܘܲܨܗܝ̣ ܘܲܠܐܝܼ ܘܲܕܼܚܸܠ̣ ܘܲܥܪܲܩ̣ . ܘܡܝܼܬܼ ܘܩܵܡ̣ ܠܵܘ ܒܲܟܼܝܵܢܹܗ : ܐܸܠܵܐ ܒܫܘܼܠܛܵܢܵܐ ܘܲܒܼܚܝܠܵܐ ܕܐܲܒܼܵܐ . ܘܡ̣ܢ ܚܕܼܵܐ ܙܒܲܢ ܠܐܲܝܠܹܝܢ ܕܕܼܟܼܝܵܢܵܐ ܚܵܫܘܿܫܵܐ ܕܲܥ̣ܒܲܕܼ ܠܹܗ : ܠܗܵܠܹܝܢ ܕܲܟܼܝܵܢܵܐܝܼܬܼ ܤܲܝܒܲܪ ܐܵܡ̇ܪܝܼܢ . ܘ . ܕܐܲܝܠܹܝܢ ܕܼܚ̈ܠܵܬܼܵܐ ܕܫܵܠ̄ܡܵܢ ܠܡܵܢܝܼ̈ܢܵܝܹܐ . . . ܡܸܨܥܲܬܼ ܗܵܠܹܝܢ ܫܘܲܚ̣ ܗܹܪܹ̈ܤܝܼܵܝ : ܡܸܢܗܹܝܢ ܡ̣ܢ ܡܵܢܝܼ̈ܢܵܝܹܐ : ܘܡܸܢܗܹܝܢ ܡ̣ܢ ܦܲܘܠܘܿܢܝܵܢܹ̈ܐ . ܙ . ܘܐܲܝܠܹܝܢ ܐܸܢܹܝܢ ܕܫܵܠ̈̄ܡܵܢ ܠܐܵܪ̈ܵܝܢܹܐ . pb. 14 ܚ . ܘܲܒܼܡܵܢ ܪ̈ܲܚܝܼܩܵܢ ܠܗܘܿܢ . ܘܲܒܼܡܵܢ ܬܘܼܒܼ ܢܲܩܝܼ̈ܦܵܢ ܠܗܘܿܢ . ܪ̈ܲܚܝܼܩܵܢ ܠܗܘܿܢ . ܛ . ܕܡܸܛܠ ܡܵܢܵܐ ܠܲܡܕܲܒܿܪ̈ܵܢܹܐ ܕܗܵܠܹܝܢ ܕܸܚ̈ܠܵܬܼܵܐ ܠܵܐ ܐܲܟܼܬܸܒܼ : ܐܸܠܵܐ ܒܲܠܚܘܿܕܼ ܠܕܼܘܿܓܡܹ̈ܐ ܕܝܼܠܗܘܿܢ . ܡ̣ܢ ܫܡܵܗܹ̈ܐ ܕܹܝܢ ܕܲܡܕܲܒܿܪ̈ܵܢܲܝܗܘܿܢ ܨܒܲܝܢ ܕܢܸܫܬܸܿܠ : ܐܲܝܟ ܕܠܵܐ : ܟܲܕܸ ܡܩܲܕܼܡܝܼܢ ܚ̄ܢܲܢ ܡܸܬܼܠܲܒܼܪܝܼܢ ܚ̄ܢܲܢ ܒܲܫܡܵܗܹ̈ܐ : ܢܵܘܪܸܟܼ ܡܲܡܠܠܲܢ :. ܐܵܘ ܢܸܫܬܿܟܲܚ ܟܲܕܼ ܠܵܐ ܤܵܝ̇ܝܼܢ ܚ̄ܢܲܢ ܡܸܠܬܼܵܐ ܡܸܕܸܡ ܕܒܼܘܼܚܵܢܵܐ . ܝ . ܕܐܲܝܠܹܝܢ ܐܸܢܹܝܢ ܡܸܠܹ̈ܐ ܕܗܵܢ̇ܘܿܢ ܕܐܵܡ̇ܪܝܼܢ : ܕܒܲܟܼܝܵܢܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܒܸܤܪܵܐ : ܟܲܕܼ ܦܲܓܼܪܵܐ ܠܵܐ ܢܤܲܒ̣ . ܡܩܲܛܪ̱ܓܼܝܼܢ ܓܹܝܪ ܠܡܵܢܝܼܢܵܝܹ̈ܐ ܕܐܵܡ̇ܪܝܼܢ : ܕܠܵܐ ܟܝܵܢܵܐ ܫܲܪܝܼܪܵܐܝܼܬܼ ܐܝܼܬܼܵܘܗܝ ܦܲܓܼܪܹܗ ܕܡܵܪܲܢ ܡܫܝܼܚܵܐ : ܐܸܠܵܐ ܡܲܤܒܿܪܵܢܘܼܬܼܵܐ ܘܗܲܓܵܓܼܵܐ . ܘܲܠܬܸܕܼܡܪܵܬܼܵܐ ܐܲܝܟ ܕܲܒܼܤܘܿܓܼܵܐܐ : ܐܵܘ ܐܲܝܟ ܡ̇ܢ ܕܠܵܐ ܡܲܨܝܵܐ ܗ̄ܘܼܵܬܼ : ܘܬܘܼܒܼ ܕܠܵܐ ܫܵܘ̇ܝܵܐ ܗ̄ܘ̣ܵܬܼ ܕܢܸܗܘ̈ܝܵܢ ܒܝܲܕܼ ܦܲܓܼܪܵܐ : ܥܲܠ ܐܲܠܵܗܵܐ ܒܲܠܚܘܿܕܼ ܫܵܩ̇ܠܝܼܢ ܠܗܹܝܢ . ܤܘܿܦܿܪܘܿܢܝܘܿܣ . ܕܕܲܟܼܝܵܢܵܐ ܠܲܡ ܗܵܘ̇ ܕܟܼܠ ܡܸܫܟܲܚ ܘܠܵܐ ܡܸܤܬܼ̈ܝܼܟܼ ܐܝܬܹܝܗ̇ ܗܵܝ̇ ܕܟܼܠ ܡܸܫܟܲܚ ܕܢܸܥܒܸܿܕܼ : ܟܠܗܹܝܢ ܗܵܟܹܝܠ ܐ̄ܚܪܵܢܝܵܬܼܵܐ ܒܨܸܒܼܝܵܢܵܐ ܕܗܵܢܵܐ ܡܸܬܿܬܲܚ̈ܡܵܢ : ܗܘ̤ ܕܹܝܢ ܡ̣ܢ ܡܸܕܸܡ ܠܵܐ ܡܸܬܿܬܲܚܲܡ . ܘܗܵܘ̇ ܡܵܐ ܕܠܵܐ ܡܲܨܝܵܐ ܕܢܸܗܘܸܐ ܡ̣ܢ ܐ̄ܚܪܹܢܵܐ : ܗܘ̤ ܐܲܝܟ ܐܲܠܵܗܵܐ ܡܸܫܟܲܚ ܠܡܸܥܒܲܕܼ . ܠܵܘ ܓܹܝܪ ܡ̣ܢ ܟܝܵܢܵܐ ܐܵܘ ܥܸܠܬܼܵܐ ܡܸܕܼܡ ܕܪܲܒܵܐ ܡܸܢܹܗ ܐܝܼܬܼ ܠܹܗ ܕܢܸܗܘܸܐ : ܕܲܒܼܗܵܕܹܐ ܢܸܩܢܸܐ ܗܵܝ̇ pb. 15 ܕܢܸܗܘܸܐ ܐܲܠܵܗܵܐ : ܘܗܵܝ̇ ܕܠܵܐ ܢܸܗܘܸܐ . ܘܡܸܛܠ ܗܵܢܵܐ ܕܲܚ̇ܠܝܼܢ ܡ̣ܢ ܗܵܟܲܢܵܐ : ܕܢܵܘܕܘܿܢ ܕܒܸܤܪܵܐ ܫܲܪܝܼܪܵܐܝܼܬܼ ܗܘ̤ܵܐ : ܕܠܵܐ ܟܲܕܼ ܗܵܕܹܐ ܢܹܐܡܪܘܼܢ : ܢܸܤܒܼܘܼܢ ܗܵܝ̇ ܕܐܼܝܼܬܼܵܘܗܝ ܐܲܠܵܗܵܐ ܒܪܵܐ ܐܵܡ̇ܪܝܼܢ : ܕܐܲܝܟܲܢܵܐ ܬܸܗܘܸܐ ܗܵܕܹܐ : ܐܲܝܟܵܐ ܕܐܵܦ ܠܦܲܓܼܪܵܐ ܐܲܠܵܗܵܐ ܡܵܘܕܹܝܢ ܚ̄ܢܲܢ ܕܐܝܼܬܼܵܘܗܝ . ܟܝܢܵܐ ܓܹܝܪ ܕܐܲܠܵܗܵܐ ܐܝܼܬܼܵܘܗܝ ܐܵܦ ܗܵܘ̇ ܕܡܸܤܬܿܒܲܪ ܕܒܸܤܪܵܐ ܗ̄ܘ̣ : ܘܗ̤ܘܝܘܼ ܟܲܕܼ ܗ̤ܘ ܘܠܵܘ ܐ̄ܚܪܹܢܵܐ . ܝܐ . ܕܐܲܟܼܙܢܵܐ ܠܲܡ ܕܡܲܝ̈ܵܐ ܕܡܲܓܼܠܕܹܝܢ : ܒܹܗ ܒܲܟܼܝܵܢܗܘܿܢ ܡܲܓܼܠ̱ܕܹܝܢ : ܟܲܕܼ ܗܵܘܹ̇ܝܢ ܗܵܘ̇ ܡܸܕܸܡ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ : ܘܠܵܘ ܡ̣ܢ ܠܒܲܪ ܢܵܤ̇ܒܿܝܼܢ ܠܵܗ̇ ܠܗܵܕܹܐ : ܗܵܟܲܢܵܐ : ܐܵܡ̇ܪܝܼܢ ܗܵܢ̇ܘܿܢ : ܕܐܵܦ ܐܲܠܵܗܵܐ ܡܸܠܬܼܵܐ ܗܘ̤ܵܐ ܦܲܓܼܪܵܐ : ܟܲܕܼ ܠܵܘ ܡ̣ܢ ܠܒܲܪ ܢܤܲܒܼ ܦܲܓܼܪܵܐ . ܐܲܝܟܲܢܵܐ ܠܲܡ ܕܡܲܝ̈ܵܐ ܐܲܫܝܼ̇ܕܹܐ ܘܲܫܪ̈ܲܝܵܐ : ܡܵܐ ܕܲܓܼܠܲܕܼܘ ܘܲܩ̣ܛܲܪܘ : ܠܵܐ ܡܸܕܸܡ ܐܵܡ̇ܪܝܼܢܲܢ ܗܘ̤ܵܘ : ܐܸܠܵܐ ܗܸܢ̣ܘܿܢ ܐܸܢܘܿܢ ܡܲܝ̈ܵܐ ܕܲܩ̣ܛܲܪܘ : ܗܵܟܲܢܵܐ ܐܵܦ ܐܲܠܵܗܵܐ : ܫܲܪܝܼܪܵܐܝܼܬܼ ܗܘ̤ܵܐ ܒܸܤܪܵܐ : ܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܹܗ . ܘܲܒܼܟܼܠ ܐܝܼܬܼܵܘܗܝ ܗ̄ܘ̣ܵܐ : ܘܥܵܒܼ̇ܕܼ ܗ̄ܘ̣ܵܐ ܐܲܝܟܼ ܐܲܠܵܗܵܐ . ܘܲܒܼܗܵܝ̇ ܕܒܸܤܪܵܐ : ܒܲܫܪܵܪܵܐ ܐܵܦ ܥܵܒܹ̇ܕܼ ܗ̄ܘ̣ܵܐ ܐܵܦ ܚܲܐܹ̇ܫ ܗ̄ܘ̣ܵܐ ܐܲܝܟܼ ܒܸܤܪܵܐ . ܘܲܗܘ̤ܵܐ ܒܡܲܪܒܿܥܵܐ ܒܸܤܪܵܐ : ܘܲܒܼܗܵܝ̇ ܕܲܗܘ̤ܵܐ ܐܵܦ ܐܸܬܼܝܼܠܸܕܼ ܐܵܦ ܐܸܬܼܪܲܒܿܝܼ ܐܲܝܟܼ ܒܸܤܪܵܐ ܫܲܪܝܼܪܵܐܝܼܬܼ . ܘܟܲܕܼ ܗܵܕܹܐ ܓܒܼܵܐ ܠܹܗ ܕܢܸܗܘܸܐ : ܐܵܦ ܟܦܸܢ ܐܵܦ ܨܗܝܼ : ܐܵܦ ܠܐܝܼ : ܐܵܦ ܚܲܫ̣ ܐܵܦ ܐܸܨܛܠܸܒܼ ܫܲܪܝܼܪܵܐܝܼܬܼ : ܐܸܢ ܗܘ̤ܵܐ ܫܲܪܝܼܪܵܐܝܼܬܼ ܒܸܤܪܵܐ . ܐܲܟܼܙܢܵܐ ܓܹܝܪ ܕܡܲܝ̈ܵܐ ܠܵܐ ܡܸܬܿܬܲܒܿܪ̈ܵܢܹܐ : ܡܵܐ ܕܡܲܓܼܠ̱ܕܹܝܢ : ܒܲܫܪܵܪܵܐ ܡܸܬܿܬܲܒܿܪܝܼܢ : pb. 16 ܘܚܲܫܵܐ ܕܲܟܼܝܵܢܵܐ ܕܲܗܘ̤ܵܘ ܡܩܲܒܿܠܝܼܢ ܫܲܪܝܼܪܵܐܝܼܬܼ : ܗܵܟܲܢܵܐ ܐܵܦ ܐܲܠܵܗܵܐ ܕܲܗܘ̤ܵܐ ܒܲܫܪܵܪܵܐ : ܟܠܗܹܝܢ ܐܲܝܠܹܝܢ ܕܕܲܟܼܝܵܢܵܐ ܕܲܗܘ̤ܵܐ ܡܩܲܒܸܿܠ ܗ̄ܘ̣ܵܐ ܫܲܪܝܼܪܵܐܝܼܬܼ : ܟܲܕܼ ܡ̣ܢ ܟܝܵܢܹܗ ܠܵܐ ܡܸܬܿܕܚܸܩ ܗ̄ܘ̣ܵܐ . ܝܒ . ܕܐܲܟܼܙܢܵܐ ܠܲܡ ܕܥܲܠ ܐܲܒܼܪܵܗܵܡ ܘܝܥܩܘܿܒܼ ܐ̄ܢܵܫܵܐܝܼܬܼ ܐܸܬܼܓܿܠܝܼ : ܟܲܕܼ ܓܘܼܫܡܵܐ ܡ̣ܢ ܠܒܲܪ ܠܵܐ ܢܤܲܒ̣ : ܗܵܟܲܢܵܐ ܐܵܦ ܐܸܬܼܒܲܪܢܲܫ . ܐܲܝܟܲܢܵܐ ܕܐܵܦ ܠܐܲܒܼܵܗܲܝ̈ܢ ܐܲܒܼܪܵܗܵܡ ܘܐܝܼܤܚܵܩ ܘܝܲܥܘܿܒܼ ܘܲܫܪܟܵܐ ܕܩܲܕܝ̈ܫܹܐ ܐܸܬܼܚܙܝܼ ܗ̄ܘ̣ܵܐ ܒܲܫܪܵܪܵܐ ܒܲܟܼܝܵܢܵܐ ܡܸܬܼܚܲܙܝܵܢܵܐ : ܟܲܕܼ ܡܗܲܠܸܟܼ ܗ̄ܘ̣ܵܐ ܒܗܵܘ̇ ܕܡܗܲܠܸܟܼ : ܘܲܡܡܲܠܸܠ ܗ̄ܘ̣ܵܐ ܒܗܵܘ̇ ܕܲܡܡܲܠܸܠ : ܘܐܵܟܹ̇ܠ ܗ̄ܘ̣ܵܐ ܘܫܵܬܹ̇ܐ ܒܗܵܘ̇ ܕܐܵܟܹ̇ܠ : ܠܵܐ ܓܹܝܪ ܗܘ̤ܵܐ ܡܸܕܸܡ ܒܡܲܛܥܝܵܢܘܼܬܼܵܐ ܡ̣ܢ ܐܲܠܵܗܵܐ : ܐܸܠܵܐ ܟܠ ܡܸܕܸܡ ܒܲܫܪܵܪܵܐ ܘܒܲܟܼܝܵܢܵܐ . ܒܵܪܘܿܝܵܐ ܗ̄ܘ̣ ܓܹܝܪ : ܘܒܼܵܪܘܿܝܵܐ ܡܸܕܸܡ ܒܐܸܤܟܹܿܡܵܐ ܘܲܒܼܗܲܓܵܓܼܵܐ ܠܵܐ ܥܵܒܹ̇ܕܼ : ܐܸܠܵܐ ܒܲܟܼܝܵܢܵܐ ܘܒܲܫܪܵܪܵܐ . ܥܲܠ ܐܲܝܠܹܝܢ ܕܹܝܢ ܕܠܵܐ ܐܝܼܬܲܝܗܘܿܢ ܕܲܟܼܝܵܢܵܐ ܒܪܘܿܝܵܐ : ܗܸܠܹܝܢ ܙܵܕܼܩܵܐܝܼܬܼ ܡܸܬܼܐܲܡܪܵܢ : ܗܵܢܵܘ ܕܹܝܢ ܡܲܤܒܿܪܵܢܘܼܬܼܵܐ ܘܗܲܓܵܓܼܵܐ : ܒܲܕܼܠܵܐ ܡܸܫܟܿܚܝܼܢ ܕܢܸܬܼܙܘܿܢ ܒܲܟܼܝܵܢܗܘܿܢ . ܝܓ . ܕܐܲܝܟܲܢܵܐ ܢܵܤ̇ܒܿܝܼܢ ܠܗܵܝ̇ ܕܫܲܪܝܼܪܵܐܝܼܬܼ ܘܠܵܘ ܒܲܕܝܵܢܵܐ : ܘܒܲܟܼܡܵܐ ܙܢܲܝ̈ܵܐ ܡܸܬܼܐܲܡܪܵܐ ܗܵܝ̇ ܕܫܲܪܝܼܪܵܐܝܼܬܼ . ܢܸܤܛܘܿܪܝܼܣ . ܫܲܪܝܼܪܵܐܝܼܬܼ ܡܵܕܹܝܢ ܐܵܡ̇ܪܝܼܢ : ܕܗ̤ܘ ܐܲܠܵܗܵܐ ܗܘ̤ܵܐ ܒܸܤܪܵܐ : ܤܘܿܦܪܘܿܢܝܘܿܣ ܐܲܡܲ݁ܪ : ܫܲܪܝܼܪܵܐܝܼܬܼ ܠܲܡ ܠܹܗ ܡܵܘܕܹܝܢ pb. 17 ܚ̄ܢܲܢ ܕܲܗܘ̤ܵܐ ܒܸܤܪܵܐ : ܘܠܵܘ ܒܲܟܼܝܵܢܹܗ . ܒܗܵܝ̈ : ܕܗܵܘ̇ ܕܗܘ̤ܵܐ : ܒܲܫܪܵܪܵܐ ܗܘ̤ܵܐ . ܘܐܝܼܬܼܵܘܗܝ ܟܵܝܵܢܵܐ : ܘܠܵܘ ܕܹܝܢ ܒܲܟܼܝܵܢܵܐ : ܘܠܵܘ ܓܹܝܪ ܡܬܼܘܿܡܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܒܸܤܪܑܵܐ : ܐܸܠܵܐ ܐܲܟܼܙܢܵܐ ܕܡܲܝ̈ܵܐ ܫܪܲ̈ܝܵܐ ܟܲܕܸ ܡܲܓܼܠ̱ܕܹܝܢ : ܟܝܵܢܵܐ ܕܓܼܠܝܼܕܼܵܐ ܐܝܼܬܼ ܠܗܘܿܢ . ܘܠܵܘ ܗܵܕܹܐ ܗ̄ܘ̣ܵܘ ܒܲܟܼܝܵܗܘܿܢ : ܐܸܠܵܐ ܗܘ̤ܵܘ . ܗܵܟܲܢܵܐ ܐܵܦ ܐܲܠܵܗܵܐ : ܫܲܪܝܼܪܵܐܝܼܬܼ ܗܘ̤ܵܐ ܒܸܤܪܵܐ : ܘܐܝܼܬܼܵܘܗܝ ܟܝܵܢܵܐ ܕܒܸܤܪܵܐ : ܘܠܵܘ ܒܲܟܼܝܵܢܹܗ . ܒܗܵܝ̇ : ܕܗܵܢܵܐ ܠܵܐ ܐܝܼܬܼܵܘܗܝ ܡܬܼܘܿܡܵܐܝܼܬܼ : ܐܸܠܵܐ ܡ̣ܢ ܒܵܬܲܪܟܸܢ ܗܘ̤ܵܐ . ܗܵܕܹܿܐ ܗ̣̄ܝ ܓܹܝܪ ܫܲܪܝܼܪܵܐܝܼܬܼ ܡܸܬܼܒܲܪܢܫܵܢܘܼܬܼܵܐ : ܕܒܲܟܼܝܵܢܹܗ ܕܝܼܠܹܗ ܢܸܗܘܸܐ ܒܸܤܪܵܐ ܘܒܲܪܢܵܫܵܐ : ܘܠܵܘ ܒܗܲܓܵܓܼܵܐ : ܘܠܵܘ ܒܐܸܤܟܹܡܵܐ ܘܲܒܼܡܲܒܿܪܵܢܘܼܬܼܵܐ ܕܠܵܐ ܩܢܘܿܡܵܐ : ܗܵܝ̇ ܕܐܝܼܬܹܝܗ̇ ܫܲܪܝܼܪܵܐܝܼܬܼ ܠܵܐ ܡܸܬܼܒܲܪܢܫܵܢܘܼܬܼܵܐ . ܗܵܘ̇ ܗܵܟܹܝܠ ܕܒܼܵܥܹ̇ܐ ܕܲܒܼܡܲܤܒܿܪܵܢܘܼܬܼܵܐ ܢܸܤܒܲܪ ܕܲܗܘ̤ܵܐ : ܡܼܢ ܫܪܵܪܵܐ ܥܵܪܹܩ . ܝܕ . ܕܲܒܼܡܵܢܵܐ ܫܵܠܡ̇ܝܼܢ ܗܵܢ̇ܘܿܢ ܕܗܵܠܹܝܢ ܐܵܡ̇ܪܝܼܢ ܠܡܵܢܝܼܢܵܝܹ̈ܐ : ܘܲܒܼܡܵܢܵܐ ܡܸܤܬܲܒܼܪܝܼܢ ܕܲܦܪܝܼܫܝܼܢ ܡܸܢܗܘܿܢ . ܐܵܪܵܐ ܟܲܝ ܐܸܬܼܓܲܠܝܲܬ̤ ܠܵܟܼ ܕܲܒܼܡܵܢ ܗ̤ܝ ܟܲܕܼ ܗ̤ܝ ܡܸܬܼܪܲܥܹܝܢ : ܘܲܒܼܡܵܢ ܡܸܤܬܲܒܼܪܝܼܢ ܕܐܝܼܬܼ ܠܗܘܿܢ ܫܘܼܚ̈ܠܦܹܐ : ܘܒܼܵܗ̇ ܟܲܕܼ ܒܵܗ̇ ܩܵܝ̇ܡܝܼܢ . ܘܙܵܕܹܩ ܠܲܢ ܕܢܲܪܦܸܐ ܠܐܲܝܠܹܝܢ ܕܒܼܵܬܲܪ ܗܵܠܹܝܢ : ܕܠܵܐ ܒܐܲܝܠܹܝܢ ܕܡܸܬܿܬܵܘ̈ܕܝܵܢ ܤܪܝܼܩܵܐܝܼܬܼ ܢܒܲܛܸܠ ܠܲܫܪܵܪܵܐ . ܢܸܤܛܘܿܪܝܼܣ ܐܵܡܲ݁ܪ : ܐܸܢܵܐ ܐܵܡܲ݁ܪ ܐ̄ܢܵܐ : ܕܠܵܐ ܠܲܓܼܡܵܪ ܢܲܗܡܸܐ ܒܡܸܠܬܼܵܐ ܗܵܕܹܐ . ܐܵܦܸܢ ܐܲܢ̄ܬܿ ܨܵܒܹ̇ܐ ܐܲܢ̄ܬܿ ܠܡܸܪܗܲܛ ܥܠܹܝܗ̇ ܐܲܝܟܼ ܐܲܝܕܵܐ ܕܡܸܬܿܬܵܘܕܝܵܐ : ܟܲܕܼ ܗܵܟܲܢܵܐ ܡܕܲܪܡܵܐܝܼܬܼ ܐܸܬܼܐܲܡܪܲܬ̤ : ܐܲܝܟܼ pb. 18 ܕܐܵܦ ܐܸܬܼܚܲܫܒܲܬ̤ ܠܫܵܡ̈ܘܿܥܹܐ ܫܟܼܝܼܪܬܵܐ : ܤܵܒܲܪ ܐ̄ܢܵܐ ܕܹܝܢ ܕܐܵܦ ܠܵܟܼ . ܗܵܫܵܐ ܐܸܓܼܠܹܝܗ̇ ܠܲܒܼܥܵܬܼܵܐ ܗܵܕܹܐ ܠܐܲܝܢܵܐ ܕܨܵܒܹ̇ܐ : ܕܗܵܝ̇ ܕܡܸܤܬܿܒܼܵܪܘܼ ܡܸܤܬܲܒܼܪܵܐ ܬܹܐܬܸܐ ܠܓܸܠܝܵܐ . ܠܵܐ ܓܹܝܪ ܚܵܙܹ̇ܐ ܐ̄ܢܵܐ ܒܗܹܝܢ ܡܸܕܸܡ ܕܟܼܵܡܹ̇ܐ ܠܡܸܕܸܡ : ܐܵܦ ܠܵܐ ܕܢܲܩܝܼܦ . ܤܲܓܿܝܼ ܓܹܝܪ ܪ̈ܲܚܝܼܩܵܢ ܡ̣ܢ ܚܕܼܵܕܹ̈ܐ : ܐܲܝܟܼ ܟܡܵܐ ܕܪܲܚܝܼܩܵܐ ܡܲܤܒܿܪܵܢܘܼܬܼܵܐ ܡ̣ܢ ܫܪܵܪܵܐ : ܘܦܲܓܼܪܵܐ ܡ̣ܢ ܡܲܤܒܿܪܵܢܘܼܬܼܵܐ ܕܦܲܓܼܪܵܐ . ܘܲܒܼܗܵܠܹܝܢ ܚܵܙܹ̇ܐ ܐ̄ܢܵܐ ܠܤܲܓܿܝܼ̈ܐܹܐ ܕܛܵܒܼ ܡܸܬܼܥܲܫܢܝܼܢ : ܐܲܝܟܼ ܡܸܕܸܡ ܕܒܲܫܪܵܪܵܐ ܘܪܸܥܝܵܢܵܐ ܥܲܬܿܝܼܩܵܐ . ܘܡܸܛܠ ܗܵܕܹܐ ܨܵܒܹ̇ܐ ܐ̄ܢܵܐ : ܕܠܵܘ ܥܵܒܼܘܿܪܵܐܝܼܬܼ ܬܒܲܚܸܢ ܐܸܢܹܝܢ : ܐܸܠܵܐ ܒܟܼܠܵܗ̇ ܒܛܝܼܠܘܼܬܼܵܐ . ܐܲܝܟܼ ܕܠܵܐ ܢܸܗܘ̈ܝܵܢ ܡܸܠܹ̈ܐ ܕܗܲܝܡܵܢܘܼܬܼܵܐ ܕܠܵܐ ܥܘܼܩܵܒܼܵܐ ܘܡܸܬܼܩܲܩ̈ܠܵܬܼܵܐ : ܐܸܠܵܐ ܓܲܠ̈ܝܵܬܼܵܐ ܘܝܼܕܼܝ̈ܥܵܬܼܵܐ ܠܟܼܠܢܵܫ . ܐܲܝܟܼ ܐܲܠܹܝܢ ܕܒܲܬܼܚܘܼ̈ܡܹܐ ܡܸܕܸܡ ܘܲܒܼܕܼܡ̈ܘܵܬܼܵܐ ܟܝܵܡ̈ܘܵܬܼܵܐ ܟܝܵܢܵܝ̈ܬܼܵܐ ܡܸܬܿܬܲܚ̈ܡܵܢ : ܘܠܵܘ ܐܲܝܟܼ ܐܲܝܠܹܝܢ ܕܟܲܕܼ ܛܸܠܵܢ̈ܝܵܬܼܗܹܝܢ ܡܸܬܿܬܿܨܝܼܪ̈ܵܢ ܚܵܢ̈ܝܵܢ ܠܗܵܢܹܝܢ ܘܲܠܗܵܢܹܝܢ : ܥܕܲܡܵܐ ܕܒܼܵܗ̇ ܒܲܕܼܡܘܼܬܼܵܐ ܡܸܬܼܪ̈ܲܫܡܵܢ . ܒܐܲܝܕܵܐ ܗܵܟܹܝܠ ܐܸܡܲ݁ܪ ܐܲܢ̄ܬܿ : ܕܗ̤ܝ ܟܲܕܼ ܗ̤ܝ ܐܵܡ̇ܪܝܼܢ : ܒܗܵܝ̇ ܕܕܼܵܡܹ̇ܝܢ ܢܸܗܘܿܢ ܠܡܵܢܝܼܢܵܝܹ̈ܐ : ܒܐܲܝܠܹܝܢ ܕܢܸܗܢܘܿܢ ܡܲܟܿܤܝܼܢ ܠܗܘܿܢ . ܤܘܿܦܪܘܿܢܝܘܼܣ . ܗܵܢܘܿܢ ܕܗܵܠܹܝܢ ܐܵܡ̇ܪܝܼܢ : ܠܵܘ ܐܲܝܟܸ ܡ̇ܢ ܕܫܵܝ̇ܛܝܼܢ ܠܦܲܓܼܪܵܐ ܕܝܼܠܲܢ : ܡܵܬܿܬܲܤܠܹܝܢ ܡܸܢܗܘܿܢ . ܬܪ̈ܲܝܗܘܿܢ ܓܹܝܪ ܟܵܦܪܝܼܢ ܒܗܵܝ̇ ܕܐܸܬܼܢܤܸܒܼ ܦܲܓܼܪܐ . ܐܸܠܵܐ ܡܸܛܠ ܕܠܵܐ ܐܵܡ̇ܪܝܼܢ ܠܗܵܝ̇ ܐ̄ܚܪܹܬܼܵܐ ܕܒܲܫܪܵܪܵܐ : ܐܸܠܵܐ ܕܗܲܓܵܓܼܵܐ ܗ̄ܘ̣ܵܐ ܟܝܵܢܵܐ ܕܒܸܤܪܵܐ . ܢܸܚܙܸܐ ܡܵܕܹܝܢ ܐܵܦ ܠܛܘܼܝܵܒܼܗܘܿܢ ܕܥܲܠ ܗܵܠܹܝܢ : ܕܐܲܝܕܵܐ ܡܸܠܬܼܵܐ ܟܹܐܢܵܐܝܼܬܼ ܐܝܼܬܼ ܠܗܘܿܢ : ܘܠܵܐ ܠܐܲܝܟܵܐ ܕܠܵܐ ܙܵܕܹܩ ܢܲܡܕܘܼܢ ܓܘܼܕܵܦܲܝ̈ܗܘܿܢ . pb. 19 ܝܗ . ܫܪܵܝܵܐ ܕܠܘܼܩܒܲܠ ܐܲܝܠܹܝܢ ܕܐܵܡ̇ܪܝܼܢ : ܕܐܘܼܤܝܼܵܐ ܕܒܸܤܪܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ : ܟܲܕܼ ܦܲܓܼܪܵܐ ܠܵܐ ܢܤܲܒܼ . ܢܸܤܛܘܿܪܝܼܣ ܐܵܡܲ݁ܪ . ܐܹܡܲܪ ܡܸܟܹܝܠ ܓܸܢܤܵܢܵܐܝܼܬܼ ܠܗܵܠܹܝܢ ܕܗܸܢܘܿܢ ܐܵܡ̇ܪܝܼܢ : ܝܲܬܿܝܼܪ ܡ̣ܢ ܡܵܐ ܕܐܵܡ̇ܪܝܼܢ ܕܤܲܪܝܼܟܼܝܼܢ ܥܲܠ ܐܲܦܲܝ̈ ܢܲܦܫܗܘܿܢ . ܕܠܵܐ ܢܸܤܬܲܒܼܪܘܼܢ : ܕܡܸܛܠ ܕܠܲܝܬܿ ܠܗܘܿܢ ܤܢܹܐܓܼܪܵܐ ܐܵܘ ܡܥܲܕܪܵܢܵܐ : ܐܸܬܼܚܲܝܲܒܼܘ . ܕܵܡܹ̇ܝܢ ܐ̄ܢܬܿܘܿܢ ܠܝܼ ܓܹܝܪ : ܕܤܲܓܿܝܼ ܡܦܵܤܝܼܢ ܐܢ̄ܬܿܘܿܢ ܒܐܲܝܠܹܝܢ ܕܗܸܢܘܿܢ ܐܵܡ̇ܪܝܼܢ . ܘܲܒܼܡܸܠܹ̈ܐ ܤܲܓܿܝܼ̈ܐܵܬܼܵܐ ܤܵܦ̇ܩܝܼܢ ܐܢ̄ܬܿܘܿܢ ܕܲܬܼܚܲܝܠܘܼܢ ܠܡܸܠܲܝ̈ܗܘܿܢ : ܐܝܟܲܢܵܐ ܕܡܸܫܟܿܝܼܚܢ ܐܢ̄ܬܿܘܿܢ ܠܡܸܥܒܲܕܼ ܐܵܦ ܠܫܵܡ̈ܘܿܥܹܐ ܕܢܲܗܝܡܢܘܼܢ ܕܗܵܟܲܢܵܐ ܐܝܼܬܲܗܘܿܢ . ܐܲܠܘܿܨ ܗܵܟܹܝܠ ܐܵܦ ܠܝܼ : ܕܐܹܡܲܪ ܠܘܵܬܼ ܗܸܠܹܝܢ . ܤܲܒܼ ܠܟܼܠ ܚܕܼܵܐ ܚܕܼܵܐ ܡ̣ܢ ܡܸܠܹ̈ܐ ܐܲܝܠܹܝܢ ܕܡܹܢܝ ܐܸܬ̱ܐܡܲܪܹ̈ܝܢ : ܘܲܠܗܵܠܹܝܬ ܬܘܼܒܼ ܕܡܸܢܵܟܼ : ܘܐܸܡܲܪ ܠܘܵܬܼܝ . ܕܠܘܵܬܼ ܟܠ ܚܕܼܵܐ ܡܸܢܗܹܝܢ ܐܹܦܲܢܸܐ ܦܸܬܼܓܼܵܡܵܐ : ܐܸܢ ܐܸܬܼܡ̱ܨܐ . ܡܸܬܼܡܨܐ ܐ̄ܢܵܐ ܕܹܝܢ : ܐܸܢ ܐܲܠܵܗܵܐ ܢܸܨܒܸܿܐ ܘܢܸܬܸܿܠ ܠܝܼ ܗܵܘ̇ ܡܵܐ ܕܙܵܕܹ̇ܩ ܠܡܹܐܡܲܪ : ܠܡܲܠܵܦܘܼ ܠܲܡܫܘܼܚܬܼܵܐ ܕܝܼܠܝ . ܠܡܸܕܸܡ ܓܹܝܪ ܐܸܢܵܐ ܠܵܐ ܫܵܘܹ̇ܐ ܐ̄ܢܵܐ : ܐܸܠܵܐ ܠܦܘܼܬܼ ܐܲܝܠܹܝܢ ܕܢܵܩ̇ܫܝܼܢ ܘܒܼܵܥܹ̇ܝܢ ܡ̣ܢ ܬܲܪܥܵܐ ܕܲܫܪܵܪܵܐ : ܟܲܕܼ ܐܝܼܬܼܵܘܗܝ ܫܪܵܪܵܐ . ܤܘܿܦܪܘܿܢܝܘܿܣ . ܐܲܝܠܹܝܢ ܕܐܸܢܵܐ ܐܸܡ̇ܪܹܬܼ ܐܸܡܲ݁ܪ ܐ̄ܢܵܐ ܕܬܲܚܘܝܼܬܼܵܐ ܐܝܼܬܲܝܗܹܝܢ ܕܚܲܝܠܵܐ ܐܲܠܵܗܵܝܵܐ : ܕܢܸܫܟܲܚ ܢܸܗܘܸܐ ܒܸܤܪܵܐ ܫܲܪܝܼܪܵܐܝܼܬܼ ܟܲܕܼ ܐܝܼܬܼܵܘܗܝ ܐܲܠܵܗܵܐ . ܗܵܘ̇ ܓܹܝܪ ܒܲܫܪܵܪܵܐ ܐܲܠܵܗܵܐ : ܝܵܗܹ̇ܒܼ ܠܹܗ ܕܟܼܠ ܡܸܕܸܡ ܡܸܫܟܲܚ . ܟܠ ܡܸܕܸܡ ܓܹܝܪ ܕܨܵܒܹ̇ܐ : ܥܵܒܹ̇ܕܼ . ܨܒ̤̈ܐ ܕܹܝܢ ܕܢܸܗܘܸܐ ܒܸܤܪܵܐ : ܘܲܗܘ̤ܵܐ ܒܸܤܪܵܐ . ܠܵܐ ܗܘ̤ܵܐ ܐܸܤܟܹܿܡܵܐ ܕܒܸܤܪܵܐ : pb. 20 ܐܸܠܵܐ ܟܝܵܢܵܐ ܕܒܸܤܪܵܐ : ܗܵܢܵܘ ܕܹܝܢ ܫܲܪܝܼܪܵܐܝܼܬܼ ܒܸܤܪܵܐ . ܘܲܒܼܗܵܕܹܐ ܫܲܪܝܼܪܵܐܝܼܬܼ ܐܸܬܼܒܲܪܢܲܫ : ܕܒܲܟܼܝܵܢܹܗ ܗܘ̤ܵܐ ܒܲܪܢܵܫܵܐ ܘܠܵܘ ܒܲܐ̄ܚܪܹܢܵܐ . ܘܲܬܼܠܝܼܬܼܵܝܘܼܬܼܵܐ : ܬܠܝܼܬܼܵܝܘܼܬܼܵܐ ܐܝܼܬܹܝܗ̇ : ܟܲܕܼ ܬܵܘܤܲܦܬܼܵܐ ܕܐܘܼܤܝܼܵܐ ܐ̄ܚܪܹܬܼܵܐ ܠܵܐ ܩܲܒܿܠܲܬ̤ . ܐܸܡܲܪ ܗܵܟܹܝܠ ܠܘܵܬܼ ܗܠܹܝܢ : ܒܡܸܠܹ̈ܐ ܓܹܝܪ ܘܲܒܼܡܲܚ̈ܫܒܼܵܬܼܵܐ ܕܓܼܵܘܵܐ ܡܸܬܼܚܲܙ̈ܝܵܢ ܕܡܸܬܼܚܲܫܚܝܼܢ : ܕܲܠܡܸܬܼܚܪܵܝܘܼ ܠܘܼܩܒܲܠܗܹܢܝ : ܕܡܲܪܵܚܘܼܬܼܵܐ ܐܝܼܬܹܝܗ̇ ܤܲܓܝܼܐܬܼܵܐ . ܝܘ . ܥܲܠ ܗܵܝ̇ : ܕܗܵܘ̇ ܕܒܼܐܘܼܤܝܼܵܐ ܗܘ̤ܵܐ ܦܲܓܼܪܵܐ : ܦܵܐܹ̇ܫ ܠܹܗ ܡ̣ܢ ܗܵܝ̇ ܕܢܸܗܘܸܐ ܐܲܠܵܗܵܐ : ܘܲܕܢܸܫܟܲܚ ܟܠ : ܘܲܕܢܸܗܘܸܐ ܐܲܝܟܼ ܐܲܠܵܗܵܐ . ܢܸܤܛܘܿܪܝܼܣ . ܒܲܫܪܵܪܵܐ ܐܸܡ݂ܲܪܬܿ : ܘܠܘܼܩܒܲܠ ܐܲܝܠܹܝܢ ܕܒܲܫܪܵܪܵܐ ܡܸܬܼܐܲܡܪ̈ܵܢ ܠܵܐ ܙܵܕܹܩ ܠܡܸܬܼܚܪܵܝܘܼ . ܘܐܵܦ ܕܲܒܼܟܼܠܡܸܕܸܡ ܡܸܬܼܡܲܨܝܵܢܐ ܗ̄ܘ̣ ܐܲܠܵܗܵܐ : ܘܟܼܠ ܡܸܕܸܡ ܕܨܵܒܹ̇ܐ ܥ̈ܒܹܕܼ . ܘܡܸܛܠ ܗܵܢܵܐ : ܠܵܐ ܗܘ̤ܵܬܼ ܐܘܼܤܝܼܵܐ ܕܝܠܹܗ ܒܸܤܪܵܐ . ܗܵܘ̇ ܓܹܝܪ ܕܒܲܟܼܝܵܢܹܗ ܗܵܘܹ̇ܐ ܒܸܤܪܵܐ : ܦܵܐܹ̇ܫ ܠܹܗ ܡ̣ܢ ܗܵܝ̇ ܕܢܸܬܼܡܨܐ ܕܢܸܥܒܸܿܕܼ ܟܠ ܡܸܕܸܡ . ܒܗܵܝ̇ ܕܒܸܤܪܵܐ ܐܝܼܬܼܵܘܗܝ : ܘܠܵܘ ܐܲܠܵܗܵܐ . ܕܐܲܠܵܗܵܐ ܓܹܝܪ ܐܝܼܬܹܝܗ̇ : ܗܵܝ̇ ܕܟܼܠ ܡܸܕܸܡ ܡܨܐ ܠܡܸܤܥܲܪ . ܘܠܵܘ ܕܒܸܤܪܵܐ : ܘܠܵܘ ܟܠ ܕܨܵܒܹ̇ܐ ܡܸܫܟܲܚ ܠܡܸܥܒܲܕܼ . ܟܲܕܼ ܡܩܵܘܸܐ ܕܹܝܢ ܐܲܠܵܗܵܐ : ܠܵܘ ܟܠ ܡܸܕܸܡ ܨܸܵܒܹ̇ܐ . ܘܠܵܐ ܬܘܼܒܼ ܕܠܵܐ ܢܸܗܘܸܐ ܐܲܠܵܗܵܐ ܨܵܒܹ̇ܐ : ܐܲܝܟܼ ܕܢܸܥܒܸܕܼ ܢܲܦܫܹܗ ܕܠܵܐ ܐܝܼܬܼܵܘܗܝ ܐܲܠܵܗܵܐ . ܒܗܵܝ̇ ܓܹܝܪ ܕܲܒܼܟܼܠܙܒܲܢ ܐܝܼܬܼܵܘܗܝ : ܘܡܸܫܟܲܚ ܕܟܼܠ ܕܨܵܒܹ̇ܐ : ܐܝܼܬܼܵܘܗܝ ܐܲܠܵܗܵܐ . ܘܠܵܘ ܒܗܵܝ̇ pb. 21 ܕܢܸܬܼܡܨܐ ܠܡܸܥܒܲܕܼ ܢܲܦܫܹܗ : ܕܠܵܐ ܐܝܼܬܼܵܘܗܝ ܐܲܠܵܗܵܐ : ܗܵܘ̇ ܓܹܝܪ ܕܥܲܠ̣ ܠܐܘܼܤܝܼܵܐ ܕܝܼܠܹܗ ܟܝܵܢܵܐ ܕܒܸܤܪܵܐ : ܗܢܵܐ ܥ̣ܒܲܕܼ ܢܲܦܫܹܗ ܕܠܵܐ ܐܝܼܬܼܵܘܗܝ ܐܲܠܵܗܵܐ : ܘܲܕܼܠܵܐ ܬܘܼܒܼ ܡܸܫܟܲܚ ܠܡܸܥܒܲܕܼ ܟܠ ܡܵܐ ܕܨܵܒܹܿܐ . ܤܘܿܦܪܘܿܢܝܘܿܣ . ܠܵܐ ܗ̄ܘ̣ܵܐ ܕܠܵܐ ܢܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܨܒܼܵܐ ܕܢܸܗܘܸܐ : ܐܸܠܵܐ ܕܢܸܗܘܸܐ ܗܵܘ̇ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܘܡܸܛܠ ܗܵܢܵܐ : ܗܘ̤ ܒܲܪܢܵܫܵܐ ܒܲܫܪܵܪܵܐ ܗܘ̤ܵܐ ܗܵܘ̇ ܡܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܗܵܢܵܘ ܕܹܝܢ : ܗܘ̤ܵܐ ܫܲܪܝܼܪܵܐܝܼܬܼ ܒܸܤܪܵܐ ܐܵܦ ܒܲܪܢܵܫܵܐ : ܠܵܘ ܕܹܝܢ ܒܲܟܼܝܵܢܵܐ . ܗܵܘ̇ ܡܵܐ ܓܹܝܪ ܕܐܝܼܬܼܵܘܗܝ : ܒܲܟܼܝܵܢܵܐ ܐܝܼܬܼܵܘܗܝ . ܗܵܘ̇ ܕܹܝܢ ܕܲܗܘ̤ܵܐ : ܒܲܟܼܝܵܢܵܐ ܡ̇ܢ ܟܠ ܐܝܼܬܼܵܘܗܝ : ܫܲܪܝܼܪܵܐܝܼܬܼ ܕܹܝܢ ܐܝܼܬܼܵܘܗܝ ܗܵܘ̇ ܡܵܐ ܕܲܗܘ̤ܵܐ : ܝܙ . ܕܗܵܝ̇ ܕܫܲܪܝܼܪܵܐܝܼܬܼ ܗܘ̤ܵܐ ܦܲܓܼܪܵܐ ܐܲܠܵܗܵܐ ܡܸܠܬܼܵܐ : ܐܵܘ ܐܲܝܟܼ ܕܒܼܐܘܼܤܝܼܵܐ : ܐܵܘ ܐܲܝܟܼ ܕܲܒܼܗܓܵܓܼܵܐ : ܡܸܢܗܘܿܢ ܡܸܬܼܢܲܤܒܵܐ . ܢܸܤܛܘܿܪܝܼܣ . ܐܲܝܟܼ ܕܒܼܐܘܼܤܝܼܵܐ ܝܵܗܹ̇ܒܼ ܐܲܢ̄ܬܿ ܠܗܵܝ̇ ܕܫܲܪܝܼܪܵܐܝܼܬܼ ܐܵܘ ܕܲܒܼܗܲܓܵܓܼܵܐ ܘܲܒܼܡܲܤܒܿܪܵܢܘܼܬܼܵܐ . ܤܘܿܦܪܘܿܢܝܘܿܣ . ܬܲܪ̈ܬܲܝܗܹܝܢ ܓܹܝܪ ܫܲܪܝܼܪܵܐܝܼܬܼ ܡܸܬܼܢܲܤ̈ܒܵܡܢ . ܚ . ܥܲܠ ܗܵܝ̇ : ܘܐܸܢ ܒܲܟܼܝܝܵܢܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܒܸܤܪܵܐ : ܘܩ̣ܵܘܝܼ ܟܲܕܼ ܐܝܼܬܼܵܘܗܝ ܐܲܠܵܗܵܐ : ܬܲܪܬܹܝܢ ܐܘܼ̈ܤܝܼܵܣ ܡܵܕܹܝܢ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܟܝܵܢܵܐܝܼܬܼ . ܢܸܤܛܘܿܪܝܼܣ . ܐܸܢ ܗܵܘ̇ ܡܵܐ ܕܡܸܤܬܿܒܲܪ ܐܲܝܟܼ ܕܒܼܐܘܼܤܝܼܵܐ ܐܝܼܬܼܵܘܗܝ : ܡܵܕܹܝܢ ܕܐܵܦ ܫܲܪܝܼܪܵܐܝܼܬܼ ܐܝܼܬܼܵܘܗܝ ܐܲܠܵܗܵܐ ܒܐܘܼܤܝܼܵܐ pb. 22 ܐܵܡܲܪ ܐܲܢ̄ܬܿ . ܘܐܝܼܬܼܵܘܗܝ ܠܒܸܤܪܵܐ : ܡ̣ܢ ܒܵܬܲܪ ܕܲܗܘ̤ܵܐ ܗ̤ܘ ܒܸܤܪܵܐ . ܘܲܕܿܬܲܪܬܹܝܢ ܐܸܢܹܝܢ ܐܘܼ̈ܤܝܼܵܣ : ܗܵܝ̇ ܕܒܲܟܼܝܵܢܹܗ ܐܝܼܬܼܵܘܗܝ ܒܵܗ̇ : ܘܗܵܝ̇ ܕܲܗܘ̤ܵܐ ܒܵܗ̇ . ܗܵܝ̇ ܕܐܲܠܵܗܵܐ : ܘܗܵܕܹܐ ܕܒܸܤܪܵܐ . ܤܘܿܦܪܘܿܢܢܝܘܿܣ . ܠܵܘ ܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ : ܐܸܠܵܐ ܗ̤ܝ ܟܲܕܼ ܗ̤ܝ ܐܘܼܤܝܼܵܐ ܕܐܲܠܵܗܵܐ : ܕܐܵܦ ܐܘܼܤܝܼܵܐ ܕܒܸܤܪܵܐ ܗܘ̤ܵܬܼ . ܘܡܸܛܠ ܗܵܢܵܐ : ܚܕܼܵܐ ܐܘܼܤܝܼܵܐ . ܐܲܟܼܙܢܵܐ ܕܡܲܝ̈ܵܐ : ܕܐܵܦ ܟܲܕܼ ܘܲܫܪܹܝܢ ܐܵܦ ܟܲܕܼ ܩܛܝܼܪܝܼܢ : ܠܵܘ ܬܲܪܬܹܝܢ ܐܸܢܹܝܢ ܢܘܼ̈ܤܝܼܣ ܕܡܲܝ̈ܐ : ܐܸܠܵܐ ܚܕܼܵܐ : ܕܐܝܼܬܹܝܗ̇ ܐܵܦ ܒܪܲܛܝܼܒܼܘܼܬܼܵܐ ܐܵܦ ܒܲܩܛܝܼܪܘܼܬܼܵܐ : ܘܡܸܤܬܲܒܼܪܵܐ ܕܕܲܠܩܘܼܒܼܠܵܐ ܗ̣̄ܝ ܩܛܝܼܪܘܼܬܼܵܐ ܠܫܲܪܝܘܼܬܼܵܐ : ܗܵܟܲܢܵܐ ܐܵܦ ܐܲܠܵܗܵܐ : ܗ̤ܘܝܘܼ ܟܲܕܼ ܗܘ̤ ܦܲܓܼܪܵܐ ܘܲܕܼܠܵܐ ܦܲܓܼܪܵܐ . ܐܵܦܸܢ ܒܗܵܝ̇ ܕܐܝܼܬܼܵܘܗܝ ܦܲܓܼܪܵܐ : ܦܪܝܼܫ ܡ̣ܢ ܗܵܝ̇ ܕܲܕܼܠܵܐ ܦܲܓܼܪܵܐ . ܝܛ . ܥܲܠ ܗܵܝ̇ : ܕܐܲܝܠܹܝܢ ܕܒܲܟܼܝܵܢܵܐ ܠܲܝܬܿ ܠܗܹܝܢ ܦܘܼܪܫܵܢܵܐ ܘܲܦܪ̈ܝܼܫܵܢ : ܒܐܸܤܟܹܿܡܵܐ ܡܸܬܼܐܲܡܪܲܢ ܕܲܦܪ̈ܝܼܫܵܢ . ܢܸܤܛܘܿܪܝܼܣ . ܡܵܕܹܝܢ ܐܸܡܲܪ : ܕܠܵܘ ܒܲܟܼܝܵܢܵܐ ܐܝܼܬܼ ܠܗܘܿܢ ܦܘܼܪܫܵܢܵܐ . ܘܐܲܝܠܹܝܢ ܕܒܲܟܼܝܵܢܵܐ ܠܲܝܬܿ ܠܗܘܿܢ ܦܘܼܪܫܵܢܵܐ ܘܲܦܪܝܼܫܝܼܢ : ܒܦܲܪܨܘܿܦܵܐ ܗ̄ܘ̣ ܦܪܝܼܫܝܼܢ . ܒܦܲܪܨܘܿܦܵܐ ܕܹܝܢ ܟܝܵܢܵܐ : ܐܸܤܟܹܡܵܐ ܗ̄ܘ̣ ܕܠܵܐ ܩܢܘܿܡܵܐ : ܒܐܸܤܟܹܡܵܐ ܐ̄ܚܪܹܢܵܐ . ܐܘܵ ܐܲܝܟܼ ܡܵܢܝܼܢܵܝܹ̈ܐ : ܒܡܲܤܒܿܪܵܢܘܼܬܼܵܐ ܘܲܒܼܗܲܓܵܓܼܵܐ ܐܸܡܲ݁ܪ ܐܲܢ̄ܬܿ ܥܲܠ ܒܸܤܪܵܐ ܘܥܲܠ ܗܵܠܹܝܢ ܕܒܸܤܪܵܐ . ܟܲܕܼ ܝܵܗܹ̇ܒܼ ܐܲܢ̄ܬܿ ܕܲܒܼܛܵܥܝܘܼܬܼܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ . ܠܐܲܝܕܵܐ ܗܵܟܹܝܠ ܡܲܤܒܲܪ ܐܲܢ̄ܬܿ ܕܫܲܪܝܼܪܵܐ : ܠܗܵܝ̇ ܟܕܲܕܼ ܢܸܬܸܿܠ pb. 23 ܕܲܟܼܝܵܢܵܐܝܼܬܼ ܡ̣ܢ ܐܘܼܤܝܼܵܐ ܕܐܲܠܵܗܵܐ ܐܝܼܬܼܵܘܗܝ ܒܸܤܪܵܐ : ܘܢܸܗܘ̈ܝܵܢ ܬܲܪ̈ܬܲܝܗܹܝܢ ܐܘܼ̈ܤܝܼܣ ܚܕܼܵܐ : ܘܢܸܤܘ̈ܝܵܢ ܗܵܘ̇ ܡܵܐ ܕܠܵܐ ܡܲܨܝܵܐ ܕܢܸܗܘ̈ܝܵܢ . ܗܵܢܵܐ ܕܹܝܢ : ܕܠܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܵܐ ܒܸܤܪܵܐ : ܐܵܘ ܕܲܒܼܗܲܓܵܓܼܵܐ ܗܘ̤ܵܐ ܒܸܤܪܵܐ . ܤܘܿܦܪܘܿܢܝܘܿܣ . ܠܐܲܝܠܹܝܢ ܕܲܒܼܤܲܝܡܵܢܘܼܬܼܵܐ ܘܵܠ̈ܝܵܢ ܕܢܸܬܼܢܲܤܪ̈ܒܵܢ : ܐܲܢ̄ܬܿܘܿܢ ܒܗܵܝ̇ ܕܲܒܼܡܸܠܬܼܵܐ ܟܝܵܢܵܝܵܬܼܵܐ ܡܩܲܒܿܠܝܼܬܿܘܿܢ ܠܗܹܝܢ : ܠܠܵܐ ܡܸܬܼܡܲܨܝܵܢ̈ܝܵܬܼܵܐ ܡܲܦܩܝܼܬܿܘܿܢ ܠܗܹܝܢ . ܘܡ̣ܢ ܗܲܝܡܢܘܼܬܼܵܐ ܕܲܟܼܪܸܤܛܝܵܢܘܼܬܼܵܐ ܫܵܪܹܝܢ ܐܢ̄ܬܿܘܿܢ ܠܲܢ ܒܲܫܪܵܪܵܐ : ܐܲܝܟܼ ܚܲܢ̈ܦܹܐ ܘܐܲܝܟܼ ܡܲܢܝܼܢܵܝܹ̈ܐ : ܕܒܲܨܠܝܼܒܹܗ ܕܲܡܫܝܼܚܵܐ ܡܸܬܼܟܲܫܠܝܼܢ . ܢܸܤܛܘܿܪܝܼܣ . ܘܐܲܝܠܹܝܢ ܐܸܢܘܿܢ ܕܒܲܕܼܡܘܼܬܼ ܚܲܢ̈ܦܹܐ ܘܡܵܢܝܼܢܵܝܹ̈ܐ ܕܒܲܨܠܝܼܒܹܗ ܕܲܡܫܝܼܚܵܐ ܡܸܬܼܟܲܫܠܝܼܢ : ܠܵܘ ܐܲܝܠܹܝܢ ܕܲܒܼܫܘܼܚܠܵܦܵܐ ܕܐܘܼܤܝܼܵܐ ܡܩܲܒܿܠܝܼܢ ܠܐ̄ܢܵܫܘܼܬܹܗ . ܕܚܲܢ̈ܦܹܐ ܗ̣̄ܝ ܓܹܝܪ : ܕܲܒܼܫܘܼܚܠܵܦܵܐ ܕܕܼܡ̈ܘܵܬܼܵܐ ܕܐܲܠܵܗܵܐ : ܕܠܐܘܼܤܝܼܵܐ ܕܲܒܼܡܵܢܵܐ ܐܵܘ ܕܲܠܩܘܼܢܸܩܘܿ ܕܒܲܟܼܝܵܢܵܐ ܗܵܘ̇ ܕܒܹܗ ܐܸܫܬܲܚܠܲܦ ܐܵܡ̇ܪܝܼܢ ܕܡܲܥܒܸܕܼ . ܘܬܼܘܼܒܼ ܫܵܪܹܝܢ ܠܹܗ ܠܲܟܼܝܵܢܵܐ : ܠܗܵܘ̇ ܡ̇ܐ ܕܲܒܼܫܘܼܪܵܝܵܐ ܐܝܼܬܼܵܘܗܝ ܗ̄ܘ̣ܵܐ . ܕܡܸܢܗܘܿܢ ܐܵܦ ܡܵܢܝܼܢܵܝܹ̈ܐ ܢܤܲܒܼܘ ܘܐܼܡܲܪܘ : ܕܠܸܐܤܟܹܿܡܵܐ ܕܠܵܐ ܩܢܘܿܡܵܐ ܗܘ̤ܵܐ ܫܘܚܠܵܦܵܐ ܕܲܕܼܡܘܼܬܼܵܐ . ܘܐܲܢ̄ܬܿܘܿܢ : ܟܲܕܸ ܐܵܡ̇ܪܝܼܢ ܐܢܬܿܘܿܢ ܗܵܠܹܝܢ : ܠܗܵܠܹܝܢ ܢܵܩ̇ܦܝܼܢ ܐܢ̄ܬܿܘܿܢ : ܘܐܲܝܟܼ ܐܲܝܠܹܝܢ ܕܡܸܬܼܟܲܫܠܝܼܢ ܒܲܨܠܝܼܒܼܵܐ ܗܵܠܹܝܢ ܐܵܡ̇ܪܝܼܢ ܐ̄ܢܬܿܘܿܢ . ܟܟ . ܥܲܠ ܗܵܝ̇ : ܕܐܲܝܠܹܝܢ ܕܲܒܼܫܘܚܵܠܵܦܵܐ ܕܲܕܼܡܘܼܬܼܵܐ ܐܵܡ̇ܪܝܼܢ ܠܡܸܬܼܒܲܪܢܫܵܢܘܼܬܼܵܐ : ܠܵܐ ܐܲܠܵܗܵܐ ܘܠܵܐ ܒܲܪܢܵܫܵܐ ܡܵܘܕܹܝܢ ܠܹܗ ܠܲܡܫܝܼܚܵܐ . pb. 24 ܟܲܕܼ ܠܵܐ ܐܲܠܵܗܵܐ ܡܵܘܕܹܝܢ ܐܢ̄ܬܿܘܿܢ ܠܹܗ ܒܐܘܼܤܝܼܵܐ : ܒܗܵܝ̇ ܕܠܐܘܼܤܝܼܵܐ ܕܒܸܤܪܵܐ ܫܲܚܠܸܦܬܿܘܿܢܵܝܗܝ . ܘܐܵܦܠܵܐ ܒܲܪܢܵܫܵܐ ܟܝܵܢܵܐܝܼܬܼ : ܒܗܵܝ̇ ܕܠܐܘܼܤܝܼܵܐ ܕܐܲܠܵܗܵܐ ܥܵܒܼ̈ܕܝܼܬܿܘܿܢ ܠܹܗ . ܘܠܵܘ ܐܲܠܵܗܵܐ ܫܲܪܝܼܪܵܐܝܼܬܼ ܘܒܲܟܼܝܵܢܵܐ ܐܲܠܵܗܵܐ : ܘܐܵܦܠܵܐ ܒܲܪܢܵܫܵܐ ܫܲܪܝܼܪܵܐܝܼܬܼ ܘܒܲܟܼܝܵܢܵܐ ܒܲܪܢܵܫܵܐ : ܟܐ . ܥܲܠ ܗܵܝ̇ : ܕܗܵܘ̇ ܕܒܼܐܘܼܤܝܼܵܐ ܗܵܘܹ̇ܐ ܡ̣ܢ ܗܘܼܠܹܐ ܩܲܕܼܡܵܝܵܬܼܵܐ : ܗܵܘ̇ ܡܵܐ ܕܲܗܘ̤ܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܩܕܼܵܡ ܕܢܸܗܘܸܐ . ܐܲܟܼܙܢܵܐ ܕܡ̣ܢ ܐܲܢ̄ܬܿܬܼܵܐ : ܩܵܢܝܑܸܬܼܵܐ ܕܡܸܠܚܵܐ ܗܘ̤ܵܬܼ . ܘܠܲܝܬܿ ܡܸܕܸܡ ܐ̄̇ܚܪܹܝܢ ܤܛܲܪ ܡ̣ܢ ܗܵܢܵܐ : ܕܐܲܟܼܙܢܵܐ ܕܐܵܦܠܵܐ ܒܲܪܢܵܫܵܐ ܕܡ̣ܢ ܩܲܝܤܵܐ ܘܟܹܐܦܵܐ ܒܲܪܢܵܫܵܐ ܡܸܬܼܐ̱ܡܲܪ ܫܲܪܝܼܪܵܐܝܼܬܼ : ܟܲܕܼ ܐܝܼܬܼܵܘܗܝ ܟܝܵܢܵܐ ܕܩܲܝܤܵܐ ܘܲܕܼܟܹܐܦܵܐ : ܗܵܟܲܢܵܐ ܐܵܦܠܵܐ ܗܵܘ̇ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܗܘ̤ܵܐ ܒܪܢܵܫܵܐ : ܡܸܬܼܐ̱ܡܲܪ ܒܲܟܼܝܵܢܵܐ ܒܲܪܢܵܫܵܐ : ܟܲܕܼ ܩܲܝܵܡ ܟܝܵܢܵܐ ܐܲܠܵܗܵܝܵܐ . ܤܘܿܦܪܘܿܢܝܘܼܣ . ܐܝܼܛܵܐ ܐܘܿ ܬܡܝܼܗܵܐ : ܡ̣ܢ ܟܹܐܦܹ̈ܐ ܡܸܫܟܲܚ ܐܲܠܵܗܵܐ ܠܲܡܩܵܡܘܼ ܒܢܲܝ̈ܐ ܠܐܲܒܼܪܵܗܵܡ . ܘܡ̣ܢ ܓܘܼܫܡܵܐ ܐ̄ܢܵܫܵܝܵܐ : ܩܵܝܑܸܡܬܼܵܐ ܕܡܸܠܚܵܐ . ܘܡ̣ܢ ܐܲܪܥܵܐ : ܒܲܪܢܵܫܵܐ . ܘܠܵܐ ܡܸܚܸܡ ܥܲܟܿܪܹܗ : ܘܠܵܐ ܬܘܼܒܼ ܡܥܲܟܲܪ ܠܹܗ ܡܸܕܸܡ ܠܐܲܠܵܗܵܐ ܡ̣ܢ ܕܢܸܥܒܸܿܕ ܗܵܘ̇ ܡܵܐ ܕܨܵܒܹ̇ܐ : ܕܢܸܗܘܸܐ ܗ̄ܘ̣ ܒܸܤܪܵܐ ܡܥܲܟܲܪ ܠܹܗ ؟ ܢܸܤܛܘܿܪܝܼܘܿܣ . ܩܲܕܼܡܵܐܝܼܬܼ ܗܵܟܹܝܠ ܥܲܩܸܒܼ ܗܵܘ̇ ܡܵܐ ܕܐܸܡ݂ܲܪܬܿ : pb. 25 ܕܗܵܟܲܢܵܐ ܨܒܼܵܐ ܐܲܠܵܗܵܐ : ܚܵܘܵܐ ܠܲܢ ܗܵܕܹܐ . ܠܗܵܝ̇ ܓܹܝܪ ܕܟܼܠܡܸܕܼܡ ܕܨܵܒܹ̇ܐ ܐܲܠܵܗܵܐ ܡܸܫܟܲܚ ܠܡܸܥܒܲܕܼ : ܟ̱ܠܹܗ ܪܸܥܝܵܢܵܐ ܕܓܼܵܘܵܐ ܫܵܠܹ̇ܡ . ܬܘܼܒܼ ܕܹܝܢ ܒܬܲܚܘ̈ܝܵܬܼܵܐ ܕܕܲܠܩܘܼܒܼܠܵܐ ܡܸܬܼܚܲܫܲܚ ܐܲܢ̄ܬܿ . ܗܵܘ̇ ܓܹܝܪ ܕܡ̣ܢ ܟܹܐܦܵܐ ܐܵܘ ܡ̣ܢ ܐܲܪܥܵܐ ܗܵܘܹ̇ܐ ܒܲܪܢܵܫܵܐ : ܟܝܵܢܵܐ ܕܒܲܪܢܵܫܵܐ ܐܝܼܬܼܵܘܗܝ . ܒܕܲܗܘ̤ܵܐ ܫܲܪܝܼܪܵܐܝܼܬܼ ܒܲܪܢܵܫܵܐ : ܘܠܵܘ ܟܝܵܢܵܐ ܕܟܹܐܦܵܐ ܐܵܘ ܕܐܲܪܥܵܐ . ܘܗܵܝ̇ ܕܡ̣ܢ ܦܲܓܼܪܵܐ ܐ̄ܢܵܫܵܝܵܐ ܗܘ̤ܵܬܼ ܩܵܝܑܸܡܬܼܵܐ ܕܡܸܠܚܵܐ : ܟܝܵܢܵܐ ܕܗܵܘ̇ ܡܸܕܸܡ ܗܘ̤ܵܬܼ ܒܲܠܚܘܿܕܼ . ܐܲܝܠܹܝܢ ܓܹܝܪ ܕܡ̣ܢ ܐܘܼܤܝܼܵܐ ܩܲܕܼܡܵܝܵܬܼܵܐ ܡܸܫܬܲܚ̱ܠܦܝܼܢ : ܠܗܵܘ̇ ܟܝܵܢܵܐ ܒܲܠܚܘܿܕܼ ܩܢܹܝܢ : ܕܲܠܗܵܘ̇ ܕܠܹܗ ܐܸܫܬܲܚܠܲܦܘ . ܡܵܕܹܝܢ : ܐܸܢܗܘ̤ ܕܡ̣ܢ ܗܘܼܠܹܐ ܩܲܕܼܡܝܵܬܼܵܐ ܕܲܟܼܝܵܢܵܐ ܕܐܲܠܵܗܵܐ ܐܵܡܲ݁ܪ ܐܲܢ̄ܬܿ ܕܲܗܘ̤ܵܐ ܟܝܵܢܵܐ ܕܒܸܤܪܵܐ : ܗܵܝ̇ ܐܘܼܤܝܼܵܐ ܩܢܸܐ : ܕܲܗܘ̤ܵܐ ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܒܼܡܸܕܸܡ ܠܵܐ ܡܲܥܒܿܕܼܵܐ ܐܲܝܟܼ ܕܐܸܡ̇ܪܹܬܼ : ܕܡ̣ܢ ܟܹܐܦܵܐ ܐܵܘ ܡ̣ܢ ܐܲܪܥܵܐ ܐܵܘ ܡ̣ܢ ܙܲܪܥܵܐ ܕܒܲܪܢܵܫܵܐ ܗܵܘ̇ܝܵܐ ܐܘܼܤܝܼܵܐ ܕܲܒܼܢܲܝ̈ܢܵܫܵܐ . ܗܵܘ̇ ܓܹܝܪ ܕܡ̣ܢ ܐܘܼܤܝܼܵܐ ܩܲܕܼܡܵܝܵܬܼܵܐ ܐܝܼܬܼܵܘܗܝ : ܡܸܫܬܲܚܠܲܦ ܠܲܟܼܝܵܢܵܐ ܗܵܘ̇ ܕܲܗܘ̤ܵܐ . ܘܐܸܢܗ̤ܘ ܕܠܵܐ ܡܸܫܬܲܚܠܲܦ : ܐܵܦܠܵܐ ܒܲܟܼܝܵܢܵܐ ܗܵܘܹ̇ܐ ܒܸܤܪܵܐ . ܤܘܿܦܪܘܿܢܝܘܿܣ . ܗܵܕܹܐ ܡܸܠܬܼܵܐ ܟܬܼܵܒܼܵܐ ܐܲܠܵܗܵܝܵܐ ܫܵܪܹܐ ܠܵܗ̇ ܠܵܟܼ : ܘܠܵܐ ܫܵܒܹ̇ܩ ܠܡܸܬܼܥܲܫܵܢܘܼ ܘܲܠܡܹܐܡܲܪ ܦܵܤܘܿܩܵܐܝܼܬܼ . ܚܘܼܛܪܵܐ ܓܹܝܪ ܕܡܘܼܫܹܐ : ܟܲܕܼ ܗܘ̤ܵܐ ܫܲܪܝܼܪܵܐܝܼܬܼ ܚܸܘܝܵܐ : ܚܸܘܝܵܐ ܐܝܼܬܼܵܘܗܝ ܐܵܦ ܚܘܼܪܵܐ . ܘܡܲܝ̈ܵܐ ܕܢܝܼܠܘܿܣ ܕܲܗܘ̤ܵܘ ܕܡܵܐ : ܟܝܵܢܵܐ ܗܘ̤ܵܘ ܕܲܕܼܡܵܐ ܐܵܦ ܕܡܲܝ̈ܵܐ . ܐܘܼܤܝܼܵܐ ܗ̤ܝ : ܐܵܦܸܢ ܐܸܫܬܲܚ̱ܠܦܲܬ̤ . ܘܡܸܛܠ pb. 26 ܗܵܢܵܐ : ܡܸܬܼܚܲܫܚܝܼܢ ܗ̄ܘ̣ܵܘ ܒܢܲܝ̈ ܝܑܼܤܪܵܝܹܠ ܒܡܲܝ̈ܐ ܕܲܗܘ̤ܵܘ ܕܡܵܐ ܐܲܝܟܼ ܟܝܵܢܵܐ ܕܡܲܝ̈ܐ : ܘܡܘܼܫܹܐ ܒܚܸܘܝܵܐ ܐܲܝܟܼ ܚܘܼܛܪܐ : ܒܲܕܼܫܲܪܝܼܪܵܐܝܼܬܼ : ܬܲܪ̈ܬܲܝܗܹܝܢ ܐܝܼܬܼܵܘܗܝ ܗ̄ܘ̣ܵܐ . ܐܲܝܟܲܢܵܐ ܓܹܝܪ ܕܨܵܒܹ̇ܐ ܐܲܠܵܗܵܐ : ܡܩܝܼܡ ܠܲܟܼܝܵܢܹ̈ܐ . ܟܒ . ܥܲܠ ܗܵܝ̇ : ܕܡܲܝ̈ܵܐ ܕܢܝܼܠܘܣ ܟܲܕܼ ܐܸܫܬܲܓܼܬܝܼܘ ܠܐܘܼܤܝܼܵܐ ܕܲܕܼܡܵܐ : ܗܵܝ̇ ܐܘܼܤܝܼܵܐ ܒܠܲܚܘܿܕܼ ܐܝܼܬܼ ܗ̄ܘ̣ܵܐ ܠܗܘܿܢ ܗܵܝ̇ ܕܠܵܗ̇ ܐܸܫܬܲܚܠܲܦܘ . ܢܸܤܛܘܿܪܝܼܘܿܣ . ܬܘܼܒܼ ܒܬܲܚ̈ܘܝܵܬܼܵܐ ܕܕܼܵܡ̈ܝܵܢ ܠܗܵܠܹܝܢ ܡܸܬܼܚܲܫܲܚ ܐܲܢ̄ܬܿ : ܒܲܕܼܤܵܒܲܪ ܐ̄ܢܵܐ ܕܲܡܙܲܠܗܲܙ ܐܲܢ̄ܬܿ . ܗܵܝܕܹܝܢ ܓܹܝܪ ܗܵܘ̈ܝܵܢ ܗ̣̄ܘܲܝ̈ ܬܲܪ̈ܬܲܝܗܹܝܢ ܐܘܼܤ̈ܝܼܣ : ܟܲܕܼ ܡܲܝ̈ܵܐ ܗܵܢ̇ܘܿܢ ܕܡܸܬܼܢܲܤܒܿܝܼܢ ܗ̄ܘ̣ܵܘ ܡ̣ܢ ܥܸܒܼܪ̈ܵܝܹܐ : ܕܡܵܐ ܐܵܦ ܡܲܝ̈ܵܐ ܐܝܼܬܲܝܗܘܿܢ ܗ̄ܘ̣ܵܘ . ܐܵܘ ܗܵܢ̇ܘܿܢ ܕܡܸܬܼܢܲܤܒܿܝܼܢ ܗ̄ܘ̣ܵܘ ܡ̣ܢ ܡܸܨܪ̈ܵܝܹܐ : ܒܵܗ̇ ܟܲܕܼ ܒܵܗ̇ ܐܝܼܬܲܗܘܿܢ ܗ̄ܘ̣ܵܘ ܬܲܪ̈ܬܲܝܗܹܝܢ . ܐܸܢ ܕܹܝܢ : ܗܵܢ̇ܘܿܢ ܡܲܝ̈ܵܐ ܒܲܠܚܘܿܕܼ ܐܝܼܬܲܝܗܘܿܢ ܗ̄ܘ̣ܵܘ : ܘܗܵܠܹܝܢ ܒܲܠܚܘܿܕܼ ܕܡܵܐ : ܘܡ̣ܢ ܒܵܬܲܪܟܸܢ ܡܸܫܬܲܚ̱ܠܦܝܼܢ ܗ̄ܘ̣ܵܘ . ܟܲܕܼ ܓܹܝܪ ܡܸܬܼܢܲܤܒܿܝܼܢ ܗ̄ܘ̣ܵܘ : ܡܸܫܬܲܚ̱ܠܦܝܼܢ ܗ̄ܘ̣ܵܘ ܗܵܠܹܝܢ ܕܡܸܬܼܢܲܤܒܿܝܼܢ ܗ̄ܘ̣ܵܘ : ܘܬܼܘܼܒ ܡܸܕܸܡ ܐ̄ܚܪܹܝܢ ܐܝܼܬܲܘܿܢ ܗ̄ܘ̣ܵܘ : ܐܸܠܵܐ ܐܸܢ ܗܵܘ̇ ܡܸܕܸܡ ܕܗܵܘܹ̇ܝܢ ܗ̄ܘ̣ܵܘ . ܐܲܝܟܲܢܵܐ ܗܵܟܹܝܠ ܠܵܘ ܒܗܵܠܹܝܢ ܗܸܢܹܝܢ ܟܲܕܼ ܗܸܢܹܝܢ ܡܸܬܼܚܲܙ̈ܝܵܢ : ܕܗܵܘ̇ ܕܗܵܘܹ̇ܐ ܒܲܟܼܝܵܢܵܐ : ܡ̣ܢ ܟܠ ܦܪܘܿܣ . ܗ̤ܘ ܐܝܼܬܼܵܘܗܝ ܗܵܘ̇ ܡܵܐ ܕܵܗܘ̤ܵܐ ܒܲܟܼܝܵܢܵܐ : ܘܠܵܘ ܡܸܕܸܡ ܐ̄ܚܪܹܝܢ . ܤܘܿܦܪܘܿܢܝܘܿܣ . ܘܗܵܐ ܬܲܪ̈ܬܲܝܗܹܝܢ ܚܵܙܹ̇ܝܢ ܚ̄ܢܲܢ ܕܐܸܡ݂ܲܪ ܟܬܼܵܒܼܵܐ pb. 27 ܐܲܠܵܗܵܝܵܐ : ܕܡܸܢܵܗ̇ ܟܲܕܼ ܡܸܢܵܗ̇ ܕܐܘܼܤܝܼܵܐ ܗܵܘ̈ܝܵܢ ܬܲܪ̈ܬܲܝܗܹܝܢ ܒܲܟܼܝܵܢܵܐ : ܟܲܕܼ ܐܵܡܲ݁ܪ ܗܵܘ̇ ܕܡ̣ܢ ܥܲܦܪܵܐ ܘܐܲܪܥܵܐ ܗܘ̤ܵܐ ܒܲܪܢܵܫܵܐ : ܘܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܐܸܢܵܐ ܥܲܦܪܵܐ ܐ̄ܢܵܐ ܘܩܸܛܡܵܐ . ܐܸܢܗ̤ܘ ܕܠܵܘ ܒܲܟܼܬܼܵܒܼܵܐ ܟܵܐܹ̇ܐ ܐܲܢ̄ܬܿ : ܐܲܝܟܼ ܡ̇ܢ ܕܠܵܐ ܡܸܬܼܡܲܨ̈ܝܵܢܝܵܬܼܵܐ ܐܵܡܲ݁ܪ : ܕܲܠܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܲܪܢܵܫܵܐ : ܒܲܟܼܝܵܢܹܗ ܒܲܪܢܵܫܵܐ : ܐܵܡܲ݁ܪ : ܥܲܦܪܵܐ ܐ̄ܢܵܐ ܘܩܸܛܡܵܐ . ܟܓ . ܥܲܠ ܗܵܝ̇ : ܕܲܚܕܼܵܐ ܐܘܼܤܝܼܵܐ ܐܲܝܕܵܐ ܕܲܒܼܬܲܪܬܹܿܝܢ ܐܘܼܤ̈ܝܼܣ ܡܸܬܼܚܲܙܝܵܐ : ܒܲܚܕܼܵܐ ܐܘܼܤܝܼܵܐ ܐܝܬܹܝܗ̇ ܒܲܟܼܝܵܢܵܐ : ܒܗܵܝ̇ ܕܹܝܢ ܐ̄ܚܪܹܬܼܵܐ ܒܐܸܤܟܹܿܡܵܐ ܒܲܠܚܘܿܕܼ . ܢܸܤܛܘܿܪܝܼܘܿܣ . ܐܸܢܗ̤ܘ ܕܟܲܕܼ ܥܲܠ ܟܝܵܢܹܗ ܕܒܲܪܢܵܫܵܐ ܡܬܲܢܸܐ ܗܵܠܹܝܢ ܟܬܼܵܒܼܵܐ ܐܲܠܵܗܵܝܵܐ ܐܵܡܲ݁ܪ : ܘܟܼܠ ܐ̄ܢܵܫ ܟܝܵܢܵܐ ܕܒܲܪܢܵܫܵܐ ܐܝܼܬܼܵܘܗܝ ܘܠܵܐ ܡܕܸܡ ܐ̄ܚܪܹܝܢ . ܡܵܕܹܝܢ ܐܵܦ ܐܲܠܵܗܵܐ ܡܸܠܬܼܵܐ ܕܲܗܘ̤ܵܐ ܫܲܪܝܼܪܵܐܝܼܬܼ ܒܲܟܼܝܵܢܵܐ ܒܲܪܢܵܫܵܐ : ܥܲܦܪܵܐ ܐܝܼܬܼܵܘܗܝ ܐܵܦ ܩܸܛܡܵܐ ܒܲܟܼܝܵܢܵܐ . ܘܠܵܘ ܡ̣ܢ ܐܘܼܤܝܼܵܐ ܕܐܲܠܵܗܵܐ ܗ̄ܘ̣ : ܐܸܠܵܐ ܡ̣ܢ ܥܲܦܪܵܐ ܘܩܸܛܡܵܐ . ܐܸܢܗ̤ܘ ܕܗܵܝ̇ ܕܡܸܢܵܗ̇ ܗܘ̤ܵܐ : ܗܵܕܹܐ ܡܵܘܕܥܵܐ . ܐܸܢܕܹܝܢ ܟܠܢܵܫ ܒܲܟܼܝܵܢܵܐ ܗܵܕܹܐ ܐܝܼܬܼܵܘܗܝ : ܗ̤ܘ ܕܹܝܢ ܠܵܐ ܐܝܼܬܼܵܘܗܝ ܐܘܼܤܝܼܵܐ ܗܵܕܹܐ : ܐܸܠܵܐ ܐܘܼܤܝܼܵܐ ܕܐܲܠܵܗܵܐ : ܒܲܪܢܵܫܵܐ ܠܵܐ ܗ̄ܘ̣ܵܐ : ܐܸܠܵܐ ܒܐܸܤܟܹܿܡܵܐ : ܐܲܝܟܼ ܕܐܵܡ̇ܪܝܼܢ ܡܵܢܝܼܢܵܝܹ̈ܐ : ܘܐܵܦ ܡܸܠܹ̈ܐ ܕܲܥܠܵܘܗܝ ܒܐܸܤܟܹܡܵܐ ܐܸܢܹܝܢ : ܕܠܵܐ ܢܸܬܼܓܿܠܹܐ ܗܵܘ̇ ܡܵܐ ܕܐܝܼܬܼܵܘܗܝ ܠܟܼܠܢܵܫ . ܡܸܛܠ ܕܲܚܕܼܵܐ ܐܘܼܤܝܼܵܐ : ܐܸܢ ܒܬܲܪܬܹܝܢ ܐܘܼܤ̈ܝܼܵܣ ܡܸܬܼܝܲܕܼܥܵܐ : ܒܗܵܝ̇ ܚܕܼܵܐ pb. 28 ܐܝܼܬܹܝܗ̇ ܐܘܼܤܝܼܵܐ : ܒܗܵܝ̇ ܕܹܝܢ ܐ̄ܚܪܹܬܵܐ ܒܐܸܤܟܹ̇ܡܵܐ ܐܵܘ ܒܪܲܓܵܠܘܼܬܼܵܐ ܘܲܒܼܗܲܓܵܓܼܵܐ . ܤܘܿܦܪܘܿܢܝܘܿܣ . ܘܠܵܐ ܡܸܕܸܡ ܝܲܬܿܝܼܪ ܡ̣ܢ ܗܵܘ̇ ܠܵܐ ܝ̈ܗܹܒܼ ܐܲܢ̄ܬܿ ܠܐܲܠܵܗܵܐ : ܐܸܠܵܐ ܕܢܸܗܘܸܐ ܐܲܠܵܗܵܐ ܫܲܪܝܼܪܵܐܝܼܬܼ ܒܲܟܼܝܵܢܵܐ ܐܵܦ ܒܲܪܢܵܫܵܐ ܢܸܗܘܸܐ ܒܲܟܼܝܵܢܵܐ . ܗܘ̤ ܟܲܕܼ ܗܘ̤ ܟܝܵܢܵܐ ܒܬܲܪ̈ܬܲܝܗܹܝܢ : ܐܸܠܵܐ ܐܸܢ ܕܐܲܠܵܗܵܐ ܒܒܲܪܢܵܫܵܐ . ܘܐܲܝܕܵܐ ܡܸܬܼܒܲܪܢܫܵܢܘܼܬܼܵܐ : ܐܸܠܵܐ ܐܸܢ ܗܵܝ̇ ܕܒܲܟܼܝܵܢܵܐ ܗܘ̤ܵܐ ܒܲܪܢܵܫܵܐ ܒܲܟܼܝܵܢܵܐ ܕܒܲܟܼܝܼܢܲܢ ܡܲܠܸܠ̣ ܠܲܢ : ܟܲܕܼ ܟܠܗܹܝܢ ܐܲܝܠܹܝܢ ܕܕܝܼܠܲܢ ܟܝܵܢܵܐܝܼܬܼ ܤܲܝܒܲܪ . ܕܡܸܛܠ ܨܒܼܘܼܬܼܵܐ ܗܵܕܹܐ ܐܵܦ ܐܸܬܼܒܲܪܢܲܫ . ܐܸܠܵܐ ܬܘܼܒܼ ܒܝܲܕܼ ܡܸܨܥ̈ܝܐ ܘܲܠܒܼܘܼܫܵܐ ܕܐܸܤܟܹܿܡܵܐ . ܘܕܲܐܲܝܟܼ ܗܵܕܹܐ ܫܟܼܝܼܪܘܼܬܼܵܐ ܤܵܝ̇ܡܝܼܢ ܐܢ̄ܬܿܘܿܢ ܕܲܥܒܲܕܼ ܐܲܠܵܗܵܐ : ܟܲܕܼ ܡܸܬܿܕܲܡܸܐ ܒܲܛܪ̈ܓܼܘܿܕܹܐ ܘܲܒܼܙܲܡܵܪܹ̈ܐ ܕܲܒܼܦܘܼܪܤܵܐ ܡܚܲܦܹܝܢ . ܟܕ . ܥܲܠ ܗܵܝ̇ : ܕܗܵܘ̇ ܕܒܲܟܼܝܵܢܹܗ ܡܸܫܪܚܵܐ ܕܢܸܬܼܚܙܸܐ : ܕܢܸܗܘܸܐ ܡܸܕܸܡ ܐ̄ܚܪܹܝܢ ܕܒܹܗ ܢܸܬܼܚܙܸܐ ܠܵܐ ܤܢܝܼܩ . ܢܸܤܛܘܿܪܝܼܘܿܣ . ܐܸܠܵܐ ܐܘܿ ܬܡܝܼܗܵܐ : ܩܵܘ̇ܐ ܠܲܡܦܲܚܵܡܘܼ ܐܲܝܠܹܝܢ ܕܐܸܬܼܐ̱ܡܲܪ ܡܸܢܵܟܼ : ܕܲܕܠܵܐ ܡܸܨܥܵܝܵܐ ܐܼܬܼܚܙܝܼ ܠܲܢ ܒܲܟܼܝܵܢܵܐ ܕܝܼܠܹܗ : ܡܸܛܠ ܐܲܝܕܵܐ ܗܵܟܹܝܠ ܐܸܡ݂ܲܪܬܿ : ܕܗܘ̤ ܗܘ̤ܵܐ ܟܝܵܢܵܐ ܕܒܲܪܢܵܫܵܐ ܟܲܕܼ ܩܵܘ̣ܝܼ ܐܲܠܵܗܵܐ ؟ ܗܵܘ̇ ܓܹܝܪ ܕܒܲܟܼܝܵܢܹܗ ܡܸܬܼܚܙܸܐ : ܠܵܐ ܤܢܝܼܩ ܕܐܘܼܤܝܼܵܐ ܐ̄ܚܪܹܬܵܐ ܢܸܗܘܸܐ ܕܒܼܵܗ̇ ܢܸܬܼܚܙܸܐ . ܐܸܢ ܒܕܼܝܼܠܹܗ ܡܸܬܼܚܙܸܐ ܗ̄ܘ̣ܵܐ : ܘܗܵܝ̇ ܕܠܵܐ ܡܸܫܟܿܚܵܐ ܐܵܡܲ݁ܪ ܐܲܢ̄ܬܿ : ܕܗ̤ܘ ܠܹܗ ܗܘ̤ܵܐ ܡܸܨܥܝ̈ܐ . pb. 29 ܡܸܨܥܝܐ ܓܹܝܪ ܠܵܐ ܗ̄ܘ̣ܵܐ ܕܚܲܕܼ : ܐܲܠܵܗܵܐ ܕܹܝܢ ܚܲܕܼ ܗ̄ܘ̣ . ܘܡܸܛܠ ܗܵܢܵܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܐ ܡܸܨܥܝܐ ܕܐܲܠܵܗܵܐ . ܟܗ . ܥܲܠ ܗܵܝ̇ : ܕܐܸܢ ܒܗܵܘ̇ ܡܵܐ ܕܐܸܬܼܚܙܝܼ ܐܲܠܵܗܵܐ ܠܩܲܕܝܼ̈ܫܹܐ : ܒܫܘܼܚܠܵܦ ܐܘܼܤܝܼܵܐ ܐܸܬܼܚܙܝܼ : ܡܵܕܹܝܢ ܒܐܘܼܤ̈ܝܼܵܣ ܤܲܓܿܝܼܵܐܬܼܵܐ ܘܠܵܘ ܒܲܚܕܼܵܐ ܐܸܬܼܒܲܪܢܲܫ . ܬܘܼܒܼ ܕܹܝܢ ܒܗܵܝ̇ ܐܸܬܿܛܦܝܼܣ ܠܲܡܚܵܪ : ܚܕܼܵܐ ܡܸܬܼܒܲܪܢܵܫܢܘܼܬܼܵܐ ܐܵܡܲ݁ܪ ܐܲܢ̄ܬܿ ܥܲܠ ܐܲܠܵܗܵܐ : ܐܵܘ ܤܲܓܿܝܼ̈ܐܵܬܼܵܐ ؟ ܐܲܝܟܲܢܵܐ ܐܸܵܡܲ݁ܪ ܐܲܢ̄ܬܿ ܠܗܵܕܹܐ ؟ ܡܸܛܠ ܗܵܟܹܝܠ ܕܐܵܡ̇ܪܝܼܢ ܐܢ̄ܬܿܘܿܢ : ܕܥܲܠ ܐܲܒܼܪܵܡܵܡ ܘܝܲܥܩܘܿܒܼ ܟܝܢܵܐ ܕܒܲܪܢܵܫܵܐ ܗܘ̤ܵܐ ܘܐܸܬܼܚܙܝܼ : ܘܥܲܠ ܟܠ ܚܲܕܼ ܚܲܕܼ ܡ̣ܢ ܩܲܕܼܝܼ̈ܫܹܐ ܒܐܲܝܢܵܐ ܕܲܗܘ̤ܵܐ ܐܸܤܟܹܿܡܵܐ ܕܐܸܬܼܚܙܝܼ : ܟܝܵܢܵܐܝܼܬܼ ܐܸܫܬܲܚܠܲܦ ܠܲܟܼܝܵܢܵܐ ܕܐܸܬܼܚܙܝܼ : ܘܲܒܼܚܲܪܬܼܵܐ ܕܝܵܘ̈ܡܵܬܼܵܐ ܐܸܫܬܲܚܠܲܦ ܠܲܟܼܝܵܢܵܐ ܕܒܲܪܢܵܫܵܐ ܠܡܸܬܼܒܲܪܢܸܵܫܘܼ : ܡܸܬܼܒܲܪ̈ܢܫܵܢܘܵܬܼܵܐ ܤܲܓܿܝܼ̈ܐܵܬܼܵܐ ܐܵܡ̇ܪܝܼܢ ܐܢ̄ܬܿܘܿܢ : ܐܸܢ ܠܗܵܝ̇ ܓܹܝܪ ܕܒܲܕܝܵܢܹܗ ܐܸܬܼܒܲܪܢܲܫ ܫܵܠܡ̇ܝܼܢ ܐܢ̄ܬܿܘܿܢ : ܕܐܝܼܬܹܝܗ̇ ܡܸܬܼܒܲܪܢܵܫܢܘܼܬܼܵܐ . ܤܲܓܿܝܼܐܝܼܢ ܐܸܢܘܿܢ ܫܘܼ̈ܚܠܵܦܹܐ : ܕܲܒܼܗܘܿܢ ܐܸܬܼܚܙܝܼ ܒܐܸܤܟܹܿܡܵܐ . ܤܘܿܦܪܘܿܢܝܘܿܣ . ܚܕܼܵܐ ܡܸܬܼܒܲܪܢܵܫܢܘܼܬܼܵܐ ܐܵܡ̇ܪܝܼܢ ܚ̄ܢܲܢ ܕܗܵܝܕܹܝܟ ܫܲܪܝܼܪܵܐܝܼܬܼ ܐܸܬܼܒܲܪܢܲܫ ܒܲܟܼܝܵܢܹܗ : ܘܠܵܘ ܟܲܕܼ ܠܐ̄ܢܵܫ̈ܝܼܢ ܐܸܬܼܚܙܝܼ : ܐܲܟܼܙܢܵܐ ܕܠܲܐܒܼܪܵܗܵܡ ܘܲܠܝܲܥܩܘܿܒܼ : ܐܸܠܵܐ ܕܲܠܟܼܠ ܐ̄ܢܵܫ . ܟܘ . ܥܲܠ ܗܵܝ̇ : ܕܐܸܢ ܥܲܠ ܕܲܠܟܼܠ ܐ̄ܢܵܫ ܐܸܬܼܚܙܝܼ ܘܠܵܐ ܠܚܲܕܼܚܕܼܵܢܹ̈ܐ : ܐܲܟܼܙܢܵܐ ܕܲܠܩܲܕܝܼ̈ܫܹܐ : ܡܸܬܼܐܲܡܪܵܐ ܡܸܠܬܼܵܐ ܗܵܝ̇ pb. 30 ܕܐܸܬܼܒܼܲܢܲܫ : ܒܗܵܝ ܕܠܵܐ ܠܟܼܠܗܘܿܢ ܒܢܲܝ̈ܢܵܫܵܐ ܐܸܬܼܚܙܝܼ : ܐܵܠܦܵܐ ܡܵܕܹܝܢ ܐܸܬܼܒܲܪܢܲܫ . ܢܸܤܛܘܿܪܝܼܣ . ܒܗܵܕܹܐ ܡܸܠܬܼܵܐ : ܕܐܵܦܠܵܐ ܐܸܬܼܒܲܪܢܲܫ : ܒܗܵܝ̇ ܕܠܵܘ ܠܟܼܠܢܵܫ ܐܸܬܼܚܙܝܼ : ܐܸܠܵܐ ܠܗܵܢ̇ܘܿܢ ܕܲܒܼܦܵܠܸܤܛܝܼܢܹܐ : ܠܡܵܢ ܗܵܟܹܝܠ ܡܢܵܬܼܵܢܵܐܝܼܬܼ ܗܘ̤ܵܬܼ ܡܬܼܒܲܪܢܵܫܢܘܼܬܹܗ : ܘܠܵܘ ܕܲܠܟܼܠܢܵܫ ؟ ܐܵܘ ܒܗܵܝ̇ ܕܲܗܘ̤ܵܐ ܒܲܟܼܝܵܐ ܒܲܪܢܵܫܵܐ : ܟܲܕܼ ܒܟܼܠܙܒܲܢ ܐܸܬܼܒܲܪܢܲܫ ܘܲܠܟܼܠ ܐ̄ܢܵܫ ܐܸܬܼܚܙܝܼ : ܠܗܵܕܹܐ ܐܵܡܲ݁ܪ ܐܲܢ̄ܬܿ ܡܸܬܼܒܲܪܢܵܫܢܘܼܬܼܵܐ ؟ ܟܙ . ܕܥܲܠ ܗܵܝ̇ ܡܸܬܲܐܡܪܵܐ ܥܠܵܘܗܝ ܡܸܬܼܒܲܪܢܵܫܢܘܼܬܼܵܐ : ܒܗܵܝ̇ ܕܒܲܟܼܝܵܢܵܐ ܐ̄ܢܵܫܵܝܵܐ ܐܸܬܼܚܙܝܼ . ܐܸܢ ܕܹܝܢ ܚܕܼܵܐ ܗܘ̤ܵܬܼ ܫܲܪܝܼܪܵܐܝܼܬܼ ܡܸܬܼܒܲܢܵܫܢܘܼܬܼܵܐ . ܘܲܕܼܟܼܠܢܵܫ : ܘܠܵܘ ܕܐ̄ܢܵܫ̈ܝܼܢ . ܘܲܕܼܗܵܢܘܿܢ ܕܲܚܙܵܐܘܼܗܝ : ܘܗܵܢ̇ܘܿܢ ܕܠܵܐ ܚܙܵܐܘܼܗܝ . ܘܕܲܐܝܠܹܝܢ ܕܗܵܘܹ̇ܝܢ : ܘܕܲܐܝܠܹܝܢ ܕܡ̣ܢ ܩܕܼܝܼܡ ܗܘ̤ܵܘ . ܘܕܼܠܟܼܠܹܗ ܟܝܵܢܵܐ ܐܲܟܲܚ̄ܕܼ ܗܘ̤ܵܬܼ ܡܸܬܼܒܲܪܢܵܫܢܘܼܬܼܵܐ : ܘܠܵܝܵܐܝܼܬܼ ܡܵܘܕܹܝܢ ܚ̄ܢܲܢ : ܕܠܵܘ ܟܝܵܢܵܐ ܕܒܲܪܢܵܫܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ . ܠܵܐ ܓܹܝܪ ܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ : ܗܵܘ̇ ܕܠܵܐ ܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ ܐܸܠܵܐ ܕܐܲܠܵܗܵܐ . ܐܸܠܵܐ ܒܐܘܼܤܝܼܵܐ ܕܒܲܪܢܵܫܵܐ ܫܲܪܝܼܪܵܐܝܼܬܼ ܒܲܪܢܵܫܵܐ : ܡ̣ܢ ܟܝܵܢܵܐ ܫܲܪܝܼܪܵܐ ܕܒܲܪܢܵܫܵܐ ܫܲܪܝܼܪܵܐ : ܕܒܹܗ ܐܲܝܟܼ ܕܒܲܟܼܝܵܢܵܐ ܟ̱ܠܹܗ ܠܟܼܠ ܐܸܬܼܒܲܪܢܲܫ . ܘܥܲܒܼܕܹܗ ܦܲܪܨܘܿܦܵܐ ܕܝܼܠܹܗ : ܘܐܸܬܼܓܠܝܼ ܒܐܲܝܠܹܝܢ ܕܲܒܼܢܲܝ̈ܢܵܫܵܐ : ܟܲܕܼ ܡܸܬܿܕܲܒܲܪ ܒܲܟܼܝܵܢܵܐ ܕܒܲܪܢܵܫܵܐ : ܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܵܐ ܐ̄ܢܵܫܵܝܵܐ . ܐܲܟܼܙܢܵܐ ܕܡܲܠܟܵܐ ܒܐܸܤܟ݂ܡܵܐ ܕܦܵܠܚܵܐ : ܦܵܠܚܵܐܝܼܬܼ ܘܠܵܘ ܡܲܠܟܵܝܼܬܼ : pb. 31 ܚܵܙܹ̇ܩ ܒܦܵܠܚܘܼܬܼܵܐ ܒܐܲܝܠܹܝܢ ܕܲܤܢܝܼ̈ܩܵܢ ܥܲܠ ܬܘܼܪܵܨܵܐ . ܘܲܒܼܟܼܠ ܡܸܬܸܐ̱ܡܲܪ ܕܚܵܙܹ̇ܩ : ܒܗܵܝ̇ ܕܲܗܘ̤ܵܐ ܐܸܤܟܹܿܡܵܐ ܕܚܲܕܸ ܠܵܦܚܵܐ : ܗܵܘ̇ ܕܲܠܟܼܠܗܘܿܢ ܦܵܠܚܹ̈ܐ ܡܲܠܒܸܿܫ . ܗܵܟܲܢܵܐ : ܒܚܲܕܼ ܒܲܪܢܵܫܵܐ : ܠܟܼܠܗܘܿܢ ܒܢܲܝ̈ܢܵܫܵܐ ܕܡܸܢܹܗ ܕܲܟܼܝܵܢܵܐ ܗ̄ܘ̣ܵܘ ܐܸܬܼܒܲܪܢܲܫ : ܘܲܕܼ ܒܲܟܼܝܵܢܵܐ ܕܝܼܠܗܘܿܢ ܗ̄ܘ̣ܵܐ . ܘܒܹܗ ܠܟܼܠܢܵܫ ܡܲܠܸܠ̣ : ܐܲܝܟܼ ܕܒܲܟܼܝܵܢܹܗ ܡܲܠܸܠ̣ . ܤܘܿܦܪܘܿܢܝܘܼܣ . ܐܝܼܛܵܐ : ܟܲܕܼ ܗܘ̤ܵܐ ܒܲܟܼܝܵܢܵܐ ܕܒܲܪܢܵܫܵܐ : ܡܸܬܼܐ̱ܡܲܪ ܕܐܸܬܼܒܲܪܢܲܫ . ܘܒܼܐܝܼܕܹܗ ܘܒܹܗ ܠܟܼܠܢܵܫ : ܘܠܵܘ ܝܲܬܿܝܼܪܵܐܝܼܬܼ ܡܸܛܠܵܬܹܗ . ܒܕܲܗܘ̤ܵܐ ܗܘ̤ ܒܲܪܢܵܫܵܐ ܒܲܫܪܵܪܵܐ : ܘܲܒܼܗܵܕܹܐ ܢܸܫܬܵܘܬܲܦ ܠܒܲܪܢܵܫܵܐ ܕܡܸܢܹܗ ܕܲܟܼܝܵܢܗܘܿܢ ܐܝܬܼܵܘܗܝ . ܘܲܗܘ̤ܵܬܼ ܒܲܫܪܵܪܵܐ ܡܸܬܼܒܲܪܢܵܫܢܘܼܬܼܵܐ : ܒܗܵܝ̇ ܕܒܲܟܼܝܵܢܵܐ ܕܝܼܠܹܗ ܗܘ̤ܵܐ ܒܲܪܢܵܫܵܐ : ܘܠܵܐ ܐܸܤܬܿܢܸܩ ܥܲܠ ܟܝܵܢܵܐ ܐ̄ܚܪܹܢܵܐ . ܢܸܤܛܘܼܪܝܼܣ . ܠܵܐ ܓܹܝܪ ܐܝܼܬܹܝܗ̇ ܗܵܕܹܐ ܡܸܬܼܒܲܪܢܫܵܢܘܼܬܼܵܐ : ܐܲܝܟܼ ܕܐܵܦܠܵܐ ܡܲܠܟܵܐ ܗܵܝ̇ ܕܡܲܠܟܵܐܝܼܬܼ ܒܐܸܤܟܹܡܵܐ ܕܦܲܠܚܘܼܬܼܵܐ ܡܸܬܼܚܲܫܲܚ : ܘܠܵܘ ܦܵܠܚܵܐܝܼܬܼ ܗܵܘܹ̇ܐ ܠܵܦܚܵܐ . ܐܵܘ ܕܲܠܡܵܐ ܐܲܝܟܼ ܐ̄ܢܵܫ ܢܹܐܡܲܪ : ܕܒܲܫܡܵܐ ܒܲܠܚܘܿܕܼ ܗܵܘܹ̇ܐ ܠܵܦܚܵܐ . ܗܵܟܲܢܵܐ ܐܵܦܠܵܐ ܐܸܬܼܒܲܪܢܲܫ ܐܲܠܵܗܵܐ : ܟܲܕܼ ܠܵܘ ܒܲܟܼܝܵܢܵܐ : ܐܸܠܵܐ . . . ܤܘܿܦܪܘܿܢܝܘܼܣ . ܐܲܝܟܲܢܵܐ ܐܵܡܲ݁ܪ ܐܲܢ̄ܬܿ ܠܗܵܝ̇ ܕܡܲܠܟܵܐܝܼܬܼ ܘܠܵܦܚܵܐܝܼܬܼ ؟ ܢܸܤܛܘܿܪܝܼܣ . ܐܲܟܼܙܟܵܐ ܕܐܲܪ̈ܓܘܿܢܹܐ ܠܒܼܘܼܫܵܐ ܕܡܲܠܟܿܘܼܬܼܵܐ ܐܝܼܬܲܝܗܘܿܢ ܘܠܵܘ ܕܦܵܠܚܘܼܬܼܵܐ : ܘܠܲܒܼܘܼܫܵܐ ܕܦܵܐܚܹ̈ܐ ܡܵܙܘܿܢܵܐ ܐܝܼܬܼܵܘܗܝ ܗܵܘ̇ ܕܐܝܼܬܼܵܘܗܝ ܕܦܵܠܚܹ̈ܐ ܘܠܵܘ ܕܡܲܠܟܹ̈ܐ . ܐܸܡܲܬܼܝ pb. 32 ܗܵܟܹܝܠ ܕܲܠܒܼܘܼܫܵܐ ܕܦܵܠܚܹ̈ܐ : ܗܵܢܵܘ ܕܹܝܢ ܡܵܙܘܿܢܵܐ : ܢܸܨܒܼܵܐ ܡܲܠܟܵܐ ܠܡܸܠܒܲܫ : ܘܢܸܫܒܿܘܿܩ ܐܲܪ̈ܓܿܘܵܢܹ݂ܐ ܕܡܲܠܟܿܘܼܬܼܵܐ : ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܹܗ ܒܐܸܤܟܹܿܡܵܐ ܕܦܵܠܚܵܐ ܕܲܗܘ̤ܵܐ ܒܹܗ ܡܸܬܼܚܲܫܲܚ : ܟܲܕܼ ܠܵܐ ܢܵܚܹ̈ܬܼ ܡ̣ܢ ܥܘܼܫܢܵܐ ܕܡܲܠܟܿܘܼܬܼܵܐ : ܘܲܒܼܪܵܒܿܘܼܬܼܵܐ ܘܲܒܼܫܘܼܠܛܵܢܵܐ ܕܥܲܠ ܟܠ ܐܝܼܬܼܵܘܝ ܐܵܦ ܒܐܸܤܟܹܡܵܐ ܗܵܢܵܐ . ܟܲܕܼ ܕܹܝܢ ܢܸܨܒܸܿܐ ܠܡܸܬܼܢܲܚܵܬܼܘܼ ܘܲܠܡܸܗܘܵܐ ܚܲܕܼ ܡ̣ܢ ܦܵܠܚܹ̈ܐ : ܠܒܼܘܼܫܵܐ ܢܵܤܹ̇ܒܼ ܡ̣ܢ ܗܵܠܹܝܢ ܕܦܵܠܚܹ̈ܐ : ܐܲܝܟܼ ܕܲܗܘ̤ܵܐ ܠܵܦܵܚܵܐ : ܘܠܵܘ ܕܡܲܠܟܿܘܼܬܼܵܐ : ܘܲܡܟܲܤܸܐ ܒܹܗ ܢܲܦܫܹܗ . ܘܡ̣ܢ ܫܲܘܝܘܼܬܼܵܐ ܡܡܲܠܸܠ ܥܲܡܥܗܘܿܢ . ܘܲܡܦܝܼܣ ܠܗܘܿܢ : ܟܲܕܼ ܠܵܐ ܐܵܠܹ̇ܨ ܠܗܘܿܢ . ܘܥܵܒܹ̇ܕܼ ܥܒܼܵܕܹ̈̇ܐ ܕܡܲܠܟܿܘܼܬܼܵܐ : ܒܐܸܤܟܹܿܡܵܐ ܕܦܵܠܵܚܵܐ . ܗܵܟܼܵܢܵܐ ܐܵܦ ܐܲܠܵܗܵܐ : ܟܲܕܼ ܨܒܼܵܐ ܠܡܸܬܼܒܲܪܢܵܫܘܼ : ܐܸܠܘܼ ܠܵܐ ܐܸܬܼ݂ܵܐ ܒܲܟܼܝܵܢܵܐ ܐ̄ܢܵܫܵܝܵܐ : ܐܸܠܵܐ ܒܵܗ̇ ܒܐܘܼܤܝܼܵܐ ܕܝܼܠܹܗ ܗܘ̤ܵܐ ܒܸܤܪܵܐ : ܐܵܦܠܵܐ ܐܸܬܼܒܲܪܢܲܫ . ܒܗܵܝ̇ ܕܒܼܐܘܼܤܝܼܵܐ ܕܝܼܠܹܗ : ܘܠܵܘ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܐܸܬܼܒܲܪܢܲܫ ܠܗܘܿܢ . ܟܚ . ܥܲܠ ܗܵܝ̇ : ܕܗܵܘ̇ ܕܲܒܼܫܘܼܚܠܵܦܵܐ ܕܐܘܼܤܝܼܵܐ ܗܵܘܹ̇ܐ ܒܲܪܢܵܫܵܐ : ܡ̣ܢ ܟܝܵܢܵܐ ܗ̄ܘ̣ ܐ̄ܚܪܹܢܵܐ : ܘܠܵܘ ܡ̣ܢ ܟܝܵܢܵܐ ܕܲܒܼܢܲܝ̈ܫܵܐ . ܗܵܘ̇ ܓܹܝܪ ܕܲܒܼܫܘܼܚܠܵܦ ܐܘܼܤܝܼܵܐ ܗܵܘܹ̇ܐ ܒܲܪܢܵܫܵܐ : ܡ̣ܢ ܟܝܢܵܐ ܗ̄ܘ̣ ܐ̄ܚܪܹܢܵܐ : ܘܠܵܘ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ . ܒܗܵܝ̇ ܕܡܸܠܬܼܵܐ ܐ̄ܚܪܹܬܼܵܐ ܕܲܟܼܝܵܢܵܐ ܐܝܼܬܼ ܠܹܗ : ܘܠܵܘ ܠܗܵܝ̇ ܕܲܒܼܢܲܝ̈ܢܵܫܵܐ . ܡܸܛܠ ܗܵܝ̇ ܕܒܲܟܼܝܵܢܵܐ ܐܝܼܬܼܵܘܗܝ ܐܲܠܵܗܑܵܐ : ܘܡܸܕܸܡ ܐ̄ܚܪܹܝܢ ܤܛܲܪ ܡ̣ܢ ܟܝܵܢܵܐ ܐܲܠܵܗܵܝܵܐ ܗܘ̤ܵܐ ܐܘܼܤܝܼܵܐ ܕܒܲܪܢܵܫܵܐ : ܐܲܝܟܲܢܵܐ ܕܢܸܗܘ̈ܝܵܢ ܒܲܟܼܝܵܢܵܐ ܬܲܪ̈ܬܲܝܗܹܝܢ . ܠܵܘ ܕܲܗܘ̤ܵܐ ܡ̣ܢ ܟܝܵܢܵܐ ܐܲܠܵܗܵܝܵܐ ܠܲܟܼܝܵܢܵܐ ܐ̄ܢܵܫܵܝܵܐ : ܘܠܵܘ ܡܸܕܸܡ ܐ̄ܚܪܹܝܢ ܡ̣ܢ ܗܵܠܹܝܢ : pb. 33 ܐܝܼܬܼܵܘܗܝ ܒܲܟܼܝܵܢܵܐ ܒܬܲܪ̈ܬܲܝܗܹܝܢ . ܐܸܠܵܐ ܗܵܘ̇ ܡ̇ܢ ܒܲܪܢܵܫܵܐ : ܒܲܪܢܵܫܵܐ ܒܲܠܚܘܿܕܼ . ܘܐܲܠܵܗܵܐ : ܐܲܠܵܗܵܐ ܒܲܠܚܘܿܕܼ . ܤܘܿܦܪܘܿܢܝܼܘܿܣ . ܘܐܸܢ ܠܵܘ ܗܵܟܲܢܵܐ ܢܤܲܒ̣ ܠܡܸܬܼܒܲܪܢܵܫܢܘܼܬܼܵܐ : ܐܸܠܵܐ ܘܒܲܟܼܝܵܢܵܐ ܐ̄ܚܪܹܢܵܐ ܗܘ̤ܵܬܼ : ܘܠܵܘ ܡ̣ܢ ܐܘܼܤܝܼܵܐ ܕܐܲܠܵܗܵܐ : ܐܲܝܟܲܢܵܐ ܬܠܝܼܬܼܵܘܼܬܼܵܐ ܠܵܐ ܡܩܲܒܿܠܵܐ ܬܵܘܤܲܦܬܼܵܐ ܒܲܟܼܝܵܢܵܐ : ܕܐܘܼܤܝܼܵܐ ܕܲܐ̄ܚܪܹܢܵܐ ܩܲܒܿܠܲܬ̤ ؟ ܐܵܘ ܐܲܝܟܲܢܵܐ ܗܵܢܵܐ ܐܲܠܵܗܵܐ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ ܐܝܼܬܼܵܘܗܝ : ܘܠܵܘ ܡ̣ܢ ܐܘܼܤܝܼܵܐ ܕܐܲܠܵܗܵܐ ؟ ܟܛ . ܥܲܠ ܗܵܝ̇ : ܕܲܒܼܗܵܘ̇ ܕܒܼܐܘܼܤܝܼܵܐ ܕܒܲܪܢܵܫܵܐ ܗܵܘܹ̇ܐ ܒܲܪܢܵܫܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ ܗܵܘܹ̇ܐ ܒܲܪܢܵܫܵܐ : ܠܵܐ ܒܲܟܼܝܵܢܵܐ ܘܠܵܐ ܒܦܲܪܨܘܿܦܵܐ ܡܩܲܒܸܠ ܬܵܘܤܲܦܬܼܵܐ . ܢܸܤܛܘܿܪܝܼܣ . ܐܲܝܟܲܢܵܐ ܕܡܲܠܟܵܐ : ܟܲܕܼ ܢܵܤܹ̇ܒܼ ܠܐܒܼܘܼ̈ܫܹܐ ܕܦܵܠܚܘܼܬܼܵܐ ܘܐܝܼܬܼܵܘܗܝ : ܠܵܐ ܗ̄ܘ̣ܵܐ ܡܲܠܟܵܐ ܥܦܝܼܦܵܐ ܗܵܘܹ̇ܐ : ܘܐܵܦܠܵܐ ܒܸܠܥܵܕܼܵܘܗܝ ܐܝܼܬܼܵܘܗܝ ܡܲܠܟܵܐ : ܒܗܵܝ̇ ܕܐܝܼܬܼܵܘܗܝ ܒܹܗ . ܘܠܵܐ ܬܘܼܒܼ ܒܸܠܥܵܕܵܘܗܝ ܡܸܤܬܿܓܸܕܼ : ܒܗܵܘ̇ ܕܒܹܗ ܐܸܬܼܝܼܕܵܥ : ܒܗܵܘ̇ ܕܐܵܦ ܝܲܕܼܥܘܼܗܝ ܘܐܸܫܬܵܘܙܲܒܼܘ . ܗܵܟܲܢܵܐ ܐܵܦ ܐܲܠܵܗܵܐ ܐܸܬܼܚܲܫܲܚ ܒܦܲܪܨܘܿܦܵܐ ܕܝܼܠܹܗ ܠܡܸܬܼܬܲܚܬܼܵܢܘܼܬܼܵܐ ܕܡܸܤܟܹܿܢܘܼܬܼܵܐ ܘܲܕܼܒܸܗܬܿܬܼܵܐ ܥܕܲܡܵܐ ܠܡܵܘܬܵܐ ܕܲܙܩܝܼܦܵܐ ܥܲܠ ܐܲܦܲܝ̈ ܦܘܼܪܩܵܢܲܢ : ܘܲܒܼܗܵܢܵܐ ܐܸܬܼܥܲܠܝܼ ܐܵܦ ܠܐܝܼܩܵܪܵܐ ܘܲܠܫܘܼܒܼܚܵܐ ܘܲܠܤܸܓܼܕܬܼܵܐ . ܒܗܵܘ̇ ܕܒܹܗ ܐܸܨܛܲܥܲܪ : ܒܗܵܢܵܐ ܐܵܦ ܐܸܫܬܲܒܲܚ . ܕܐܝܼܩܵܪܵܐ ܓܹܝܪ : ܘܠܵܘ ܕܨܲܥܪܵܐ : ܐܝܼܬܹܝܗ̇ ܐܵܬ̤ܵܐ ܕܦܘܼܪܩܵܢܵܐ ܘܲܕܼܙܵܟܼܘܼܬܼܵܐ . ܘܠܵܘ ܬܵܘܤܲܦܬܼܵܐ ܕܐܘܼܤܝܼܵܐ ܩܲܒܸܿܠ̣ : ܒܕܲܡܩܵܘ̈ܝܵܢ ܐܘܼܤܝܼ̈ܣ ܕܠܵܐ ܫܘܼܚܠܵܦܵܐ . ܗܵܝܕܹܝܟ ܓܹܝܪ ܗܵܘ̇ܝܵܐ pb. 34 ܬܵܘܤܲܦܬܼܵܐ ܒܐܘܼܤܝܼܵܐ : ܕܲܐ̄ܚܪܵܢܵܝܘܼܬܼ ܐܘܼܤܝܼܵܐ ܫܲܘܝܘܼܬܼ ܐܘܼܤܝܼܵܐ ܡܩܲܒܿܠܵܐ . ܘܐܵܦܠܵܐ ܬܵܘܤܲܦܬܼܵܐ ܠܦܲܪܨܘܿܦܵܐ ܩܲܒܸܿܠ̣ : ܒܥܗܵܝ̇ ܕܲܠܦܲܪܨܘܿܦܵܐ ܕܝܼܠܹܗ ܢܲܤܒܹܗ ܘܠܵܘ ܕܲܐ̄ܚܪܹܢܵܐ . ܠܵܘ ܒܦܘܼܪܢܵܫܵܐ : ܐܸܠܵܐ ܒܲܚܕܲܝܘܼܬܼܵܐ ܠܦܲܪܨܘܿܦܵܐ ܕܝܼܠܹܗ ܐܵܦ ܕܗܵܘ̇ ܕܒܹܗ ܐܸܬܼܒܲܪܢܲܫ . ܘܲܒܼܗܵܕܹܐ : ܐܵܦ ܦܲܪܨܘܿܦܹܗ ܐܝܼܬܼܵܘܗܝ ܒܹܗ : ܘܠܵܘ ܒܲܐ̄ܚܪܹܢܵܐ . ܠܒܸܫ̣ ܓܹܝܪ ܕܡܘܼܬܼܵܐ ܕܥܲܒܼܕܵܐ : ܘܒܼܵܗ̇ ܤܲܪܸܩ̣ ܢܲܦܫܹܗ : ܘܐܲܒܿܫܵܗ̇ ܦܲܪܨܘܿܦܹܗ : ܘܐܲܪܝܼܡܹܗ ܠܲܫܡܹܗ ܠܥܸܠ ܡ̣ܢ ܟܠ ܫܡܵܗ̈ܝܼܢ . ܒܦܲܪܨܘܿܦܵܐ ܗܵܟܹܝܠ ܕܐܲܠܵܗܘܼܬܼܵܐ ܡܸܤܬܲܓܼܕܵܐ : ܘܠܵܘ ܒܕܲܐ̄ܚܪܹܢܵܐ . ܘܡܸܛܠ ܗܵܢܵܐ : ܚܲܕܼ ܐܝܼܬܼܵܘܗܝ ܦܲܪܨܘܦܵܐ ܘܲܫܡܵܐ ܕܲܒܼܪܵܐ . ܠ . ܠܘܼܩܒܲܠ ܐܲܝܠܹܝܢ ܕܐܵܡ̇ܪܝܼܢ : ܕܠܵܘ ܐܲܠܵܗܵܐ ܐܸܫܐܲܚܠܲܦ ܠܲܟܼܝܵܢܵܐ ܕܒܲܪܢܵܫܵܐ : ܐܸܠܵܐ ܕܠܵܗ̇ ܠܐܘܼܤܝܼܵܐ ܕܒܲܪܢܵܫܵܐ ܫܲܚܠܸܦ̣ ܠܐܘܼܤܝܼܵܐ ܕܐܲܠܵܗܵܐ . ܠܐܲܝܠܹܝܢ ܓܹܝܪ ܕܲܒܼܫܘܼܚܠܵܦ ܐܵܡ̇ܪܝܼܢ ܚܕܼܵܝܘܼܬܼܵܐ : ܢܵܩ̇ܦܵܐ ܗ̣̄ܝ ܬܵܘܤܲܦܬܼܵܐ ܕܐܘܼܤܝܼܵܐ ܘܐܵܦ ܕܦܲܪܨܘܿܦܵܐ ܒܟܼܠ ܙܢܵܐ ܕܐܝܼܬܼ . ܐܘܤܝܼܵܐ ܓܹܝܪ ܕܲܥܗܘ̤ܵܬܼ ܒܸܤܪܵܐ ܡ̣ܢ ܐܲܠܵܗܵܐ ܡܸܠܬܼܵܐ : ܐܸܬܿܬܵܘܤܦܲܬ̤ ܠܲܬܼܠܝܼܬܼܵܝܘܼܬܼܵܐ . ܘܦܲܪܨܘܿܦܵܐ ܗܵܢܵܐ ܓܲܠܝܵܐ ܕܦܸܠܓܵܐ ܗ̄ܘ̣ : ܘܒܲܦܠܝܼܓܼܘܼܬܼܵܐ ܡܸܬܼܪܢܸܐ : ܕܲܗܘ̤ܵܐ ܟܝܵܢܵܐ ܕܒܸܤܪܵܐ ܡ̣ܢ ܐܘܼܤܝܼܵܐ ܕܠܲܠܵܗܵܐ ܡܸܠܬܼܵܐ ܒܲܦܠܝܼܓܼܘܼܬܼܵܐ ܬܵܘܤܲܦܬܼܵܐ ܗܵܘ̇ܝܵܐ . . . . ܡ̣ܢ ܐܲܝܟܵܐ ܗܵܟܹܝܠ ܐܝܼܬܼ ܠܗܘܿܢ ܠܗܵܠܹܝܢ ܫܘܼܪܵܝܵܐ : ܘܒܲܐܝܕܵܐ ܦܪܝܼܫܝܼܢ : ܘܬܼܘܼܒܼ ܠܗܹܝܢ ܟܲܕܼ ܠܗܹܝܢ ܡ̣ܢ ܟܲܕܘܼ ܐܸܡܲܪܢܲܢ . ܢܸܦܢܸܐ pb. 35 ܗܵܟܹܝܠ ܐܵܦ ܥܲܠ ܓܘܼܕܵܐ ܐ̄ܚܪܹܬܼܵܐ ܕܡ̣ܢ ܗܵܠܹܝܢ ܫܸܘܚܲܬ̤ : ܘܲܦܪܝܼܫܵܐ ܡܸܢܗܘܿܢ : ܘܬܼܘܼܒܼ ܒܗܘܿܢ ܡܚܲܠܛܵܐ . ܤܘܿܦܪܘܿܢܝܼܘܿܣ . ܦܲܓܼܪܹܗ ܗܵܟܹܝܠ ܕܡܵܪ̈ܲܢ ܡܵܘܕܹܝܢ ܕܡ̣ܢ ܒܸܤܪܵܐ ܕܝܼܠܹܗ ܐܝܼܬܼܵܘܗܝ : ܘܲܒܼܗܵܕܹܐ ܡܒܲܙܚܝܼܢ ܐܵܦ ܒܐܲܝܠܹܝܢ ܕܐܵܡ̇ܪܝܼܢ ܕܲܒܼܡܲܤܒܿܪܵܢܘܼܬܼܵܐ ܘܲܒܼܗܲܓܵܓܼܵܐ ܐܝܼܬܼܵܘܗܝ ܗ̄ܘ̣ܵܐ ܒܸܤܪܵܐ : ܐܵܦ ܒܐܲܝܠܹܝܢ ܕܐܵܡ̇ܪܝܼܢ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܟܲܕܼ ܐܵܡ̇ܪܝܼܢ . . . . ܠܐ . ܕܒܼܐܝܠܹܝܢ ܡܸܠܹ̈ܐ ܡܸܬܼܚܲܫܚܝܼܢ ܗܵܡ̇ܘܿܢ ܕܐܵܡ̇ܪܝܼܢ : ܕܲܟܼܝܵܢܵܐ ܕܦܲܓܼܪܵܐ ܐܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܠܵܐ ܠܲܡ ܓܹܝܪ ܐܸܬܼ݂ܵܐ ܕܲܢܫܲܚܠܸܦ ܠܐܘܼܤܝܼܵܐ ܠܵܐ ܡܸܫܬܲܚ̱ܠܦܵܢܝܼܬܼܵܐ ܕܝܼܠܹܗ : ܘܢܸܥ̱ܒܿܕܝܼܗ̇ ܐܘܼܤܝܼܵܐ . ܐܸܠܵܐ ܕܲܠܗܵܕܹܐ ܕܝܼܠܲܢ ܡܸܤܟܹܿܢܬܼܵܐ ܘܡܸܫܬܲܚܠܦܵܢܝܼܬܼܵܐ ܢܲܤܸܩ : ܠܗܵܝ̇ ܕܲܕܼܠܵܐ ܫܘܼܚܠܵܦ ܕܝܼܠܹܗ : ܘܢܸܥܒܿܕܼܝܼܗ̇ ܐܲܠܵܗܵܝܵܐ ܘܲܤܓܼܝܼܕܬܵܐ . ܠܵܘ ܡܸܢܵܗ̇ ܘܠܵܗ̇ : ܐܸܠܵܐ ܒܲܚܕܼܵܝܘܼܬܼܵܐ . ܠܲܚܕܼܵܝܘܼܬܼܵܐ ܕܹܝܢ ܕܥܲܡ ܐܘܼܤܝܼܵܐ ܕܝܼܠܹܗ ܢܲܫܘܹܝܗ̇ : ܐܲܝܟܼ ܕܬܸܗܘܸܐ ܚܕܼܵܐ ܐܘܼܤܝܼܵܐ : ܘܚܲܕܼ ܦܲܪܨܘܿܦܵܐ ܕܲܚܕܼܵܐ ܐܘܼܤܝܼܵܐ : ܕܐܸܬܼܡܲܙܓܲܬ̤ ܘܐܸܫܬܵܘܝܲܬ̤ ܗܵܝ̇ ܕܲܒܼܨܝܼܪܵܐ ܥܲܡ ܗܵܝ̇ ܕܐܲܠܵܗܘܼܬܼܵܐ ܪܲܒܿܬܼܵܐ ܘܲܕܼܠܵܐ ܫܘܼܚܠܵܦ . ܐܲܟܼܙܢܵܐ ܕܐܲܝܠܹܝܢ ܕܲܒܼܢܘܼܪܵܐ ܡܸܬܼܪܡܹܝܢ : ܡܸܫܬܿܘܹܝܢ ܥܲܡ ܐܘܼܤܝܼܵܐ ܕܢܘܼܪܵܐ : ܘܗܵܘܹ̇ܝܢ ܟܝܵܢܵܐ ܕܢܘܼܪܵܐ : ܕܲܥܒܲܕܼ ܐܸܢܹܝܢ ܗܵܘ̇ ܡܵܐ ܕܲܗ̤ܘܲܝ̈ : ܗܵܟܲܢܵܐ ܐܵܦ ܟܝܵܢܵܐ ܐܲܠܵܗܵܝܵܐ ܩܲܒܸܿܠ̣ ܠܲܟܼܝܵܢܵܐ ܐ̄ܢܵܫܵܝܵܐ ܘܒܲܟܼܝܵܢܵܐ ܕܝܼܠܹܗ ܚܲܒܼܟܹܗ : ܘܫܲܚ̱ܠܦܹܗ ܘܥܲܒܕܹܗ ܡܸܟܹܝܠ ܚܲܕܼ ܕܠܵܐ ܦܘܼܪܵܫ : ܒܐܘܼܤܝܼܵܐ ܐܵܦ ܒܦܲܪܨܘܼܿܦܵܐ . ܘܠܵܐ ܥܲܠ pb. 36 ܟܝܵܢܵܐ : ܘܠܵܐ ܥܲܠ ܦܲܪܨܘܿܦܵܐ : ܫܲܪܝܼܪܵܐܝܼܬܼ ܗܘ̤ܵܬܼ ܬܵܘܤܲܦܬܼܵܐ ܕܲܬܼܠܝܼܬܼܵܝܘܼܬܼܵܐ . ܘܗܵܟܲܢܵܐ ܡܸܬܼܒܲܪܢܫܵܢܘܼܬܹܗ ܐܵܦ ܗܘ̤ܵܬܼ : ܐܵܦ ܡܸܬܼܪܲܢܝܵܐ . ܠܒ . ܕܒܲܐܝܠܹܝܢ ܦܪܝܼܫܝܼܢ ܡ̣ܢ ܡܵܢܝܼܢܵܝܹ̈ܐ : ܘܒܲܐܝܠܹܝܢ ܐܲܟܼܘܵܬܼܗܘܿܢ ܡܵܘܕܹܝܢ . ܦܫܝܼܪܝܼܢ ܡ̇ܢ ܗܵܠܹܝܢ ܡ̣ܢ ܡܵܢܝܼܝܹ̈ܐ : ܒܲܕܼܡܵܘܕܹܝܢ ܫܲܪܝܼܪܵܐܝܼܬܼ ܕܒܸܤܪܵܐ ܐܝܼܬܼܵܘܗܝ ܡ̣ܢ ܟܝܵܢܵܐ ܕܝܼܠܲܢ . ܘܠܵܘ ܐܸܤܟܹܡܵܐ ܕܒܸܤܪܵܐ : ܐܸܠܵܐ ܟܝܵܢܵܐ ܕܒܸܪܵܐ . ܘܡ̣ܢ ܐ̄ܚܪ̈ܵܢܹܐ ܕܹܝܢ ܕܥܲܡܗܘܿܢ : ܒܲܕܼܡܘܕܹܝܢ ܗܸܢ̣ܘܿܢ ܕܒܸܤܪܵܐ ܫܲܪܝܼܪܵܐ : ܠܵܘ ܕܹܝܢ ܡ̣ܢ ܟܝܵܢܵܐ ܐ̄ܢܵܫܵܝܵܐ : ܐܸܠܵܐ ܐܲܠܵܗܵܝܵܐ ܘܡ̣ܢ ܟܝܵܢܵܐ ܕܐܲܠܵܗܘܼܬܼܵܐ . ܒܗܵܠܹܝܢ ܦܪܝܼܫܝܼܢ : ܘܲܒܼܟܼܠܹܗ ܚܲܝܠܗܘܿܢ ܡܸܬܼܟܲܬܿܫܝܼܢ . ܘܐܲܝܠܹܝܢ ܕܲܒܼܥܹܕܬܼܵܐ ܡܸܤܬܲܒܼܪܝܼܢ ܕܲܡܫܲܡܫܝܼܢ : ܡܵܘܕܹܝܢ ܕܡ̣ܢ ܟܝܵܢܵܐ ܘܡ̣ܢ ܐܘܼܤܝܼܵܐ ܕܝܼܠܲܢ ܐܝܼܬܼܵܘܗܝ ܒܸܤܪܵܐ . ܘܗܵܕܹܐ : ܝܑܼܕܝܼܥ ܦܘܼܪܫܵܢܹܗ ܠܟܼܠܢܵܫ . ܓܵܘܵܢܵܐܝܼܬܼ ܓܹܝܪ ܠܘܵܬܼ ܟܠܗܘܿܢ ܡܸܬܼܚܪܹܝܢ ܠܘܼܩܒܲܠ ܡܵܢܝܼܢܵܝܹ̈ܐ : ܥܲܠ ܗܵܝ̇ ܕܐܝܼܬܼܵܘܗܝ ܐܘܤܝܼܵܐ ܘܒܲܫܪܵܪܵܐ ܐܘܼܤܝܼܵܐ . ܠܘܵܬܼ ܗܵܢܘܿܢ ܕܹܝܢ : ܕܠܵܘ ܡ̣ܢ ܟܝܵܢܵܐ ܕܐܲܠܵܗܵܐ : ܐܸܠܵܐ ܕܡ̣ܢ ܐܲܒܼܵܗܲܝ̈ܢ . ܠܘܵܬܼ ܥܹܕܬܵܐ ܕܹܝܢ : ܒܗܵܝ̇ ܕܲܡܫܲܚ̱ܠܦܝܼܢ ܠܒܸܤܪܵܐ ܠܐܘܼܤܝܼܵܐ ܕܐܲܠܵܗܵܐ . ܒܗܵܝ̇ ܗܵܟܹܝܠ ܕܠܵܐ ܫܵܒܼܩ̇ܝܼܢ ܠܹܗ ܠܒܸܤܪܵܐ ܕܲܢܩܵܘܸܐ ܒܐܘܼܤܝܼܵܐ ܕܝܼܠܹܗ : ܫܘܹܝܢ ܥܲܡ ܡܵܢܝܼܢܵܝܹ̈ܐ : ܒܲܕܼܡܵܘܒܿܕܝܼܢ ܠܐܘܼܤܝܼܵܐ ܕܒܸܤܪܵܐ . ܒܗܵܝ̇ ܕܹܝܢ ܕܟܼܠ ܟ̱ܠܹܗ ܐܵܡ̇ܪܝܼܢ ܕܲܒܼܗܘܼܠܹܐ ܕܒܸܤܪܵܐ ܗܘ̤ܵܐ ܐܲܠܵܗܑܵܐ : ܥܵܪܩܝܼܢ ܡ̣ܢ ܡܵܢܝܼܢܵܝܹ̈ܐ . ܐܵܦ ܗܵܠܹܝܢ ܕܹܝܢ : ܒܗܵܝ̇ ܕܒܲܪ ܫܵܥܬܹܗ ܡܫܲܚ̱ܠܦܝܼܢ ܠܹܗ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : pb. 37 ܘܲܕܼܥܲܡ ܦܲܓܼܪܵܐ ܐ̄ܢܵܫܵܝܵܐ ܐܝܼܬܼܵܘܗܝ ܐܲܠܵܗܵܐ ܠܵܐ ܨܵܒܹ̇ܝܢ ܠܡܵܘܕܼܵܝܘܼ : ܠܹܗ ܟܲܕܼ ܠܹܗ ܠܪܸܥܝܵܢܵܐ ܘܠܹܗ ܠܚܲܫܵܐ ܫܵܠܡ̇ܝܼܢ : ܟܲܕܼ ܡܲܦܩܝܼܢ ܠܵܗ̇ ܠܐܘܼܤܝܼܵܐ ܕܒܸܤܪܵܐ ܕܠܵܐ ܐܝܼܬܹܝܗ̇ : ܟܲܕܼ ܡܸܬܼܥܲܫܢܝܼܢ : ܕܐܵܘ ܢܐܲܠܗܘܼܢܵܗ̇ ܠܐܘܼܤܝܼܵܐ ܕܒܸܤܪܵܐ : ܐܵܘ ܐܲܝܟܼ ܕܲܠܡܹܐܡܲܪ ܠܐܘܼܤܝܼܵܐ ܕܐܲܠܵܗܵܐ ܢܒܲܤܪܘܼܢܵܗ̇ ܒܐܘܼܤܝܼܵܐ ܕܒܸܤܪܵܐ ܕܐܲܠܵܗܘܼܬܼܵܐ . ܠܓ . ܕܗܵܠܹܝܢ ܕܲܡܫܲܚ̱ܠܦܝܼܢ ܠܲܟܼܝܵܢܵܐ ܕܒܲܪܢܵܫܵܐ ܠܲܟܼܝܵܐ ܐܲܠܵܗܵܝܵܐ : ܠܵܐ ܐܵܡ̇ܪܝܼܢ ܕܐܲܠܵܗܵܐ ܐܸܬܼܒܲܪܢܲܫ : ܐܸܠܵܐ ܕܒܲܪܢܵܫܵܐ ܐܸܬܼܐܲܠܲܗ . ܗܵܘ̇ ܗܵܟܹܝܠ ܕܠܵܐ ܐܝܼܬܼܵܘܗܝ ܐܘܼܤܝܼܵܐ ܐ̄ܢܵܫܵܝܵܬܼܵܐ ܕܒܸܤܪܵܐ : ܘܡܸܬܼܐ̱ܡܲܪ ܒܸܤܪܵܐ : ܗܵܢܵܐ ܒܫܲܘܝܘܼܬܼ ܫܡܵܐ ܡܸܬܼܐ̱ܡ݂ܲܪ . ܐܲܟܼܙܢܵܐ ܕܓܲܒܼܪܵܐ ܡ̣ܢ ܕܲܗܒܼܵܐ ܘܡ̣ܢ ܤܹܐܡܵܐ : ܘܡ̣ܢ ܐܘܼܤܝܼܵܐ ܐ̄ܚܪܹܬܼܵܐ ܕܐܲܝܕܵܐ ܕܗ̤ܝ ܗܘ̣ܠܹܐ . ܠܵܐ ܕܹܝܢ ܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܗܵܘ̇ ܕܲܟܼܝܵܐ ܕܒܲܪܢܵܫܵܐ ܠܵܐ ܐܝܼܬܼ ܠܹܗ . ܘܗܵܕܹܐ ܠܵܐ ܐܝܼܬܹܝܗ̇ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ : ܐܸܠܵܐ ܡܸܬܼܐܲܠܗܵܢܘܼܬܼܵܐ ܕܒܲܪܢܵܫܵܐ . ܠܕ . ܥܲܠ ܗܵܝ̇ : ܕܐܲܝܠܹܝܢ ܕܡܲܫܚ̱ܠܦܝܼܢ ! ܠܲܟܼܝܵܢܵܐ ܕܒܲܪܢܵܫܵܐ ܠܐܘܼܤܝܼܵܐ ܐܲܠܵܗܵܝܼܵܐ : ܬܵܘܤܲܦܬܼܵܐ ܥܵܒܼ̇ܕܝܼܢ ܕܲܬܼܠܝܼܬܼܵܝܘܼܬܼܵܐ ܘܐܵܦ ܒܲܟܼܝܼܵܢܵܐ ܘܐܵܦ ܒܦܲܪܨܘܿܦܵܐ . ܐܸܢܗ̤ܘ ܗܵܟܹܝܠ ܕܲܡܩܵܘܸܐ ܟܝܵܢܵܐ ܕܒܸܤܪܵܐ ܗܵܘ̇ ܕܐܸܬܼܐܲܠܲܗ : ܒܗܵܝ̇ ܐܘܼܤܝܼܵܐ ܕܐܸܬܼܐܲܠܲܗ ܒܵܗ̇ : ܐܲܝܟܲܢܵܐ ܠܵ . ܬܵܘܤܲܦܬܼܵܐ ܒܐܘܼܤܝܼܵܐ ܩܲܒܿܠܲܬ̤ ܬܠܝܼܬܼܵܝܘܼܬܼܵܐ ܘܲܒܼܦܲܨܘܿܦܵܐ ؟ ܠܲܝܬܿ ܓܹܝܪ ܡܸܕܸܡ pb. 38 ܒܲܬܼܠܝܼܬܼܵܝܘܼܬܼܵܐ ܡ̣ܢ ܟܝܵܢܵܐ ܐ̄ܢܵܫܵܝܵܐ : ܠܵܐ ܐܲܒܼܵܐ ܘܠܵܐ ܒܪܵܐ ܘܠܵܐ ܪܘܼܚܵܐ ܕܩܘܼܕܼܫܵܐ : ܐܸܠܵܐ ܗ̤ܝ ܠܚܘܿܕܹܝܗ̇ ܐܝܼܬܹܝܗ̇ ܗܵܘ̇ ܕܹܝܢ ܕܠܵܐ ܗ̄ܘ̣ܵܐ ܥܲܡܵܗ̇ ܡܬܼܘܿܡܵܐܝܼܬܼ : ܐܸܠܵܐ ܗܘ̤ܵܐ ܠܵܗ̇ : ܒܗܵܢܵܐ ܬܵܘܤܲܦܬܼܵܐ ܢܸܤܒܲܬ̤ . ܬܵܘܤܲܦܬܼܵܐ ܕܹܝܢ ܕܗܵܘ̇ܝܵܐ : ܐܲܝܟܲܢܵܐ ܠܵܐ ܐܝܬܹܝܗ̇ ܬܵܘܤܲܦܬܼܵܐ ؟ ܘܐܵܦ ܗܵܕܹܐ ܫܘܼܥܝܼܬܼܵܐ ܗ̣̄ܝ ܐ̄ܚܪܹܬܼܵܐ : ܘܡܲܬܼܠܵܐ ܡܵܢܝܼܢܵܝܵܐ . ܐܸܢ ܕܹܝܢ ܗܵܘ̇ ܡܵܐ ܕܲܗܘ̤ܵܐ ܠܵܐ ܦܵܫ̣ ܐܲܝܟܼ ܕܐܝܼܬܼܵܘܗܝ ܗ̄ܘ̣ܵܐ : ܐܸܠܵܐ ܐܲܟܼܙܢܵܐ ܕܡ̣ܢ ܢܘܼܪܵܐ ܡ̣ܢ ܟܝܵܢܵܐ ܕܐܲܠܵܗܘܼܬܼܵܐ ܐܸܬܿܛܠܸܡ ܟܝܵܢܵܐ ܕܲܒܼܢܲܝ̈ܢܵܫܵܐ : ܘܲܒܼܗܵܕܹܐ ܠܵܐ ܩܲܒܿܠܲܬ̤ ܬܵܘܤܲܦܬܼܵܐ ܬܠܝܼܬܵܝܘܼܬܼܵܐ : ܗܵܕܹܐ ܐܵܦܠܵܐ ܡܸܬܼܒܲܪܢܵܫܢܘܼܬܼܵܐ ܐܝܼܬܹܝܗ̇ : ܐܸܠܵܐ ܛܘܼܠܵܩܵܗ̇ ܕܡܸܬܼܒܲܪܢܫܵܢܘܼܬܼܵܐ . ܗܵܘ̇ ܓܹܝܪ ܡܸܕܸܡ ܕܲܠܛܘܼܠܵܩܵܐ ܕܲܟܼܝܵܢܵܐ ܐ̄ܢܵܫܵܝܵܐ ܗܵܘܹ̇ܐ : ܘܠܵܘ ܠܡܸܬܼܢܲܛܪܵܢܘܼܬܹܗ : ܗܵܢܵܐ ܠܵܐ ܡܸܫܬܲܡܲܗ ܡܸܬܼܒܲܪܢܫܵܢܘܼܬܼܵܐ . ܐܸܠܵܐ ܐܲܟܼܙܢܵܐ ܕܡܸܕܸܡ ܕܐܝܼܬܼܵܘܗܝ : ܠܗܵܘ̇ ܡܵܐ ܕܠܵܐ ܐܝܼܬܼܵܘܗܝ . ܠܗ . ܕܒܲܐܝܠܹܝܢ ܫܲܠܡ̇ܝܼܢ ܗܵܠܹܝܢ ܕܡܫܲܚ̱ܠܦܝܼܢ ܠܲܟܼܝܵܢܵܐ ܕܦܲܓܼܪܵܐ ܠܐܘܼܤܝܼܵܐ ܕܐܲܠܵܗܵܐ : ܠܗܵܢ̇ܘܿܢ ܕܠܐܘܼܤܝܼܵܐ ܕܐܲܠܵܗܵܐ ܡܫܲܚ̱ܠܦܝܼܢ ܠܲܟܼܝܵܢܵܐ ܕܦܲܓܼܪܵܐ : ܘܲܒܼܗܵܕܹܐ ܫܵܠܡ̇ܝܼܢ ܠܐܲܝܠܹܝܢ ܕܠܐܘܼܤܝܼܵܐ ܐܲܠܵܗܵܝܵܬܼܵܐ : ܠܲܟܼܝܵܢܵܐ ܐ̄ܢܵܫܵܝܵܐ ܡܫܲܚ̱ܠܦܝܼܢ . ܗ̤ܝ ܓܹܝܪ ܟܲܕܼ ܗ̣ܝ ܡܸܠܬܼܵܐ ܐܝܼܬܹܝܗ̇ : ܕܢܸܗܘܸܐ ܐܲܠܵܗܵܐ ܐܘܼܤܝܼܵܐ ܕܒܲܟܼܝܵܢܵܐ : ܐܵܘ ܠܐܘܼܤܝܼܵܐ ܕܒܲܪܢܵܫܵܐ ܢܫܲܚܠܸܦ ܠܲܟܼܝܵܢܵܐ ܕܐܲܠܵܗܵܐ . ܠܘ . ܥܲܠ ܗܵܝ̇ : ܕܠܵܐ ܡܸܫܟܿܚܵܬ ܕܐܵܘ ܒܡܘܼܙܵܓܼܵܐ ܐܵܘ ܒܫܘܼܠܵܦܵܐ ܕܐܘܼܤܝܼܵܐ : ܟܝܵܢܵܐ ܕܐܲܠܵܗܵܐ ܬܸܫܬܲܚܠܲܦ ܠܓܼܘܼܫܡܵܐ : ܐܵܦܠܵܐ ܕܦܲܓܼܪܵܐ ܢܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . pb. 39 ܒܘܼܛܵܠܵܐ ܓܹܝܪ ܕܲܟܼܝܵܢܵܐ ܐܲܠܵܗܵܝܵܐ ܥܵܒܹ̇ܕܼ : ܐܲܝܢܵܐ ܕܠܲܟܼܝܵܢܵܐ ܐ̄ܢܵܫܵܝܵܐ ܡܫܲܚܠܸܦ ܠܹܗ . ܘܗܘܼܠܵܠܵܬ ܕܼܟܼܝܵܢܵܐ ܐ̄ܢܵܫܵܝܵܐ ܤܵܥܲܪ̇ : ܗܵܘ̇ ܕܠܲܟܼܝܵܢܵܐ ܐܲܠܵܗܵܝܵܐ ܡܫܲܚܠܸܦ ܠܹܗ . ܘܠܲܟܼܝܵܢܵܐ ܠܵܐ ܥܒܼܝܼܕܼܵܐ ܥܵܒܹ̇ܕܼ : ܕܠܲܟܼܝܵܢܵܐ ܥܒܼܝܼܕܼܵܐ ܠܵܐ ܥܒܼܝܼܕܼܵܐ ܐܸܡܲ݁ܪ : ܗܵܘ̇ ܕܠܵܐ ܡܸܫܟܿܚܵܐ ܕܢܸܗܘܸܐ . ܕܡ̣ܢ ܠܵܐ ܡܸܕܸܡ ܓܹܝܪ ܢܟܲܢܸܫ ܥܵܒܼ̇ܘܿܕܼܵܐ ܐܘܼܤܝܼܵܐ ܡܫܵܟܼܵܐܝܼܬܼ : ܢܫܲܚ̱ܠܦܝܼܗ̇ ܠܐܘܼܤܝܼܵܐ ܥܒܼܝܼܕܬܵܐ ܡ̣ܢ ܥܒܼܝܼܕܬܵܐ . ܕܡ̣ܢ ܥܒܼܝܼܕܼܵܐ ܕܹܝܢ ܠܵܐ ܥܒܼܝܼܕܬܵܐ : ܘܲܕܠܵܐ ܗܵܘ̇ܝܵܐ ܡ̣ܢ ܗܵܝ̇ ܕܗܵܘ̇ܝܵܐ : ܐܲܝܟܼ ܕܐܵܡܲ݁ܪ ܐܲܢ̄ܬܿ : ܠܵܐ ܡܸܫܟܿܚܵܐ : ܐܵܘ ܡܒܲܛܵܠܘ̣ ܡܒܲܛܸܠ ܐܲܢ̄ܬܿ ܠܵܗ̇ ܡ̣ܢ ܗܵܝ̇ ܕܬܸܗܘܸܐ ܐܘܼܤܝܼܵܐ . ܐܘܼܤܝܼܵܐ ܕܹܝܢ ܗܵܝ̇ ܕܗܵܘ̇ܝܵܐ ܕܬܸܗܘܸܐ ܠܵܐ ܗܘܝܼܬܼܵܐ : ܘܲܥܒܼܝܼܕܼܬܵܐ ܕܬܸܗܘܸܐ ܠܵܐ ܥܒܼܝܼܕܼܬܵܐ : ܠܲܝܬܿ ܦܘܼܪܤܵܐ ܕܬܸܗܘܸܐ . ܘܠܵܐ ܬܘܼܒܼ ܗܵܘ̇ ܕܠܵܐ ܐܝܼܬܼܵܘܗܝ : ܘܲܗܘ̤ܵܐ ܟܝܵܢܵܐ ܡܬܼܘܿܡܵܝ̇ܐ : ܘܥܲܡ ܡܬܼܘܿܡܵܝܵܐ ܗܵܘܹ̇ܐ . ܘܠܵܐ ܬܘܼܒܼ ܐܲܝܟܼ ܕܲܒܼܫܘܼܚܠܵܦ ܟܝܵܢܵܐ : ܘܠܵܐ ܐܲܝܟܼ ܕܲܒܼܒܼܘܼܠܒܵܠܵܐ ܐܵܘ ܐܲܝܟܼ ܕܲܒܼܡܘܼܙܵܓܼܵܐ : ܗܵܘܹ̇ܐ ܟܝܵܢܵܐ ܠܵܐ ܗܲܘܝܵܐ ܗܲܘܝܵܐ . ܘܲܡܬܼܘܿܡܵܝܵܐ : ܗܵܘ̇ ܕܠܵܘ ܡܬܼܘܿܡܵܐܝܼܬܼ ܐܝܼܬܼܵܘܗܝ . ܐܵܘ ܡ̣ܢ ܐܘܼܤܝܼܵܐ ܕܲܡܬܼܘܿܡܵܝܵܐ : ܗܵܝ̇ ܕܠܵܐ ܡܬܼܘܿܡܵܐܝܼܬܼ ܐܝܼܬܹܝܗ̇ . ܐܵܘ ܓܹܝܪ ܡ̣ܢ ܬܿܪ̈ܬܲܝܗܹܝܢ ܐܘܼܤ̈ܝܼܣ : ܒܡܘܼܙܵܓܼܵܐ ܐܵܘ ܒܒܼܘܼܠܒܵܠܵܐ ܗܵܘܹ̇ܐ ܫܘܼܚܠܵܦ ܐܘܼܤܝܼܵܐ : ܠܚܲܕܼ ܟܝܵܢܵܐ ܕܡ̣ܢ ܬܲܪ̈ܬܲܗܹܝܢ ܗܵܢܹܝܢ ܐܸܬܼܡܲܙܲܓܼ . ܐܵܘ ܚܕܼܵܐ ܐܘܼܤܝܼܵܐ ܡ̣ܢ ܗܵܠܹܝܢ ܠܲܐ̄ܚܪܹܬܼܵܐ ܐܸܫܬܲܚ̱ܠܦܲܬ̤ : ܗܵܝ̇ ܕܠܵܐ ܡܸܫܟܿܚܵܐ ܕܠܵܐ ܥܒܼܝܼܕܼܵܐ ܕܠܵܐ ܥܒܼܝܼܕܼܵܐ : ܘܲܡܬܼܘܿܡܵܝܵܐ ܙܲܒܼܢܵܢܵܝܵܐ : ܘܙܲܒܼܢܵܢܵܝܵܐ ܡܬܼܘܿܡܵܝܵܐ . ܘܲܕܼܒܲܪܝܵܐ ܠܵܐ ܒܲܪܝܵܐ ܒܲܟܼܝܵܢܵܐ : ܗܵܘ̇ ܡܵܐ ܕܐܝܼܬܼܵܘܗܝ ܠܵܐ ܒܲܪܝܵܐ ܘܠܵܐ ܗܵܘܝܵܐ ܘܲܡܬܼܘܿܡܵܝܵܐ : ܒܗܵܕܹܐ ܕܢܸܗܘܸܐ pb. 40 ܥܒܼܝܼܕܼܵܐ ܘܙܵܒܼܢܵܢܵܝܵܐ : ܐܲܝܟܼ ܕܡ̣ܢ ܟܝܵܢܵܐ ܥܒܼܝܼܕܼܵܐ ܘܙܲܒܼܢܵܢܵܝܵܐ ܗܘ̤ܵܐ . ܐܵܘ ܡ̣ܢ ܟܝܵܢܵܐ ܥܒܼܝܼܕܼܵܐ ܘܙܲܒܼܢܵܢܵܝܵܐ ܕܢܸܗܘܸܐ ܟܝܵܢܵܐ ܠܵܐ ܥܒܼܝܼܕܼܵܐ ܘܲܡܬܼܘܿܡܵܝܵܐ : ܘܲܠܡܸܗܘܵܐ ܐܘܼܤܝܼܵܐ ܠܵܐ ܥܒܼܝܼܕܬܵܐ ܘܲܡܬܼܘܿܡܵܝܵܬܼܵܐ : ܠܵܐ ܡܸܫܟܚܵܢܝܼܬܼܵܐ ܓܹܝܪ ܘܠܵܐ ܡܸܬܼܪܲܢܝܵܢܝܼܬܼܵܐ ܐܝܼܬܲܝܗܹܝܢ . ܐܲܝܟܲܢܵܐ ܓܹܝܪ ܢܸܪܢܸܐ ܐ̄ܢܵܫ : ܕܟܲܕܼ ܐ̄ܚܪܹܢܝܵܐ ܐܝܼܬܼܵܘܗܝ ܡ̣ܢ ܟܠ ܦܪܘܿܣ ܥܵܒܼ̇ܘܿܕܼܵܐ ܡ̣ܢ ܥܒܼܝܼܕܼܵܐ : ܘܐ̄ܚܪܹܢܵܐ ܗܵܘ̇ ܕܡܸܬܼܥ̱ܒܸܕܼ : ܗ̤ܘ ܟܲܕܼ ܗ̤ܘ ܡܫܲܚܠܸܦ ܠܝܵܬܹܗ ؟ ܟܵܡܵܐ ܓܹܝܪ ܕܐܝܼܬܼܵܘܗܝ ܥܵܒܼ݁ܘܿܕܼܵܐ : ܠܵܐ ܡܸܫܬܲܚܠܵܦ : ܒܲܟܼܝܵܢܵܐ ܓܹܝܪ ܠܵܐ ܡܸܫܬܲܚܠܦܵܢܵܐ ܥܵܒܹ̇ܕܼ . ܟܲܕܼ ܕܹܝܢ ܠܵܐ ܐܝܼܬܼܵܘܗܝ ܗܵܘ̇ ܕܐܝܼܬܼܵܘܗܝ : ܠܵܐ ܥܵܒܹ̇ܕܼ . ܐܵܘ ܓܹܝܪ ܐܝܼܬܼܵܘܗܝ ܗܵܘ̇ ܕܐܝܼܬܼܵܘܗܝ ܒܲܟܼܝܵܢܵܐ ܡܬܼܘܿܡܵܐܝܼܬܼ ܐܲܠܵܗܵܐ : ܘܠܵܐ ܗ̄ܘ̣ܵܐ ܟܝܵܢܵܐ ܐ̄ܚܪܹܢܵܐ : ܟܲܕܼ ܡܩܵܘܸܐ ܒܐܘܼܤܝܼܵܐ ܕܐܲܠܵܗܵܐ . ܐܵܘ ܟܲܕܼ ܠܵܐ ܐܝܼܬܼܵܘܗܝ ܟܝܵܢܵܐ ܕܐܲܠܵܗܵܐ : ܡܸܬܼܥܒܸܕܼ ܘܠܵܐ ܥܵܒܹ̇ܕܼ . ܗ̤ܝ ܟܲܕܼ ܫܟܼܝܼܪܬܵܐ ܘܠܵܐ ܡܸܫܟܿܚܵܢܝܼܬܼܵܐ ܗܵܘ̇ܝܵܐ . ܠܙ . ܥܲܠ ܗܵܝ̇ : ܕܐܵܦ ܐܲܝܠܹܝܢ ܕܒܲܡܢܵܬܼܵܐ ܐܵܡ̇ܪܝܼܢ ܕܐܸܫܬܲܚܠܲܦ ܟܢܵܝܵܐ ܘܠܵܘ ܟ̱ܠܹܗ : ܠܵܐ ܡܸܬܼܡܲܨܝܵܢܝܼܬܼܵܐ ܐܵܡ̇ܪܝܼܢ : ܐܵܦܸܢ ܓܹܝܪ ܢܸܬܸܿܠ ܐ̄ܢܵܫ ܕܒܲܡܢܵܬܼܵܐ ܫܲܚܠܸܦ ܟܝܵܢܹܗ : ܘܒܲܡܢܵܬܼܵܐ ܠܵܐ ܐܸܫܬܲܚܠܲܦ : ܗܵܘ̇ ܕܥܵܒܹ̇ܕܼ ܝܲܬܿܝܼܪ ܡܵܪܵܢܵܝܵܐ ܐܝܼܬܼܵܘܗܝ ܡ̣ܢ ܗܵܘ̇ ܕܡܸܬܼܥܒܸܕܼ : ܘܡ̣ܢ ܗܵܘ̇ ܕܡܸܫܬܿܚܠܲܦ ܡ̣ܢ ܟܠܦܪܘܿܣ . ܠܲܝܬܿ ܓܹܝܪ ܡܸܕܸܡ : ܕܝܲܬܿܝܼܪ ܡ̣ܢ ܡܢܵܬܹܗ ܐܝܼܬܼܵܘܗܝ ܡܵܪܵܢܵܝܵܐ ܒܲܟܼܝܵܢܹܗ . ܐܸܠܵܐ ܗܵܘ̇ ܡܵܐ ܕܐܝܼܬܼܵܘܗܝ ܟ̱ܠܹܗ : ܗܘ̤ ܗܵܢܵܐ ܐܝܼܬܼܵܘܗܝ ܐܵܦ pb. 41 ܒܲܡܢܵܬܹܗ . ܐܸܢ ܗܵܟܹܝܠ ܐܵܦ ܫܟܼܝܼܪ̈ܵܬܼܵܐ ܐܲܝܟܼ ܕܲܒܼܫܘܼܦܪܵܐ ܡܩܲܒܿܠܝܼܢ ܚ̄ܢܲܢ : ܥܲܠ ܟܝܵܢܵܐ ܦܫܝܼܛܵܐ ܘܠܵܐ ܡܸܬܼܦܲܠܓܼܵܢܵܐ ܐܡܝܼܪ ܡܢܵܬܼܵܐ : ܐܵܦܠܵܐ ܗܵܟܲܢܵܐ ܡ̣ܢ ܗܵܝ̇ ܕܲܫܟܼܝܼܪܵܐ ܘܠܵܐ ܡܬܼܘܿܡܵܝܵܐ ܡܲܡܸܕܼ ܐ̄ܢܵܫ . ܒܡ̇ܢ ܓܹܝܪ ܗܵܘܹ̇ܐ ܒܐܘܼܤܝܼܵܐ : ܗܵܘ̇ ܡܵܠ ܕܠܵܐ ܐܝܼܬܼܵܘܗܝ ܐܘܼܤܝܼܵܐ . ܟܡܵܐ ܓܹܝܪ ܕܐܝܼܬܼܵܘܗܝ ܐܲܠܵܗܑܵܐ : ܠܵܐ ܡܼܫܬܲܚ̱ܠܦܵܢܵܐ ܗ̄ܘ̣ . ܟܲܕܼ ܠܵܐ ܕܹܝܢ ܐܝܼܬܼܵܘܗܝ ܐܲܠܵܗܵܐ : ܠܵܐ ܥܵܒܹ̇ܕܼ ܡܸܕܸܡ . ܐܲܝܟܲܢܵܐ ܗܵܟܹܝܠ ܡܸܬܼܐܲܡܪܵܐ ܗܵܕܹܐ : ܗܵܝ̇ ܕܐܵܦ ܠܵܐ ܠܡܸܬܼܪ̱ܢܵܝܘܼ ܡܸܫܟܹܚܵܐ : ܠܵܐ ܕܐܲܠܵܗܵܐ ܢܸܫܬܲܚܠܲܦ ܠܐܘܼܤܝܼܵܐ ܐ̄ܚܪܹܬܼܵܐ : ܘܠܵܐ ܬܘܼܒܼ ܕܐܘܼܤܝܼܵܐ ܐ̄ܚܪܹܬܼܵܐ ܬܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ : ܘܬܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܥܵܒܲܘܿܕܼܵܐ . ܗܵܢܵܘ ܕܹܝܢ : ܠܵܐ ܥܒܼܝܼܕܼܵܐ ܘܠܵܐ ܗܲܘܝܵܐ : ܗܵܘ̇ ܕܐܸܬܼܥ̱ܒܸܕܼ ܘܲܗܘ̤ܵܐ . ܕܲܠܩܘܼܒܼܠܵܐ ܓܹܝܪ ܐܝܼܬܲܝܗܹܝܢ . ܐܲܝܟܲܢܵܐ ܓܹܝܪ ܡܸܬܼܚܲܙ̈ܝܵܢ ܠܵܟܼ ܗܵܠܹܝܢ ܕܐܸܬܼܐ̱ܡܲܪ ؟ ܐܵܢܵܐ ܤܵܦܩܵܐܝܼܬܼ ܐܸܬܼܐ̱ܡܲܪ ܒܲܬܼܪ̈ܲܝܗܘܿܢ ܓܲܒܹ̈ܐ : ܐܲܝܠܹܝܢ ܕܲܡܩܲܝܼ̈ܡܵܢ ܐܝܼܕܼܵܐ ܠܡܸܠܲܝ̈ܗܘܿܢ ܕܗܵܢ̇ܘܿܢ ܐܵܦ ܕܕܼܝܼܠܲܢ ؟ ܐܵܘ ܥܕܲܟܹܿܝܠ ܚܲܤܝܼܪ ܡܸܕܸܡ ܕܙܵܕܹܩ ܠܲܩܢܘܿܡܲܝ̈ܗܘܿܢ : ܘܙܵܕܹܩ ܠܵܟܼ ܠܲܡܫܲܡܠܵܝܘܼܬܹܗ : ܐܲܝܟܼ ܡ̇ܢ ܕܦܲܪܨܘܿܦܗܘܿܢ ܡܡܲܠܸܐ ܐܲܢ̄ܬܿ . ܐܸܢ ܓܹܝܪ ܐܸܫܬܿܒܸܩ ܡܸܕܸܡ ܡܲܗܡܝܵܢܵܐܝܼܬܼ ܒܡܸܠܝ̈ܗܘܿܢ : ܚܲܝܠܬܼܵܢܵܐܝܼܬܼ ܢܥܲܕܲܪ ܐܸܢܘܿܢ . ܐܲܝܟܲܢܵܐ ܕܟܲܕܼ ܢܸܤܬܲܒܼܪܘܼܢ ܠܤܲܓܿܝܼ̈ܐܹܐ ܕܐܝܼܬܲܝܗܘܿܢ ܕܠܵܐ ܙܘܼܥܙܵܥ ܘܲܕܼܠܵܐ ܫܘܼܢܵܝ : ܟܲܕܼ ܠܵܐ ܐܝܼܬܲܝܗܘܿܢ : ܗܵܝܕܹܝܟ ܢܸܗܘܸܐ ܪܲܒܿ ܐܵܦ ܥܪܘܼܩܝܼܗܘܿܢ . ܤܘܿܦܪܘܿܢܝܼܘܿܣ . ܐܸܢܵܐ ܗܵܟܹܝܠ ܤܵܒܲ̇ܪ ܐ̄ܢܵܐ ܕܫܲܦܝܼܪ ܐܸܬܼܠܦܲܚ ܡܸܠܹ̈ܐ ܕܲܬܼܪ̈ܲܝܗܘܿܢ ܓܲܒܼ̈ܐ : ܘܡܸܕܸܡ ܠܵܐ ܦܵܫ̣ ܠܲܢ . ܕܡܸܛܠ pb. 42 ܗܵܢܵܐ ܓܹܝܪ ܐܵܦ ܚܕܼܝܼܬܼ ܠܫܵܥܲܬܼ ܫܸܬܼܩܵܐ : ܘܒܼܵܥܹ̇ܐ ܐ̄ܢܵܐ ܓܹܝܪ ܕܐܵܦ ܐܲܢ̄ܬܿ ܬܦܘܼܫ ܠܵܟܼ . ܠܲܝܬܿ ܠܝܼ ܓܹܝܪ ܡܸܕܸܡ ܕܫܲܦܝܼܪ ܘܚܵܫܲܚ ܕܢܸܬܼܐ̱ܡܲܪ ܠܩܘܼܒܼܠܵܟܼ : ܐܸܠܵܐ ܐܸܢ ܕܲܠܡܵܐ ܦܸܬܼܓܼܵܡܵܐ ܚܲܕܼ ܕܲܬܼܟܼܝܼܠܵܐܝܼܬܼ ܡܸܬܼܚܲܫܚܝܼܢ ܒܹܗ ܠܘܵܬܼ ܗܵܘ̇ ܡܵܐ ܕܫܵܦܲܪ ܠܗܘܿܢ . ܢܸܤܛܘܿܪܝܼܣ . ܐܲܝܢܵܘ ؟ ܐܸܡܲܪ ܐܲܢ̄ܬܿ ܬܟܼܝܼܠܵܐܝܼܬܼ ܕܠܵܐ ܩܸܢܛܵܐ : ܟܲܕܼ ܡܸܬܼܚܲܫܚ ܐܲܢ̄ܬܿ ܓܲܢ̄ܒܵܪܵܐܝܼܬܼ ܘܤܵܦܩܵܐܝܼܬܼ ܒܟܼܠ ܚܕܼܵܐ ܚܕܼܵܐ ܡ̣ܢ ܡܸܠܲܝ̈ܗܘܿܢ ܒܲܕܼܡܘܼܬܼܵܐ ܕܝܼܠܗܘܿܢ . ܠܵܐ ܓܹܝܪ ܡܲܨܝܵܐ : ܕܲܒܼܚܘܼܫܵܒܼܵܐ ܕܲܦܠܝܼܓܼ ܢܸܬܼܟܲܬܲܫ ܐ̄ܢܵܫ ܓܲܢ̄ܒܵܪܵܐܝܼܬܼ . ܤܘܿܦܪܘܿܢܝܘܿܣ . ܗܵܟܲܢܵܐ ܘܵܠܹ̇ܐ ܠܲܚܕܼܵܝܘܼܬܼܵܐ : ܐܲܝܟܢܵܐ ܕܠܲܚܡܵܐ ܟܲܕܼ ܗܵܘܹ̇ܐ ܦܲܓܼܪܵܐ . ܚܲܕܼ ܗ̄ܘ̣ ܦܲܓܼܪܵܐ ܘܗ̤ܘ ܟܲܕܼ ܗܘ̤ : ܘܠܵܘ ܬܪܹܝܢ . ܘܚܲܕܼ ܐܝܼܬܼܵܘܗܝ ܗܵܘ̇ ܕܡܸܬܼܪ̱ܢܸܐ ܕܟܼܝܵܢܵܐ ܕܦܲܓܼܪܵܐ : ܘܠܵܐ ܬܘܼܒܼ ܒܲܟܼܝܵܢܹܗ ܩܲܕܼܡܵܝܵܐ ܡܸܬܼܪ̱ܢܸܐ : ܐܸܠܵܐ ܒܗܵܘ̇ ܕܠܹܗ ܗܘ̤ܵܐ ܐܲܝܟܼ ܕܠܹܗ . ܕܡܸܟܹܝܠ ܠܵܐ ܗ̄ܘ̣ܵܐ ܗܵܘ̇ ܕܡܸܬܼܚܙܸܐ ܐܝܼܬܼܵܘܗܝ : ܐܸܠܵܐ ܗܵܘ̇ ܡܵܐ ܕܡܸܬܼܪ̱ܢܸܐ . ܘܡܸܛܠ ܗܵܢܵܐ ܐܵܦ ܡܤܵܡ ܒܪܹܫܵܐ ܕܚܝܼܠܵܐ ܦܤܲܩ̣ ܗ̄ܘ̣ܵܐ ܫܠܝܼܚܵܐ : ܥܲܠ ܐܲܝܠܹܝܢ ܕܡܲܤܒܿܪܝܼܢ ܕܕܲܓܼܵܘܵܐ ܗ̄ܘ̣ ܦܲܓܼܪܹܗ ܕܡܪܲܢ : ܟܲܕܼ ܐܵܡܲ݁ܪ ܗܵܟܲܢܵܐ : ܕܐܸܢ ܐܲܝܢܵܐ ܕܲܛܠܲܡ̣ ܠܢܵܡܘܿܤܵܐ ܕܡܘܼܫܹܐ : ܥܲܠ ܦܘܼܡ ܬܪܹܝܢ ܘܲܬܼܠܵܬܼܵܐ ܕܠܵܐ ܪ̈ܲܚܡܝܼܢ ܡܵܐܹ̇ܬܼ : ܟܡܵܐ ܝܲܬܿܝܼܪܵܐܝܼܬܼ ܡܸܤܬܿܒܲܪ ܕܠܲܡܤܵܡ ܒܪܹܫܵܐ ܩܲܫܝܵܐ ܡܸܫܬܿܘܸܐ : ܐܲܝܢܵܐ ܕܕܵܫܹܗ ܠܲܒܼܪܹܗ ܕܐܲܠܵܗܵܐ : ܘܲܕܼܡܵܐ ܕܲܕܼܝܵܬܹܩܹܐ ܕܝܼܠܹܗ ܚܲܫܒܹܗ ܕܓܼܵܘܵܐ ܕܒܹܗ ܐܸܬܼܩܲܕܲܫ : ܐܸܬܼܩܲܕܲܫ : ܘܲܠܪܘܼܚܵܐ ܕܛܲܝܒܿܘܼܬܼܵܐ ܨܲܥܲܪ . ܗܵܕܹܐ ܐܸܡ݂ܲܪ pb. 43 ܠܘܼܩܒܲܠ ܐܲܝܠܹܝܢ ܕܚܵܫ̇ܒܿܝܼܢ ܗ̄ܘ̣ܵܘ ܠܹܗ ܠܲܕܼܡܹܗ ܘܲܠܦܲܓܼܪܹܗ ܕܐܲܠܵܗܵܐ : ܕܡܵܐ ܘܦܲܓܼܪܵܐ ܕܒܲܪܢܵܫܵܐ . ܘܛܵܥܹ̇ܝܢ ܗ̄ܘ̣ܵܘ ܟܲܕܸ ܤܵܒܼ̇ܪܝܼܢ ܕܐܲܝܟܼ ܕܲܕܓܼܵܘܵܐ ܕܟܼܠܢܵܫ ܐܝܼܬܼܵܘܗܝ : ܕܦܲܓܼܪܵܐ ܘܲܕܼܡܵܐ ܗܵܘ̇ ܕܒܹܗ ܐܸܬܼܩܲܕܲܫܢܲܢ : ܘܲܠܪܘܼܚܵܐ ܕܛܲܝܒܿܘܼܬܼܵܐ ܨܲܥܲܪܘ . ܒܲܕܼܠܵܐ ܡܵܘܕܹܝܢ ܕܲܒܼܪܵܐ ܗ̄ܘ̣ ܕܐܲܠܵܗܵܐ ܒܲܪ ܟܝܵܢܵܐ ܕܐܲܠܵܗܵܐ ܘܐܲܒܼܵܐ : ܐܸܠܵܐ ܦܲܓܼܪܵܐ ܕܐ̄ܢܵܫܵܐ ܐܝܼܬܼܵܘܗܝ : ܗܵܘ̇ ܦܲܓܼܪܵܐ ܕܲܒܼܪܹܗ ܕܠܲܠܵܗܵܐ . ܗܵܢܵܐ ܕܲܠܦܲܓܼܪܹܗ ܘܲܕܼܡܹܗ ܐܲܤܸܩ̣ ܐܸܢܘܿܢ ܠܐܘܼܤܝܼܵܐ ܕܝܼܠܹܗ : ܘܠܵܐ ܫܒܲܩ̣ ܕܢܸܬܼܪܫܘܿܢ ܒܡܲܟܿܤܵܢܘܼܬܼܵܐ ܕܐܘܼܤܝܼܵܐ ܐ̄ܢܵܫܵܝܬܼܵܐ : ܐܸܠܵܐ ܕܒܼܐܘܼܤܝܼܵܐ ܕܝܼܠܹܗ ܢܸܤܬܲܓܼܕܘܿܢ . ܠܚ . ܥܲܠ ܗܵܝ̇ : ܕܐܵܦ ܫܠܝܼܚܵܐ ܠܘܼܩܒܲܠ ܐܲܝܠܹܝܢ ܕܲܫܚܝܼܡܵܐ ܘܛܲܡܐܵܐ ܚܵܫ̇ܒܿܝܼܢ ܠܲܕܡܹܗ ܘܲܠܦܲܓܼܪܹܗ ܕܲܡܫܝܼܚܵܐ ܐܵܡܲ݁ܪ : ܠܵܘ ܐܲܝܟܼ ܡ̇ܢ ܕܡܸܫܬܲܚܠܵܦܘܼ ܐܸܫܬܲܚܠܲܦ ܠܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ : ܐܸܠܵܐ ܐܲܝܟܼ ܡ̇ܢ ܕܡܲܤܠܹܝܢ ܗܸܢܘܿܢ ܠܲܕܼܡܵܐ ܕܢܸܩܪܘܿܢܵܝܗܝ ܕܡܵܐ : ܘܲܠܦܲܓܼܪܵܐ ܕܢܸܩܪܘܿܢܵܝܗܝ ܦܲܓܼܪܵܐ . ܘܲܕܼܠܵܐ ܡܸܫܟܿܚܝܼܢ ܕܢܸܦܪ̱ܦܘܼܢ ܠܲܢ : ܐܲܝܟܼ ܕܐܵܡ̇ܪܝܼܢ ܡܵܢܝܼܢܵܝܹ̈ܐ . ܢܸܤܛܘܿܪܝܼܣ . ܐܵܪܵܐ ܙܥܘܿܪܝܵܐ ܗ̣̄ܝ ܠܵܟܼ ܬܲܚܘܝܼܬܼܵܐ ܗܵܕܹܐ ܕܲܒܼܫܸܬܼܩܵܐ ܥܵܒܲܪ̇ ܐܲܢ̄ܬܿ ܥܠܹܝܗ̇ ؟ ܤܲܓܿܝܼ ܓܹܝܪ ܡܬܼܥܲܫܢܝܼܢ ܒܵܗ̇ ܗܸܢܘܿܢ : ܘܠܵܐ ܙܵܕܹܩ ܗ̄ܘ̣ܵܐ ܠܵܟܼ ܕܡܲܗܡܝܼܵܢܵܐܝܼܬܼ ܬܩܲܪܒܼܝܼܗ̇ . ܠܝܼ ܓܹܝܪ ܦܠܲܛܬܲܢܝ ܗܵܕܹܐ ܒܲܕܼܡܘܼܬܼܵܐ ܕܐܲܝܠܹܝܢ ܕܲܠܓܸܠܵܐ ܚܵܙܹ̇ܝܢ : ܘܲܠܩܵܪܝܼܬܼܵܐ ܠܵܐ . ܗܵܕܹܐ ܐܸܬܼܓܲܠܝܲܬ̤ : ܢܒܲܚܢܝܼܗ̇ ܡ̣ܢ ܟܠ ܓܲܒܿܝܼ̈ܢ ܐܲܝܟܼ ܡܵܐ pb. 44 ܕܐܝܼܬܹܝܗ̇ : ܘܐܲܝܟܼ ܡܵܐ ܕܨܵܒܹ̇ܐ ܟܬܼܵܒܼܵܐ ܐܲܠܵܗܵܝܵܐ ܕܲܢܤܲܟܿܠܲܢ : ܐܲܝܟܼ ܕܠܵܐ ܢܸܦܸܠ ܒܥܘܼ̈ܕܵܠܹܐ ܟܹܐܢܹ̈ܐ ܘܐܲܠܵܗܵܝܹ̈ܐ . ܠܛ . ܕܒܲܟܼܡܵܐ ܙܢܝܼ̈ܢ ܡܸܬܼܐܡܲܪ ܫܡܵܐ ܗܵܘ̇ : ܕܝܵܘܢܵܐܝܼܬܼ ܡܸܬܼܩܪܸܐ ܩܝܼܘܿܢܘܿܢ . ܘܢܹܐܡܲܪ ܩܲܕܼܡܵܝܑܬܼ ܐܵܦ ܥܲܠ ܚܫܲܚܬܼܵܐ ܗܵܕܹܐ : ܕܡܸܬܼܩܲܪܝܵܐ ܝܵܘܢܵܐܝܼܬܼ ܩܝܼܘܿܢܘܿܢ . ܢܵܦܠܵܐ ܕܹܝܢ ܒܡܸܠܬܼܵܐ ܥܲܠ ܡܤܲܝܒܼܵܐ : ܘܥܲܠ ܓܵܘܵܐ : ܘܥܲܠ ܫܵܘܬܵܦܘܼܬܼܵܐ . ܥܲܠ ܡܤܲܝܒܼܵܐ : ܐܲܝܟܼ ܗܵܝ̇ ܕܐܸܡ݂ܲܪ ܒܲܦܪܲܟܿܤܝܼܣ : ܕܡܸܡܬܼܘܿܡ ܠܵܐ ܐܸܟܼܠܹ̇ܬܼ ܟܠ ܕܲܛܡܲܐ ܘܲܟܤܲܝܲܒܼ . ܥܲܠ ܓܵܘܐ ܕܹܝܢ : ܐܲܝܟܼ ܗܵܝ̇ ܕܟܼܠܡܸܕܸܡ ܕܐܼܝܼܬܼ ܗ̄ܘ̣ܵܐ ܠܗܘܿܢ ܠܲܫܠܝܼܚܹ̈ܐ ܕܓܼܵܘܵܐ ܗ̄ܘ̣ܵܐ . ܥܲܠ ܫܵܘܬܵܦܘܼܬܼܵܐ ܕܹܝܢ : ܐܲܝܟܼ ܗܵܝ̇ ܕܟܼܵܤܵܐ ܗܵܘ̇ ܕܬܼܵܘܕܝܼܬܼܵܐ ܕܲܡܒܲܪܟܼܝܼܢ ܚ̄ܢܲܢ : ܠܵܐ ܗ̄ܘ̣ܵܐ ܫܵܘܬܵܦܘܼܬܼܵܐ ܐܝܼܬܼܵܘܗܝ ܕܲܕܼܡܹܗ ܕܲܡܫܝܼܚܵܐ ؟ ܘܠܲܚܡܵܐ ܗܵܘ̇ ܕܩܵܨܝܢ ܚ̄ܢܲܢ : ܠܵܐ ܗ̄ܘ̣ܵܐ ܫܵܘܬܵܦܘܼܬܼܵܐ ܐܝܼܬܼܵܘܗܝ ܕܦܲܓܼܪܹܗ ܕܲܡܫܝܼܚܵܐ ؟ ܘܬܼܘܼܒܼ : ܗܵܘ̇ ܕܲܡܩܲܕܸܫ ܘܗܵܢܘܿܢ ܕܐܸܬܼܩܲܕܲܫܘ : ܡ̣ܢ ܚܲܕܼ ܐܸܢܘܿܢ ܟܠܗܘܿܢ . ܡܸܛܠ ܗܵܢܵܐ ܠܵܐ ܒܗܸܬܼ ܕܢܸܩܪܸܐ ܐܸܢܘܿܢ ܐܲܚܵܘ̈ܗܝ ܟܲܕܼ ܐܸܡܲ݁ܪ : ܕܐܹܤܲܒܲܪ ܫܡܵܟܼ ܠܐܲܚܲܝ̈ : ܘܲܒܼܓܼܵܘ ܟܢܘܼܫܬܼܵܐ ܐܹܫܲܒܿܚܵܟܼ . ܘܬܼܘܼܒܼ : ܕܐܸܢܵܐ ܐܸܗܘܸܐ ܬܟܼܝܼܠ ܥܠܵܘܗܝ . ܘܬܼܘܼܒܼ : ܗܵܐ ܐܸܢܵܐ ܘܲܒܼ̈ܢܲܝܵܐ ܕܝܲܗ̣̄ܒܼ ܠܝܼ ܐܲܠܵܗܵܐ . ܡܸܛܠ ܗܵܟܹܝܠ ܕܲܒܼ̈ܢܲܝܵܐ ܐܸܫܬܵܘܬܲܦܘ ܒܒܸܤܪܵܐ ܘܲܕܼܡܵܐ : ܐܵܦ ܗ̤ܘ ܒܵܗ̇ ܒܲܕܼܡܘܼܬܼܵܐ ܐܸܫܬܵܘܬܲܦ ܒܗܹܝܢ ܒܗܵܠܹܝܢ . ܡܸܛܠ ܗܵܟܹܝܠ ܕܲܫܡܵܐ ܗܵܢܵܐ ܡܸܬܼܩܪܸܐ ܥܲܠ ܐ̄ܢܵܫܵܐ ܕܛܲܡܲܐ ܘܲܡܤܲܝܲܒܼ : ܘܬܼܘܼܒܼ ܥܲܠ ܓܵܘܵܐ : ܘܬܼܘܼܒܼ ܥܲܠ ܫܵܘܬܵܦܘܼܬܼܵܐ : ܐܵܪܵܐ ܠܗܵܕܹܐ ܩܪܵܝܵܬܼܵܐ ܕܢܵܦ̇ܠܵܐ ܥܲܠ ܬܠܵܬܼ ܚܲܫ̈ܚܵܢ : pb. 45 ܘܠܵܐ ܡܦܲܪܫܵܐ ܠܘܼܩܒܲܠ ܐܲܝܢܵܐ ܪܸܥܝܵܢܵܐ ܐܲܡ̣ܪܵܗ̇ ܫܠܝܼܚܵܐ ܘܤܵܡ̣ : ܕܡܸܛܠ ܗܵܕܹܐ ܕܵܝ̇ܫܝܼܢ ܠܲܒܼܪܹܗ ܕܠܲܠܵܗܵܐ : ܐܲܝܕܵܐ ܗ̣̄ܝ ܚܲܬܿܝܼܬܿܬܵܐ ܡ̣ܢ ܗܵܠܹܝܢ ܬܠܵܬܼ ؟ ܤܘܿܦܪܘܿܢܝܘܿܣ . ܠܘܼܩܒܲܠ ܐܲܝܠܹܝܢ ܕܚܵܫ̇ܒܿܝܼܢ ܠܹܗ : ܕܠܵܘ ܥܲܠ ܐܲܦܲܝ̈ܢ : ܐܸܠܵܐ ܒܡܵܘܬܵܐ ܕܝܼܠܹܗ ܐܲܝܟܼ ܟܠܢܵܫ ܡܝܼܬܼ . ܘܐܲܝܟܼ ܚܲܕܼ ܡ̣ܢ ܒܢܲܝ̈ ܐ̄ܢܵܫܵܐ ܗ̄ܘ̣ܵܐ : ܘܐܵܦ ܟܲܕܼ ܚܲܝ ܘܐܵܦ ܟܲܕܼ ܡܝܼܬܼ : ܘܡܸܕܸܡ ܝܲܬܿܝܼܪܵܐ ܠܵܐ ܩܢܸܐ ܗ̄ܘ̣ܵܐ . ܘܠܵܐ ܝܵܕܼܥ̇ܝܼܢ ܕܲܒܼܪܹܗ ܗ̄ܘ̣ ܕܐܲܠܵܗܵܐ : ܘܲܕܼܡܹܗ ܕܡܵܐ ܗ̄ܘ̣ ܕܐܲܠܵܗܑܵܐ : ܘܠܵܐ ܗ̄ܘ̣ܵܐ ܕܒܲܪܢܵܫܵܐ . ܢܸܤܛܘܿܪܝܼܣ . ܐܵܪܵܐ ܗܵܕܹܐ ܐܵܡ̇ܪܝܼܢ ܐܢ̄ܬܿܘܿܢ : ܕܦܲܓܼܪܵܐ ܘܲܕܼܡܵܐ ܐܘܼܤܝܼܵܐ ܕܲܒܼܪܵܐ ܕܐܲܠܵܗܵܐ ܐܝܼܬܲܗܘܿܢ ؟ ܐܵܘ ܕܡ̣ܢ ܐܘܼܤܝܼܵܐ ܐ̄̈ܢܵܫܵܝܵܬܐ ܐܝܼܬܼܵܘܗܝ ܦܲܓܼܪܵܐ ܘܲܕܼܡܵܐ : ܘܲܗܘ̤ܵܘ ܟܝܵܢܵܐ ܕܐܲܠܵܗܘܼܬܼܵܐ ؟ ܒܸܤܪܵܐ ܓܹܝܪ ܠܵܐ ܐܝܼܬܼܵܘܗܝ ܒܸܤܪܵܐ : ܐܲܝܟܼ ܕܐܵܡ̇ܪܝܼܢ ܐܢ̄ܬܿܘܿܢ : ܡܸܛܠ ܕܐܸܫܬܲܚܠܲܦ ܠܹܗ ܒܝܲܕܼ ܡܘܼܙܵܓܼܵܐ ܘܲܚܕܼܵܝܘܼܬܼܵܐ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܘܛܘܼܒܼܵܢܵܐ ܫܠܝܼܚܵܐ : ܟܲܕܼ ܡܒܲܙܲܚ ܗ̄ܘ̣ܵܐ ܪܵܘܪܒܼܵܐܝܼܬܼ ܒܐܲܝܠܹܝܢ ܕܡܵܘܕܹܝܢ ܗ̄ܘ̣ܵܘ ܦܲܓܼܪܹܗ ܘܲܕܼܡܹܗ : ܘܲܠܗܵܢܵܐ ܛܲܡܐܵܐ ܡܲܤܒܲܪܝܼܢ ܗ̄ܘ̣ܵܘ ܕܐܝܼܬܼܵܘܗܝ : ܐܲܡ̣ܪܵܗ̇ . ܤܘܿܦܪܘܿܢܝܘܿܣ . ܠܵܘ ܠܘܼܩܒܲܠ ܐܲܝܠܹܝܢ ܕܟܼܠ ܟ̱ܠܹܗ ܠܵܐ ܡܵܘܕܹܝܢ ܦܲܓܼܪܵܐ ܒܲܫܪܵܪܵܐ : ܘܠܵܘ ܠܘܼܩܒܲܠ ܐܲܝܠܹܝܢ ܕܲܡܫܲܚ̱ܠܦܝܼܢ ܐܵܘ ܡܚܲܒܿܠܝܼܬ ܠܐܘܼܤܝܼܵܐ ܕܒܸܤܪܵܐ ܐܲܝܟܼ ܕܲܒܼܢܘܼܪܵܐ : ܐܵܘ ܠܐܘܼܤܝܼܵܐ ܕܒܸܤܪܵܐ ܛܲܡ̱ܐܬܼܵܐ ܒܝܲܕܼ ܡܘܼܙܵܓܼܵܐ : ܐܸܡ݂ܲܪ ܗܵܠܹܝܢ . ܐܸܠܵܐ ܠܘܼܩܒܲܠ ܐܝܠܹܝܢ ܕܡܵܘܕܹܝܢ ܒܸܤܪܵܐ ܘܲܕܼܡܵܐ : ܘܲܠܗܵܢܵܐ ܕܓܼܵܘܵܐ ܚܫ̇ܒܿܝܼܢ ܠܹܗ . pb. 46 ܢܸܤܛܘܿܪܝܼܣ . ܐܲܝܟܼ ܕܡܸܬܼܚܲܙܝܐ ܠܝܼ : ܠܵܘ ܠܘܼܩܒܲܠ ܗܵܠܹܝܢ ܠܵܚܹ̈ܡ ܝܲܬܿܝܼܪܵܐܝܼܬܼ ܪܸܥܝܵܢܵܐ ܕܲܠܒܼܝܼܟܼ ܐܲܢ̄ܬܿ : ܐܸܠܵܐ ܠܐܲܝܠܹܝܢ ܕܲܡܫܲܚ̱ܠܦܝܼܢ ܠܐܘܼܤܝܼܵܐ ܕܐܲܠܵܗܵܐ ܠܲܟܼܝܵܢܵܐ ܕܒܸܤܪܵܐ ܘܲܕܼܡܵܐ : ܟܲܕܼ ܠܵܐ ܤܵܒܼ̇ܪܝܼܢ ܕܐܘܼܤܝܼܵܐ ܕܒܸܤܪܹܗ ܘܲܕܼܡܹܗ ܕܡܵܪ̈ܲܢ : ܕܓܼܵܘܵܐ ܐܝܼܬܹܝܗ̇ . ܐܸܠܵܐ ܕܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܹܝܗ̇ : ܘܠܵܘ ܡ̣ܢ ܒܢܲܝ̈ܬܵܫܵܐ . ܤܘܿܦܪܘܿܢܝܘܿܣ . ܡܵܕܹܝܢ ܠܗܵܠܹܝܢ ܠܵܐ ܙܵܕܹܩ ܠܲܡܦܲܢܵܝܘܼ ܦܸܬܼܓܼܵܡܵܐ : ܐܸܠܵܐ ܠܡܲܟܿܤܵܢܘܼܬܼܵܐ : ܥܲܠ ܕܐܸܬܼܚܲܫܲܚܘ ܒܡܸܠܹ̈ܐ ܕܕܲܠܩܘܼܒܼܠܵܐ . ܐܸܡܲܪ ܕܹܝܢ ܡܸܟܸܿܝܠ ܥܲܠ ܐܲܝܠܹܝܢ ܕܡܲܤܒܿܪܝܼܢ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܗܘ̤ܵܐ ܒܸܤܪܵܐ . ܡܡ . ܕܐܲܝܟܲܢܵܐ ܙܵܕܸܩ ܠܡܸܤܬܲܟܵܠܘܼ ܠܗܵܝ̇ : ܕܗܵܘ̇ ܕܲܡܩܲܕܸܫ ܘܗܵܢܘܿܢ ܕܡܸܬܼܩܲܕܫܝܼܢ : ܡ̣ܢ ܚܲܕܼ ܐܢܘܿܢ ܟܠܗܘܿܢ . ܢܸܤܛܘܿܪܝܼܣ . ܛܲܥܝܵܐ ܠܵܟܼ : ܕܬܲܪܬܹܝܢ ܕܕܲܠܩܘܼܒܼܠܵܐ ܠܵܐ ܐܸܡ݂ܲܪ ܫܠܝܼܚܵܐ . ܗܵܕܹܐ ܓܹܝܪ ܒܨܸܵܐ : ܕܡ̣ܢ ܚܲܕܼ ܢܸܗܘܸܐ ܗܵܘ̇ ܕܲܡܩܲܕܼܫ ܘܗܵܢ̇ܘܿܢ ܕܡܸܬܼܩܲܕܫܝܼܢ . ܘܐܲܚܹ̈ܐ ܕܡ̣ܢ ܚܕܼܵܐ ܐܘܼܤܝܼܵܐ : ܘܠܵܘ ܡ̣ܢ ܐ̄ܚܪܹܬܼܵܐ ܘܲܐ̄ܚܪܹܬܼܵܐ : ܘܲܒܼܢܵܘ̈ܗܝ ܐܲܝܟܼ ܡ̇ܢ ܕܡܸܢܹܗ ܫܵܘ̇ܚܝܼܢ : ܟܲܕܼ ܐܵܡܲ݁ܪ ܗܵܟܲܢܵܐ : ܗܵܘ̇ ܓܹܝܪ ܕܲܡܩܲܕܼܫ ܘܗܵܢ̇ܘܿܢ ܕܡܸܬܼܩܲܕܫܝܼܢ ܡ̣ܢ ܚܲܕܼ ܐܸܢܘܿܢ ܟܠܗܘܿܢ . ܡܵܕܹܝܢ : ܐܵܦ ܕܡܵܐ ܗܵܘ̇ ܕܒܹܗ ܐܸܬܼܩܲܕܲܫܢܲܢ ܘܥܲܠ ܐܲܦܲܝ̈ܢ ܐܸܬܼܐ̱ܫܸܕܼ : ܡ̣ܢ ܚܲܕܼ ܐܝܼܬܼܵܘܗܝ . ܘܲܒܼܗܵܕܹܐ ܐܵܦ ܐܲܚܵܘ̈ܗܝ ܐܝܼܬܲܝܢ : ܐܲܝܟܼ ܕܡ̣ܢ ܚܲܕܼ ܐܲܒܼܵܐ . ܬܘܼܒܼ ܕܹܝܢ ܐܵܦ ܒܢܵܘ̈ܗܝ : ܐܲܝܟܼ ܐܲܝܠܹܝܢ ܕܐܘܼܤܝܼܵܐ ܚܕܼܵܐ ܩܢܹܝܢ : ܗܵܝ̇ ܕܒܼܵܗ̇ ܐܵܦ ܒܢܲܝ̈ܵܐ ܐܝܼܬܲܝܢ . ܠܵܐ ܓܹܝܪ ܐܝܼܬܼ ܠܹܗ ܠܐܲܠܵܗܵܐ ܡܸܠܬܼܵܐ ܗܵܝ̇ ܕܗ̤ܘ ܘܲܚܢܲܢ ܡ̣ܢ ܚܲܕܼ ܢܸܗܘܸܐ : pb. 47 ܐܵܘ ܒܢܲܝ̈ ܕܡܘܼܬܹܗ ܢܸܬܼܩܪܸܐ : ܕܡܸܛܠ ܗܵܕܹܐ ܢܸܗܘܸܐ ܐܲܚܵܘ̈ܗܝ . ܒܗܵܝ̇ ܕܥܸܠܬܼܵܐ ܕܲܕܼܡܘܼܬܼܵܐ ܠܲܝܬܿ ܠܲܢ : ܐܲܝܟܼ ܕܐܲܚܹ̈ܐ ܕܡ̣ܢ ܐܲܒܼܵܐ ܚܲܕܼ . ܘܠܵܐ ܬܘܼܒܼ ܕܢܸܗܘܸܐ ܚܢܲܢ ܒܢܵܘ̈ܗܝ : ܒܲܕܼܠܵܘ ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܡܸܫܬܵܘܬܿܦܝܼܢܲܢ . ܟܲܕܼ ܡܩܲܛܪܸܓܼ ܗܵܟܹܝܠ ܠܐܲܝܠܹܝܢ ܕܠܵܐ ܡܸܬܿܛܦܝܼܤܝܼܢ ܠܲܡܩܲܒܵܠܘܼ : ܕܲܕܼܡܵܐ ܕܲܒܼܢܲܝ̈ܢܵܫܵܐ ܡܸܫܟܲܚ ܠܲܡܩܲܕܵܫܘܼ : ܘܤܵܒܼ̇ܪܝܼܢ ܕܛܲܡܐܵܐ ܐܝܼܬܼܵܘܗܝ : ܐܲܝܟܼ ܡ̇ܢ ܕܲܕܡܵܐ ܐܝܼܬܼܵܘܗܝ ܕܒܲܪܢܵܫܵܐ : ܘܡܸܛܠ ܗܵܢܵܐ ܛܲܡܐܵܐ ܚܵܫ̇ܒܿܝܼܢ ܠܹܗ ܠܲܕܼܡܵܐ ܕܲܕܝܵܬܹܩܹܐ ܗܵܘ̇ ܕܒܹܗ ܐܸܬܼܩܲܕܲܫܢܲܢ : ܘܐܸܫܬܵܘܙܲܒܼ̄ܢ ܡ̣ܢ ܡܵܘܬܵܐ ܒܝܲܕܼ ܡܵܘܬܵܐ ܫܲܪܝܼܪܵܐ ܕܒܲܪܢܵܫܵܐ : ܐܸܡ݂ܲܪ ܛܘܼܒܼܵܢܵܐ ܦܵܘܠܘܼܣ ܗܵܠܹܝܢ . ܘܲܒܼܗܵܕܹܐ ܐܵܡܲ݁ܪ ܠܲܢ ܕܡ̣ܢ ܚܲܕܼ ܐܝܼܬܲܝܢ : ܘܲܒܼܗܵܕܹܐ ܩܵܪܹܐ ܠܲܢ ܐܲܚܵܘ̈ܗܝ : ܡܸܛܠ ܟܝܵܢܵܐ ܗܵܘ̇ ܕܡ̣ܢ ܐܲܒܼܵܗܲܝ̈ܢ ܐܸܬܼܝܼܠܸܕܼ : ܐܵܦ ܡܝܼܬܼ ܚܠܵܦܲܝܢ . ܒܗܵܝ̇ ܓܹܝܪ ܕܐܸܬܼܝܼܠܸܕܼ : ܡ̣ܢ ܓܸܢܤܲܢ ܐܝܼܬܼܵܘܗܝ : ܘܟܼܠܲܢ ܡ̣ܢ ܚܲܕܼ . ܒܗܵܝ̇ ܕܹܝܢ ܕܡܝܼܬܼ ܥܲܠ ܐܲܦܲܝ̈ܢ : ܘܚܲܕܼܬܼ ܒܠܵܐ ܡܵܝܘܿܬܼܘܼܬܼܵܐ ܘܠܵܐ ܡܸܬܼܚܲܒܿܠܵܢܘܼܬܼܵܐ ܠܬܼܘܼܩܵܢܵܐ ܕܲܥܬܼܝܼܕܼ . ܒܢܵܘ̈ܗܝ ܐܝܼܬܲܝܢ : ܒܕܐܝܼܬܼܵܘܗܝ ܐܲܒܼܵܐ ܕܥܵܠܡܵܐ ܕܲܥܬܼܝܼܕܼ . ܘܡܸܛܠ ܗܵܢܵܐ : ܠܵܘ ܠܲܚܕܼܵܐ ܚܲܕܼ ܦܲܓܼܪܵܐ ܐܝܼܬܲܝܢ ܟ̱ܠܲܢ ؟ ܟ̱ܠܲܢ ܓܹܝܪ ܡ̣ܢ ܗܵܘ̇ ܗ̄ܘ̣ ܚܲܕܼ ܠܲܚܡܵܐ ܢܵܤ̇ܒܿܝܼܢ ܚ̄ܢܲܢ : ܒܗܵܘ̇ ܕܲܡܫܵܘܬܸܦ ܠܲܢ ܒܹܗ ܟܲܕܼ ܒܹܗ ܒܲܕܼܡܵܐ ܐܵܦ ܒܒܸܤܪܵܐ : ܕܐܝܼܬܲܝܗܘܿܢ ܡܸܢܹܗ ܟܲܕܼ ܡܸܢܹܗ ܕܲܟܼܝܵܢܵܐ : ܘܡܸܫܬܵܘܬܿܦܝܼܢܲܢ ܠܹܗ ܒܲܩܝܵܡܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ ܘܲܒܼܠܵܐ ܡܵܝܘܿܬܼܘܼܬܼܵܐ . ܗܵܟܲܢܵܐ ܐܝܼܬܲܝܢ ܠܹܗ : ܐܲܝܟܲܢܵܐ ܕܐܝܼܬܼܵܘܗܝ ܠܲܚܡܵܐ ܦܲܓܼܪܹܗ . ܐܲܝܟܲܢܵܐ ܠܲܡ ܕܚܲܕܼ ܗ̄ܘ̣ ܠܲܚܡܵܐ ܗܵܘ̇ : pb. 48 ܗܵܟܲܢܵܐ ܟ̱ܠܲܢ ܚܲܕܼ ܚܢܲܢ ܦܓܲܪ : ܟ̱ܠܲܢ ܓܹܝܪ ܡ̣ܢ ܗܵܘ̄ ܗ̄ܘ̣ ܚܲܕܼ ܠܲܚܡܵܐ ܢܵܤܒܿܝܼܢܲܢ . ܡܐ . ܥܲܠ ܗܵܝ̇ : ܕܐܸܢ ܐܘܼܤܝܼܵܐ ܕܦܲܓܼܪܵܐ ܒܲܡܫܝܼܚܵܐ ܐܸܫܬܲܚ̱ܠܦܲܬ̤ ܠܐܲܠܵܗܘܼܬܼܵܐ : ܐܵܦ ܚܢܲܢ ܡܸܫܬܲܚ̱ܠܦܝܼܢܲܢ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܚܲܕܼ ܓܹܝܪ ܓܘܼܫܡܵܐ ܘܚܲܕܸ ܦܲܓܼܪܵܐ ܐܝܼܬܲܝܢ ܟ̱ܠܲܢ . ܡܵܕܹܝܢ ܐܵܦ ܚܢܲܢ ܠܒܸܤܪܹܗ ܐܸܫܬܲܚܠܲܦܢܲܢ : ܘܐܝܼܬܲܝܢ ܦܲܓܼܪܹܗ . ܘܠܵܐ ܡܸܟܹܝܠ ܐܝܼܬܲܢ ܦܲܓܼܪܵܐ ܘܲܕܼܡܵܐ ܕܒܲܪܢܵܫܵܐ : ܐܸܠܵܐ ܦܲܓܼܪܹܗ ܕܝܼܠܹܗ . ܚܲܕܼ ܗ̄ܘ̣ ܓܹܝܪ ܠܲܚܡܵܐ : ܡܸܛܠ ܗܵܢܵܐ ܟ̱ܠܲܢ ܚܲܕܼ ܚܢܲܢ ܦܓܲܪ : ܒܕܐܝܼܬܲܝܢ ܦܲܓܼܪܹܗ ܕܲܡܫܝܼܚܵܐ . ܐܲܢ̇ܬܿܘܿܢ ܠܲܡ ܕܹܝܢ ܦܲܓܼܪܹܗ ܐܲܢ̄ܬܿܘܿܢ ܕܲܡܫܝܼܚܵܐ : ܘܗܲܕܵܡܹ̈ܐ ܒܲܡ̈ܢܵܘܵܬܼܟܼܘܼܢ . ܠܡܵܐ ܒܫܘܼܚܠܵܦ ܐܘܼܤܝܼܵܐ ܐܝܼܬܼܵܘܗܝ ܠܲܚܡܵܐ ܦܲܓܼܪܹܗ ܕܲܡܫܝܼܚܵܐ ؟ ܐܵܘ ܚܢܲܢ ܦܲܓܼܪܹܗ ܒܫܘܼܚܠܵܦܵܐ ؟ ܐܵܘ ܦܲܓܼܪܹܗ ܕܲܒܼܪܹܗ ܕܐܲܠܵܗܵܐ ܚܲܕܼ ܐܝܼܬܼܵܘܗܝ ܒܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ؟ ܐܸܠܵܐ ܐܸܢ ܚܲܕܼ ܐܸܢܘܿܢ ܒܲܟܼܝܵܢܵܐ : ܠܲܝܬܿ ܡܸܟܹܝܠ ܠܲܚܡܵܐ : ܘܠܵܐ ܬܘܼܒܼ ܐܝܼܬܼܵܘܗܝ ܦܲܓܼܪܵܐ . ܫܠܝܼܚܵܐ ܕܹܝܢ : ܠܗܵܢ̇ܘܿܢ ܕܦܲܓܼܪܵܢ ܕܲܒܼܪܵܐ ܕܐܲܠܵܗܵܐ ܡܤܲܝܒܼܵܐ ܚܵܫ̇ܒܿܝܼܢ ܗ̄ܘ̣ܵܘ ܐܵܡܲ݁ܪ ܕܕܵܝ̇ܫܝܼܢ ܠܲܒܼܪܹܗ ܕܐܲܠܵܗܵܐ : ܒܗܵܝ̇ ܕܡܲܤܠܹܝܢ ܐܵܦ ܟܵܦ̇ܪܝܼܢ ܒܹܗ : ܠܵܘ ܥܲܠ ܐܲܝܠܹܝܢ ܕܡܵܘܕܹܝܢ ܒܦܲܓܼܪܵܐ ܕܡ̣ܢ ܟܵܝܵܢܵܐ ܗ̄ܘ̣ ܕܝܼܠܲܢ : ܡܸܬܼܚܲܫܒܼܝܼܢ ܠܹܗ ܡܤܲܝܒܼܵܐ . ܐܸܠܵܐ ܕܲܚܠܵܦ ܦܘܼܪܩܵܢܵܐ ܕܟܼܠܲܢ ܐܸܬܼܝܼܗܸܒܼ : ܒܕܐܝܼܬܼܵܘܗܝ ܕܲܟܼܝܵܐ ܘܲܕܼܠܵܐ ܡܘܼܡ : ܘܲܕܼܦܲܪܝܼܩ ܡ̣ܢ ܚܛܵܗܹ̈ܐ : ܗܵܘ̇ ܕܥܲܠ ܐܲܦܲܝ̈ ܚܛܵܗܲܝ̈ܢ ܟܠܗܘܿܢ ܡܵܘܬܵܐ ܩܲܒܸܿܠ̣ : ܘܲܗܘ̤ܵܐ ܐܲܝܟܼ ܩܘܼܪܒܵܢܵܐ ܠܐܲܠܵܗܵܐ . ܐܸܢ ܓܹܝܪ ܟ̱ܠܲܢ ܠܵܘ ܡ̣ܢ ܚܲܕܼ ܐܝܼܬܲܝܢ : ܠܵܐ ܐܲܚܵܘ̈ܗܝ ܘܠܵܐ ܒܢܲܝ̈ܵܐ ܕܝܼܠܹܗ pb. 49 ܟܹܐܢܵܐܝܼܬܼ ܐܸܬܼܩܪܝܼܢ ܚ̄ܢܲܢ : ܘܠܵܐ ܬܘܼܒܼ ܠܲܚܡܹܐ ܘܠܵܐ ܓܘܼܫܡܹܗ ܐܝܼܬܲܝܢ . ܐܸܢ ܕܹܝܢ ܟܠܗܹܝܢ ܗܵܠܹܝܢ ܐܝܼܬܲܝܗܹܝܢ ܫܲܪܝܼܪܵܐܝܬܼ ܕܲܡܫܝܼܚܵܐ : ܚܢܲܢ ܦܲܓܼܪܹܗ ܘܲܒܼܢܲܝ̈ ܟܝܵܢܹܐ ܐܝܼܬܲܝܢ . ܒܗܵܝ̇ ܕܗܵܢܵܐ ܡܸܕܸܡ ܐܝܼܬܲܝܢ : ܗܵܘ̇ ܡܵܐ ܕܐܵܦ ܐܘܼܤܝܼܵܐ ܕܦܲܓܼܪܹܗ ܐܝܼܬܹܝܗ̇ . ܘܐܵܦ ܗܵܠܹܝܢ ܐܸܬܼܝܼܕܲܥ ܒܝܲܕܼ ܡܸܠܹ̈ܐ ܕܕܘܿܓܡܵܐ ܕܝܼܠܗܘܿܢ : ܕܲܠܗܵܠܹܝܢ ܘܲܠܗܵܠܹܝܢ ܡܸܫܬܲܚ̱ܠܦܝܼܢ : ܒܕܲܫܪܵܪܵܐ ܠܵܐ ܩܢܹܝܢ . ܡܒ . ܠܘܼܩܒܲܠ ܐܲܝܠܹܝܢ ܕܐܵܡ̇ܪܝܼܢ : ܕܒܼܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܗܘ̤ܵܬܼ ܚܕܲܝܘܼܬܼܵܐ . ܘܲܚܠܵܦ ܟܝܵܢܵܐ ܕܐ̄ܢܵܫܘܼܬܼܵܐ : ܟܝܵܢܵܐ ܕܐܲܠܵܗܘܼܬܼܵܐ ܡܲܠܝ . ܡ̣ܢ ܗܵܠܹܝܢ ܬܘܼܒܼ ܓܘܼܕܵܐ ܐ̄ܚܪܹܬܼܵܐ ܩܵܡܲܬ̤ : ܕܲܒܼܡܸܕܸܡ ܕܵܡܹ̇ܝܢ ܠܗܘܿܢ : ܘܲܒܼܡܢܸܕܸܡ ܦܪܝܼܫܝܼܢ ܡܸܢܗܘܿܢ . ܫܵܠܡ̇ܝܼܢ ܕܹܝܢ ܐܵܦ ܠܐܵܪ̈ܝܢܹܐ : ܘܬܼܘܼܒܼ ܤܵܕܩ̇ܝܼܢ ܡܸܢܗܘܿܢ . ܒܙܢܵܐ ܕܹܝܢ ܐ̄ܚܪܹܢܵܐ : ܠܵܒܼܫ̇ܝܼܢ ܦܲܪܨܘܿܦܵܐ ܕܐܵܪ̈ܬܵܕܘܿܟܿܤܹܐ : ܟܲܕܼ ܐܵܦ ܡ̣ܢ ܗܵܢܵܐ ܡܸܢܕܪܹܫ ܡܸܬܼܪܲܚܩܝܼܢ . ܘܲܒܒܼܗܵܕܹܐ : ܒܹܗ ܒܟܼܘܼܤܪܗܵܢܵܐ ܕܩܲܕܼܡܵܝܹ̈ܐ ܢܵܦ̇ܠܝܼܢ . ܡܵܘܕܹܝܢ ܕܹܝܢ ܒܦܲܓܼܪܹܗ ܕܡܵܪܲܢ : ܕܡ̣ܢ ܟܝܵܢܵܐ ܕܐܲܒܼܵܗܲܝ̈ܢ ܐܝܼܬܼܵܘܗܝ . ܘܲܒܼܗܵܕܹܐ : ܡܸܬܿܕܲܡܹܝܢ ܠܗܵܢܘܿܢ ܕܲܩܕܼܵܡ ܩܲܠܝܼܠ ܐܸܡܲܪܢܲܢ ܠܘܼܩܒܲܠܗܘܿܢ . ܦܪܝܼܫܝܼܢ ܕܹܝܢ ܡܸܢܗܘܿܢ : ܒܲܕܼ ܟܵܦܪܝܼܢ ܒܡܸܫܬܲܚܠܦܵܢܘܼܬܼܵܐ ܕܒܸܤܪܵܐ ܠܐܘܼܤܝܼܵܐ ܕܐܲܠܵܗܘܼܬܼܵܐ : ܘܲܡܩܲܒܿܠܝܼܢ ܚܕܼܵܝܘܼܬܼܵܐ ܕܠܵܐ ܡܘܼܙܵܓܼܵܐ ܘܲܕܼܠܵܐ ܒܘܼܠܒܵܠܵܐ . ܫܵܪܟܿܝܼܢ ܕܹܝܢ ܠܘܵܬܼ ܐܵܪ̈ܝܵܢܹܐ : ܒܗܵܝ̇ ܕܲܠܚܲܕܼ ܟܝܵܢܵܐ ܐܵܡ̇ܪܝܼܢ ܕܲܗܘ̤ܵܬܼ ܚܕܼܵܝܘܼܬܼܵܐ . ܠܵܘ ܒܫܘܼܚܠܵܦ ܐܘܼܤܝܼܵܐ : ܐܸܠܵܐ ܒܟܼܘܼܢܵܫܵܐ ܘܲܒܼܪܘܼܟܵܒܼܵܐ ܟܝܵܢܵܝܵܐ . ܐܲܝܟܲܢܵܐ ܕܢܲܦܫܵܐ ܘܦܲܓܼܪܵܐ ܡܸܬܼܟܲܢܫܝܼܢ ܠܲܟܼܝܵܢܵܐ ܚܲܕܼ : ܘܡ̣ܢ ܩܛܝܼܪܵܐ ܟܝܵܢܵܝܵܐ ܚܵܫܵܐ ܢܲܦܫܵܐ ܟܝܵܢܵܐܝܼܬܼ ܚܲܫܹ̈ܐ ܕܦܲܓܼܪܵܐ : pb. 50 ܘܦܲܓܼܪܵܐ ܚܲܫܹ̈ܐ ܕܢܲܦܫܵܐ . ܗܵܢ̇ܘܿܢ ܕܟܼܠܚܲܕܼ ܚܲܕ ܡܸܢܗܘܿܢ ܒܲܟܼܝܵܢܹܗ ܠܵܐ ܡܨܸܐ ܠܲܡܩܲܒܵܒܠܘܼ : ܒܲܟܼܢܘܼܫܝܵܐ ܟܝܵܢܵܝܵܐ ܩܲܒܸܿܠ̣ ܒܡܘܼܙܵܓܼܵܐ ܐܲܝܟܲܢܵܐ ܐܵܦ ܠܚܲܫܹ̈ܐ ܐܵܦ ܠܡܲܥܒܿܕܵܢܘܼܬܼܵܐ ܒܲܚܕܼܵܐ ܪܲܓܿܘܼܫܬܼܵܢܘܼܬܼܵܐ . ܠܵܘ ܟܲܟܼ ܒܓܸܝܵܢܵܐ ܘܒܲܚܫܲܚܬܼܵܐ ܥܲܒܼܕܘܼܗ̇ ܠܲܚܕܼܵܝܘܼܬܼܵܐ : ܐܸܠܵܐ ܒܩܲܛܝܼܪܵܐ ܟܝܵܢܵܝܵܐ ܒܲܟܼܝܵܢܵܐ ܚܵܫܘܿܫܵܐ . ܘܲܠܗܵܕܹܐ ܐܵܡ̇ܪܝܼܢ ܕܲܗܘ̤ܵܬܼ ܚܕܼܵܝܘܼܬܼܵܐ : ܕܲܠܡܲܥܒܿܕܼܵܢ̈ܘܵܬܼܗܘܿܢ ܘܲܠܚܲܫܲܝ̈ܗܘܿܢ ܟܝܵܢܵܐܝܼܬܼ ܢܸܫܬܵܘܬܿܦܘܼܢ . ܬܘܼܒܼ ܕܹܝܢ ܦܪܝܼܫܝܼܢ ܡ̣ܢ ܐܵܪ̈ܝܵܢܹܐ : ܒܲܕܼ ܐܵܡ̇ܪܝܼܢ ܦܲܓܼܪܵܐ ܘܢܲܦܫܵܐ ܕܚܲܝܵܬܼܵܐ : ܘܐܲܠܵܗܵܐ ܡܸܠܬܼܵܐ ܒܲܪ ܟܝܵܢܵܐ ܗ̄ܘ̣ ܕܐܲܒܼܵܐ . ܘܠܵܘ ܒܦܘܼܩܕܵܢܵܐ : ܐܸܠܵܐ ܒܨܒܼܝܵܢܹܗ ܕܝܼܠܹܗ ܤܲܝܒܲܪ ܚܕܼܵܝܘܼܬܼܵܐ ܕܥܲܡ ܟܝܵܢܵܐ ܟܝܵܢܵܐܝܼܬܼ : ܐܲܝܟܼ ܕܲܠܟܼܠܗܘܿܢ ܚܲܫܹ̈ܐ ܕܲܟܼܝܵܢܵܐ ܐ̄ܢܵܫܵܐ ܢܩܲܒܸܿܠ ܥܲܠ ܐܲܦܲܝ̈ܢ . ܠܵܘ ܒܲܟܼܝܵܢܵܐ ܐ̄ܚܪܹܢܵܐ : ܐܸܠܵܐ ܒܕܼܝܼܠܹܗ . ܐܵܦܘܿܠܝܼܢܵܪܸ̈ܤܛܹܐ . ܠܵܘ ܠܲܡ ܡܤܲܟܵܡܘܼ ܤܲܟܿܡܹܗ ܠܦܘܼܪܩܵܢܲܢ ܒܐܸܤܟܹܿܡܵܐ : ܐܵܘ ܒܫܘܼܚܠܵܦ ܕܡܘܼܬܼܵܐ : ܐܵܘ ܒܫܘܼܚܠܵܦ ܐܘܼܤܝܼܵܐ : ܐܲܝܟܼ ܕܠܵܐ ܢܸܚܲܫ ܚܲܫܲܝ̈ܢ ܒܲܟܼܝܵܢܵܐ ܕܝܼܠܹܗ . ܗܵܕܹܐ ܓܹܝܪ : ܕܗܵܘ̇ ܕܠܵܐ ܨܒܼܵܐ ܕܢܼܬܼܒܲܪܢܲܫ ܐܝܼܬܹܝܗ̇ : ܒܲܟܼܝܵܢܵܐ ܓܹܝܪ ܗܘ̤ܵܐ ܒܲܪܢܵܫܵܐ : ܐܸܠܵܐ ܐܸܢ ܡܸܛܠ ܕܠܑܵ ܨܒ̣ܵܐ : ܐܵܘ ܡܸܛܠ ܕܠܵܐ ܡܸܫܟܿܚܵܐ ܗ̄ܘ̣ܵܬܼ ܕܢܸܥܘܿܠ ܐܲܝܟܵܐ ܕܐܝܼܬܼ ܡܲܕܥܵܐ : ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܐܸܬܼܚܲܝܲܕܼ ܠܢܲܦܫܵܐ ܪܵܓܼܘܿܫܬܼܵܐ ܘܚܲܝܵܬܼܵܐ ܘܲܐܦܲܓܼܪܵܐ : ܐܲܝܟܼ ܕܵܢܫܲܡܠܸܐ ܘܲܢܡܲܠܸܐ ܟܝܵܢܵܐ ܕܒܲܪ ܐ̄ܢܵܫܵܐ : ܕܢܸܚܲܫ ܚܲܫܵܐ ܟܝܵܢܵܝܵܐ ܕܝܵܢܵܐܝܼܬܼ : ܘܲܕܼܢܸܫܬܿܠܸܡ ܠܡܵܘܬܵܐ ܟܝܵܢܵܐܝܼܬܼ ܡ̣ܢ ܠܵܐ ܚܵܫܘܿܫܘܼܬܼܵܐ ܘܠܵܐ ܡܵܝܘܿܬܼܘܼܬܼܵܐ ܒܲܟܼܝܵܢܵܐ ܕܢܲܦܫܵܐ ܘܲܕܼܦܼܓܼܪܵܐ : ܡ̣ܢ pb. 51 ܠܵܐ ܟܝܵܢܵܐ ܗܘ̤ܵܐ ܘܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ . ܠܵܐ ܗ̄ܘ̣ܵܐ ܒܒܲܪܢܵܫܵܐ ܗܘ̤ܵܐ : ܐܸܠܵܐ ܒܲܪܢܵܫܵܐ ܗ̄ܘ̣ܵܐ ܫܲܪܝܼܪܵܐܝܼܬܼ . ܒܕܲܬܘ̤ܵܐ ܥܲܡ ܟܝܵܢܵܐ ܕܒܲܪܢܵܫܵܐ : ܘܐܲܤܝܼܪ ܗ̄ܘ̣ܵܐ ܒܢܲܦܫܵܐ ܘܲܒܼܦܲܓܼܪܵܐ : ܐܲܝܟܼ ܕܲܠܫܘܼܡܠܵܝܵܐ ܘܠܵܘ ܠܲܥܤܘܼܪܝܵܐ . ܥܵܪܹܩ ܓܹܝܪ ܗܵܘ̇ ܕܥܵܪܲ݁ܪ ܡ̣ܢ ܗܵܘ̇ ܕܒܹܗ ܥ̣ܡܲܪ : ܘܠܵܐ ܟܝܵܢܵܐ ܘܠܵܐ ܫܘܼܡܵܗܵܐ ܡܩܲܒܸܿܠ ܕܗܵܘ̇ ܡܵܐ ܕܒܹܗ ܥ̣ܡܲܪ . ܘܡܸܛܠ ܗܵܢܵܐ : ܟܲܕܼ ܒܟܼܠܗܘܿܢ ܩܲܕܝܼ̈ܫܹܐ ܥ̣ܡܲܪ : ܘܠܵܐ ܒܚܲܕܼ ܡܸܢܗܘܿܢ ܡܸܬܼܐܲܡܪܵܐ ܕܐܸܬܼܒܲܪܢܲܫ ܘܲܗܘ̤ܵܐ ܒܲܪܢܵܫܵܐ : ܐܸܠܵܐ ܐܸܢ ܐܸܡ݂ܲܬܼܝ ܕܲܗܘ̤ܵܐ ܫܲܪܝܼܪܵܐܝܼܬܼ ܒܲܪܢܵܫܵܐ : ܠܫܘܼܡܠܵܝܵܐ ܟܝܵܢܵܐ ܕܲܟܼܝܵܢܵܐ ܕܒܲܪܢܵܫܵܐ : ܟܲܕܼ ܐܸܬܼܩܲܝܲܡ ܡܲܕܥܵܐ ܡܕܲܒܿܪܵܢܵܐ ܒܦܲܓܼܪܵܐ ܘܲܒܼܢܲܦܫܵܐ ܟܝܵܢܵܐܝܼܬܼ : ܘܩܲܝܸܡ ܕܠܵܐ ܢܸܤܬܿܒܲܪ ܕܐܲܝܟܼ ܕܲܒܼܒܲܪܢܵܫܵܐ ܥ̣ܡܲܪ : ܐܸܠܵܐ ܕܲܠܫܘܼܡܠܵܝܵܐ ܕܲܟܼܝܵܢܵܐ ܐ̄ܢܵܫܵܝܵܐ ܐܸܬܼܚܲܝܲܕܼ . ܗܵܠܹܝܢ ܗܵܟܹܝܠ ܐܝܼܬܲܝܗܹܝܢ ܕܗܵܠܹܝܢ . ܐܲܝܠܹܝܢ ܕܹܝܢ ܕܨܵܒܹ̇ܝܢ ܕܝܲܬܿܝܼܪ ܢܸܬܼܢܲܩܦܘܼܢ ܒܐܵܪ̈ܬܵܕܘܿܟܿܤܹܐ : ܝܵܗ̇ܒܿܝܼܢ ܠܹܗ ܦܲܓܼܪܵܐ ܐܵܦ ܢܲܦܫܵܐ ܝܲܕܘܼܥܬܼܵܢܝܼܬܼܵܐ : ܘܠܲܚܕܼܵܝܘܼܬܼܵܐ ܕܚܲܕܼ ܟܝܵܢܵܐ ܫܵܠܡ̇ܝܼܢ ܒܫܘܼܡܠܵܝܵܐ ܕܲܟܼܝܵܢܵܐ : ܘܐܲܟܼܙܢܵܐ ܕܦܲܓܼܪܵܐ ܘܢܲܦܫܵܐ ܘܡܲܕܥܵܐ ܫܘܼܡܠܵܝܵܐ ܐܸܢܘܿܢ ܕܲܟܼܝܵܬܢܵܐ ܕܒܲܪܢܵܫܵܐ : ܗܵܟܲܢܵܐ ܗܘ̤ܵܬܼ ܐܵܦ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܒܦܲܓܼܪܵܐ ܘܲܒܼܢܲܦܫܵܐ ܝܼܕܘܼܥܬܼܵܢܝܼܬܼܵܐ ܠܲܡܫܲܡܠܵܝܘܼ ܟܝܵܢܵܐ ܗܘ̤ܵܐ ܠܲܡ ܒܲܫܪܵܪܵܐ ܒܲܪܢܵܫܵܐ : ܟܲܕܼ ܐܝܼܬܼ ܠܹܗ ܠܲܟܼܝܵܢܵܐ ܟܠܗܹܝܢ ܕܒܲܪܢܵܫܵܐ . ܠܵܐ ܗ̄ܘ̣ܵܐ ܟܲܕܼ ܦܸܠܓܘܼܬܼ ܫܘܼܡܠܵܝܵܐ ܗ̄ܘ̣ : ܗܵܢܵܘ ܕܹܝܢ ܒܸܤܪܵܐ ܒܲܠܚܘܿܕܼ : ܐܵܘ ܢܲܦܫܵܐ ܕܚܲܝ̈ܘܼܬܼܵܐ . ܠܵܘ ܓܹܝܪ ܗܵܕܹܿܐ ܗ̄ܝ̣ ܕܲܗܘ̤ܵܐ ܒܲܪܢܵܫܵܐ : ܟܲܕܼ pb. 52 ܡܸܕܸܡ ܕܒܲܪܢܵܫܵܐ ܠܲܝܬܿ ܠܹܗ ܐܸܠܵܐ ܐܸܢ ܓܘܼܫܡܵܐ ܕܚܲܝ̈ܘܵܬܼܵܐ ܘܢܲܦܫܵܐ ܕܠܵܐ ܡܸܠܬܼܵܐ . ܐܸܠܵܐ ܢܲܦܫܵܐ ܡܠܝܼܠܬܼܵܐ : ܘܦܲܓܼܪܵܐ ܡܠܝܼܠܵܐ : ܘܚܲܝܘܬܼܵܐ ܡܠܝܼܠܬܼܵܐ : ܘܠܵܘ ܕܠܵܐ ܡܸܠܬܼܵܐ . ܟܠ ܓܹܝܪ ܐܲܝܠܹܝܢ ܕܲܠܫܘܼܡܠܵܝܵܐ ܕܲܟܼܝܵܢܵܐ ܡܸܬܼܟܲܢ̈ܫܵܢ : ܠܗܹܝܢ ܟܲܕܼ ܠܗܹܝܢ ܘܲܠܚܲܕܼ ܟܝܵܢܵܐ ܡܸܫܬܵܘ̈ܬܿܦܵܢ . ܡܸܫܬܵܘܬܲܦ ܓܹܝܪ : ܐܵܦ ܒܚܲܫܵܐ ܐܵܦ ܒܡܲܥܒܿܕܼܵܢܘܼܬܼܵܐ . ܡܓ . ܠܘܼܩܒܲܠ ܐܲܝܠܹܝܢ ܕܡܵܘܕܹܝܢ ܦܲܓܼܪܵܐ ܡܢܲܦܫܵܐ : ܘܢܲܦܫܵܐ ܝܼܕܥܬܼܵܬܝܼܬܼܵܐ : ܗܘ̤ܵܬܼ ܕܹܝܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܒܪܘܼܟܵܒܼܵܐ ܚܲܕܼ ܟܝܵܢܵܐ . ܢܸܤܛܘܿܪܝܼܣ . ܗܵܠܹܝܢ ܕܗܵܠܹܝܢ : ܠܘܵܬܼ ܗܵܢܘܿܢ ܛܵܒܼܵܐܝܼܬܼ ܡܸܬܼܐܲܡܪܵܢ : ܕܠܵܐ ܢܲܦܫܵܐ ܕܚܲܝ̈ܘܵܬܼܵܐ : ܘܠܵܐ ܬܘܼܒܼ ܓܘܼܫܡܵܐ ܕܢܲܦܫܵܐ ܕܠܵܐ ܡܸܠܬܼܵܐ ܐܝܼܬܼܵܘܗܝ ܦܲܓܼܪܵܐ ܕܒܲܪܢܵܫܵܐ : ܘܡܸܛܠ ܗܵܢܵܐ ܐܵܦܠܵܐ ܒܲܪܢܵܫܵܐ ܐܝܼܬܼܵܘܗܝ : ܗܵܘ̇ ܕܠܲܝܬܿ ܠܹܗ ܡܸܕܸܡ ܕܒܲܪܢܵܫܵܐ : ܠܵܐ ܢܲܦܫܵܐ ܘܠܵܐ ܦܲܓܼܪܵܐ ܘܠܵܐ ܐܲܠܵܗܘܼܬܼܵܐ . ܠܵܘ ܓܹܝܪ ܡ̣ܢ ܢܲܦܫܵܐ ܕܚܲܝ̈ܘܵܬܼܵܐ ܘܐܲܠܵܗܘܼܬܼܵܐ ܘܦܲܓܼܪܵܐ : ܩܵܐܹ̇ܡ ܟܝܵܢܵܐ ܕܒܲܪܢܵܫܵܐ . ܐܲܝܟܲܢܵܐ ܡܵܕܹܝܢ ܗܘ̤ܵܐ ܒܲܪ ܐ̄ܢܵܫܵܐ : ܒܲܟܼܢܘܼܫܝܵܐ ܕܐܲܝܠܹܝܢ ܕܠܵܐ ܥܵܒܼ̈ܕܵܢ ܟܝܵܢܵܐ ܕܿܒܲܪܢܵܫܵܐ ؟ ܐܸܠܵܐ ܬܸܢܗ̤ܘ ܕܟܼܒܲܪ ܟܝܵܢܵܐ ܐ̄ܚܪܹܢܵܐ ܗܘ̤ܵܐ ܚܠܝܼܛܵܐܝܼܬܼ ܠܒܲܪ ܡ̣ܢ ܟܝܵܢܵܐ ܕܝܼܠܲܢ . ܘܠܵܐ ܗܘ̤ܵܐ ܡܸܕܸܡ ܕܐܲܝܟܼ ܗܵܢܵܐ ܒܟܼܠ ܡܸܕܸܡ ܘܲܒܼܟܼܠ ܟܝܵܢܝܼ̈ܢ ܡ̣ܢ ܩܕܝܼܡ ܗܘ̤ܵܘ : ܘܲܗܘ̤ܵܐ ܗܵܫܵܐ ܡ̣ܢ ܒܵܬܲܪ ܕܐܸܫܬܡܠܝܲܬ̤ ܟ̱ܠܵܗ̇ ܒܪܝܼܬܼܵܐ : ܟܝܵܢܵܐ ܐ̄ܚܪܹܢܵܐ ܡ̣ܢ ܐܲܝܠܹܝܢ ܕܲܗ̤ܘܲܝ̈ : ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ . pb. 53 ܡܕ . ܥܲܠ ܗܵܝ̇ : ܕܐܸܢ ܗ̤ܝ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܠܚܲܕܼ ܟܝܵܢܵܐ ܗܘ̤ܵܬܼ : ܗ̤ܘ ܗܵܘ̇ ܚܲܕܼ ܟܝܵܢܵܐ ܠܵܐ ܐܝܼܬܼܵܘܗܝ ܠܵܐ ܕܐܲܠܵܗܵܐ ܘܠܵܐ ܕܒܲܪܢܵܫܵܐ : ܐܸܠܵܐ ܟܝܵܢܵܐ ܗ̄ܘ̣ ܐ̄ܚܪܹܢܵܐ ܕܲܡܢܲܟܼܪܲܝ ܡ̣ܢ ܟܠܗܘܿܢ ܟܝܵܢܹ̈ܐ . ܓܵܘܵܢܵܐܝܼܬܼ ܕܹܝܢ ܗܸܢܹܝܢ ܟܲܕܼ ܗܸܢܹܝܢ ܢܸܬܼܐܲܡܪ̈ܵܢ ܐܵܦ ܠܘܵܬܼ ܗܵܢܘܿܢ : ܕܲܠܗܵܘ̇ ܕܡ̣ܢ ܦܲܓܼܪܵܐ ܘܢܲܦܫܵܐ ܡܠܝܼܠܵܬܼܵܐ ܘܝܼܕܼܘܼܥܬܼܵܢܝܼܬܼܵܐ ܗܘ̤ܵܐ ܟܝܵܢܵܐ ܕܒܲܪܢܵܫܵܐ ܒܲܟܼܢܘܼܫܝܵܐ ܕܲܟܼܝܵܢܵܐ : ܠܗܵܢܵܐ ܡܸܤܬܲܟܿܠܝܼܢ ܚ̄ܢܲܢ ܘܐܵܡ̇ܪܝܼܢ ܚ̄ܢܲܢ ܒܲܪܢܵܫܵܐ : ܘܠܵܘ ܠܗܵܘ̇ ܕܡ̣ܢ ܐܲܠܵܗܘܼܬܼܵܐ ܘܢܲܦܫܵܐ ܡܠܝܼܠܬܼܵܐ ܘܦܲܓܼܪܵܐ ܐ̄ܢܵܫܵܝܵܐ : ܕܒܲܟܢܘܼܫܝܵܐ ܕܲܟܼܝܵܢܹ̈ܐ ܗܘ̤ܵܐ ܒܲܪܢܵܫܵܐ . ܗܵܕܹܐ ܓܹܝܪ : ܠܵܐ ܡܲܨܝܵܐ . ܡܬܲܚܲܡ ܗ̄ܘ̣ ܓܹܝܪ ܟܝܵܢܵܐ ܐ̄ܢܵܫܵܝܵܐ : ܘܗܵܠܹܝܢ ܙ̇ܕܹܩ ܕܢܸܗܘ̈ܝܵܢ ܠܹܗ ܠܐܲܝܢܵܐ ܕܗܵܘܹ̇ܐ ܒܲܟܼܝܵܐ ܕܒܲܪܢܵܫܵܐ : ܐܲܝܠܹܝܢ ܕܲܩܢܸܐ ܗܵܘ̇ ܕܒܼܐܘܼܤܝܼܵܐ ܘܲܟܼܝܵܢܵܐ ܐܝܼܬܼܵܘܗܝ ܒܲܪܢܵܫܵܐ : ܘܠܵܐ ܝܲܬܿܝܼܪܵܐ ܘܠܵܐ ܒܨܝܼܪܵܐ . ܡܬܲܚ̈ܡܵܢ ܓܹܝܪ ܗܵܠܹܝܢ ܕܲܟܼܝܵܢܵܐ . ܐܵܘ ܗܵܟܹܝܠ ܒܲܪܢܵܫܵܐ : ܕܲܠܚܲܕܼ ܟܝܵܢܵܐ ܠܵܐ ܗܘ̤ܵܬܼ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܠܘܵܬܼ ܦܲܓܼܪܵܐ ܘܢܲܦܫܵܐ : ܐܸܠܵܐ ܠܲܚܫܲܚܬܼܵܐ ܕܲܡܕܲܒܪܵܢܘܼܬܼܵܐ ܕܥܲܠ ܐܲܦܲܝ̈ܢ . ܐܵܘ ܕܲܟܼܝܵܢܵܐ ܐ̄ܚܪܹܢܵܐ ܗܘ̤ܵܘ : ܤܛܲܪ ܡ̣ܡ ܗܵܘ̇ ܕܲܒܼܢܲܝ̈ܢܵܫܵܐ ܘܕܲܐܠܵܗܵܐ : ܕܐܝܼܬܼܵܘܗܝ ܦܲܓܼܪܵܐ ܡܢܲܦܫܵܐ ܘܐܲܠܵܗܵܐ ܡܸܠܬܼܵܐ . ܕܲܟܼܝܵܢܵܐ ܗܵܘ̇ : ܠܵܐ ܐܝܼܬܼܵܘܗܝ ܕܒܲܪܢܵܫܵܐ ܘܠܵܐ ܕܐܲܠܵܗܵܐ : ܐܸܠܵܐ ܚܲܕܼܬܼܵܐ ܗ̄ܘ̣ ܟܝܵܢܵܐ ܗܵܘ̇ ܕܐܝܼܬܼ ܠܹܗ ܡ̣ܢ ܟܠ ܟܝܵܢܝܼ̈ܢ . ܡܗ . ܥܲܠ ܗܵܝ̇ : ܕܐܸܢ ܠܲܟܼܝܵܢܵܐ ܚܲܕܼ ܚܕܼܵܝܘܼܬܼܵܐ ܗܘ̤ܵܬܼ ܕܐܲܠܵܗܵܐ pb. 54 ܡܸܠܬܼܵܐ ܠܘܵܬܼ ܦܲܓܼܪܵܐ : ܠܒܲܪ ܡ̣ܢ ܒܸܤܪܵܐ ܠܵܐ ܡܸܬܼܪ̱ܢܸܐ ܕܲܒܼܗܵܢܵܐ ܐܝܼܬܼ ܠܹܗ ܕܢܸܗܘܸܐ ܒܲܟܼܝܵܢܹܗ . ܐܵܦܠܵܐ ܓܹܝܪ ܐܲܠܵܗܵܐ ܡܸܟܹܿܝܠ ܡ̣ܢ ܟܝܵܢܵܐ ܠܵܐ ܚܵܫ̇ܘܿܫܵܐ ܐܝܼܬܼܵܘܗܝ : ܐܸܠܵܐ ܡ̣ܢ ܚܵܫ̇ܘܿܫܵܐ . ܡ̣ܢ ܗܵܘ̇ ܕܲܗܘ̤ܵܐ ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܡܸܬܼܪܢܸܐ : ܘܲܚܕܸܬܼ ܗܵܢܵܐ ܕܐܸܬܼܒܿܪܝܼ ܚܲܕܼܬܼܵܐܝܼܬܼ . ܐܸܢ ܗܵܟܹܝܠ ܒܲܪ ܟܝܵܢܵܐ ܗ̄ܘ̣ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܫܵܐ ܐܲܠܵܗܵܐ ܡܸܠܬܼܵܐ : ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܐܸܬܼܚܲܝܲܕܼ . ܘܲܒܼܗܵܕܹܐ ܐܝܼܬܼ ܠܹܗ ܗܵܘ̇ ܕܐܝܼܬܼܵܘܗܝ : ܠܒܲܪ ܡܸܢܹܗ ܠܵܐ ܐܝܼܬܼܵܘܗܝ : ܟܲܕܼ ܡܚܲܝܲܕܼ ܘܡܸܬܼܚܲܝܲܕܼ ܒܹܗ ܘܡܸܢܹܗ . ܐܲܟܼܙܢܵܐ ܕܦܲܓܼܪܵܐ ܘܢܲܦܫܵܐ ܕܲܡܚܲܝܕܼܝܼܢ ܠܚܲܕܼ ܟܝܵܢܵܐ ܕܒܲܪܢܵܫܵܐ : ܘܲܠܒܲܪ ܡ̣ܢ ܟܝܵܢܗܘܿܢ ܠܵܐ ܡܸܬܼܪ̱ܢܹܝܢ : ܐܸܠܵܐ ܦܲܓܼܪܵܐ ܒܢܲܦܫܵܐ ܘܢܲܦܫܵܐ ܒܦܲܓܼܪܵܐ : ܘܚܲܫܲܝ̈ܗܘܿܢ ܘܤܵܥܘܿܪ̈ܘܵܬܼܗܘܿܢ . ܦܲܓܼܪܵܐ ܟܝܵܢܵܐ ܘܠܵܐ ܒܒܲܝܬܵܝܘܼܬܼܵܐ ܨܸܒܼܝܵܢܵܝܵܬܼܵܐ : ܟܲܕܼ ܪܲܓܹܘܼܫܬܼܵܢܵܐܝܼܬܼ ܢܵܤ̇ܒܿܝܼܢ ܘܝܵܗ̇ܒܿܝܼܢ ܠܲܚܕܼܵܪܹ̈ܐ : ܒܡܘܼܙܵܓܼܵܐ ܟܝܵܢܵܝܵܐ ܘܲܒܼܚܘܼܠܛܵܢܵܐ ܠܲܡܚܲܠܵܛܘܼ ܟܝܵܢܵܐ : ܡܘ . ܥܲܠ ܗܵܝ̇ : ܕܒܲܚܕܼܵܝܘܼܬܼܵܐ ܬܪܹܝܢ ܟܝܵܢܹ̈ܐ ܚܲܕܼ ܟܝܵܢܵܐ ܠܵܐ ܡܸܬܼܪ̱ܢܹܝܢ . ܐܵܪܵܐ ܒܗܵܕܹܐ ܚܕܵܝܘܼܬܼܵܐ ܟܝܵܢܵܝܬܼܵܐ ܕܐܵܡ̇ܪܝܼܢ ܐܢ̄ܬܿܘܿܢ : ܐܲܝܢܵܘ ܟܝܵܢܵܐ ؟ ܗܵܘ̇ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܟܝܵܢܵܐ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ : ܘܲܡܬܼܘܿܡܝܵܐ ܘܠܵܐ ܤܢܝܼܩܵܐ ؟ ܐܵܘ ܗܵܘ̇ ܡܵܝܘܿܬܼܵܐ ܘܚܵܫܘܿܫܵܐ ܘܲܤܢܝܼܩܵܐ ܕܸܐܸܬܼܡܵܠܝ ܘܝܵܘܡܵܢܵܐ ܗܘ̤ܵܐ : ܘܠܵܐ ܐܝܼܬܼܵܘܗܝ ܠܵܐ ܕܲܒܼܢܲܝ̈ܢܵܫܵܐ ܘܠܵܐ ܕܐܲܠܵܗܵܐ ܘܠܵܐ ܕܲܟܼܝܵܢܵܐ ܐ̄ܚܪܹܢܵܐ : ܐܸܠܵܐ ܡܡܲܙܓܼܵܐ ܕܡ̣ܢ ܬܪܹܝܢ ܟܝܵܢܝܼ̈ܢ ܠܫܘܼܡܠܵܝܵܐ ܕܚܲܕܼ ܟܝܵܢܵܐ ؟ ܐܸܢܘܗ̤ܘ ܗܵܟܹܝܠ ܕܐܵܡ̇ܪܝܼܢ : pb. 55 ܕܐܘܼܤܝܼܵܐ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܡܚܲܕܼܵܐ : ܗܵܕܹܐ ܠܵܐ ܐܝܼܬܹܝܗ̇ ܚܕܼܵܝܘܼܬܼܵܐ ܟܝܵܢܵܝܵܬܼܵܐ ܕܥܲܡ ܒܸܤܪܵܐ : ܐܸܠܵܐ ܨܸܒܼܝܵܢܵܝܬܵܐ ܕܠܲܚܫܲܚܬܼܵܐ ܕܦܲܪܨܘܿܦܵܐ : ܘܠܵܘ ܕܲܟܼܝܵܢܵܐ : ܡܚܲܝܕܼܝܼܢ . ܡܸܛܠ ܕܐܲܝܠܹܝܢ ܕܲܠܚܲܕܼ ܟܝܵܢܵܐ ܡܚܲܝܕܼܝܼܢ : ܠܵܘ ܨܸܒܝܼܝܵܐܝܼܬܼ ܠܚܲܘܼܠܛܵܢܵܐ . ܐܲܝܟܲܢܵܐ ܕܗܵܘ̇ ܡܵܐ ܕܲܠܟܼܠ ܚܲܕܼ ܚܲܕܼ ܡܸܢܗܘܿܢ ܡܸܢܹܗ ܘܠܹܗ ܠܲܝܬܿ : ܢܸܩܢܹܝܘܗܝ ܡ̣ܢ ܚܕܼܵܝܘܼܬܼܵܐ ܟܝܵܢܵܝܵܬܐ ܘܠܵܐ ܨܒܼܝܢܵܐܝܬܼܵܐ : ܕܐܸܬܼܚܲܝܲܕܼ ܠܲܟܼܝܵܢܵܐ ܚܲܕܼ . ܡ̣ܢ ܡ̇ܢ ܗܵܟܹܝܠ ܡܸܬܼܚܲܝܕܝܼܢ ܗܵܠܹܝܢ ܒܲܟܼܝܵܢܵܐ : ܓܲܠܝܵܐ ܕܡ̣ܢ ܒܵܪܘܿܝܵܐ ܕܲܟܼܝܵܢܵܐ ܗܵܘ̇ ܕܲܗܘ̤ܵܐ . ܕܡ̣ܢ ܢܲܦܫܹܗ ܕܹܝܢ ܡܸܬܼܚܲܝܲܕܼ ܡܼܕܸܡ ܐܸܢ ܢܹܐܡܲܪ ܐ̄ܢܵܫ : ܠܵܐ ܤܵܒܲ̇ܪ ܐ̄ܢܵܐ ܕܫܲܦܝܼܪܵܐ . ܐܵܦ ܙܢܵܐ ܓܹܝܪ ܕܲܒܼܫܘܼܚܠܵܦ ܐܘܼܤܝܼܵܐ ܩܲܢܝܵܐ : ܗܵܝ̇ ܕܲܠܚܲܕܼ ܟܝܵܢܵܐ ܢܸܬܼܚܝܕܘܼܢ ܟܝܵܢܹ̈ܐ ܒܐܘܼܤ̈ܝܼܵܣ . ܘܐܵܢܲܢܩܹܐ ܐܝܬܹܝܗ̇ : ܕܲܟܼܝܵܢܵܐ ܗܵܘ̇ ܕܡܸܬܼܚܲܝܲܕ : ܒܝܲܕܼ ܫܲܘܝܘܼܬܼ ܟܝܵܢܵܐ ܢܸܬܼܐ̱ܤܲܪ ܘܠܵܘ ܒܨܒܼܝܵܢܵܐ . ܡܙ . ܥܲܠ ܗܵܝ̇ : ܕܲܟܼܝܵܢܹ̈ܐ ܐܲܝܠܹܝܢ ܕܨܒܼܝܵܢܵܐܝܼܬܼ ܡܸܬܼܚܲܝܕܝܼܢ : ܠܑܵܐ ܡܸܬܼܐܲܡܪܝܼܢ ܕܲ [ ܟܝܵܢܵܐܝܼܬܼ ܡܸܬܼܚܝܕܼܝܼܢ : ܐܠܵܐ ܦܲܪܨܘܿܦܵܐܝܼܬܼ . ܐܲܝܠܹܝܢ ܓܹܝܪ ܕܨܒܼܝܵܢܵܐܝܼܬܼ ܡܸܬܼܚܲܝܕܝܼܢ : ܠܵܐ ܗ̄ܘ̣ܵܐ ܠܚܲܕܼ ܟܝܵܢܵܐ ܩܢܹܝܢ ܚܕܼܵܝܘܼܬܼܵܐ : ܐܸܠܵܐ ܠܲܚܕܼܵܝܘܼܬܼܵܐ ܨܸܒܼܝܵܢܵܝܵܬܐ ܕ [ ܦܪܨܘܦܐ ] ܕ [ ܡܕܒܪܢܘܬܼܵܐ ]. ܐܸܢܗ̤ܘ ܗܵܟܹܝܠ ܕܢܹܐܡܪܘܼܢ : ܕܲܠܚܲܕܼ ܟܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܦܸܢ ܢܸܬܸܿܠ ܠܗܘܿܢ ܕܨܒܼܝܵܢܵܐܝܼܬܼ ܗܘ̤ܵܬܼ : pb. 56 ܡ̣ܢ ܒܵܬܲܪ ܕܲܗܘ̤ܵܬܼ : ܡܸܟܹܝܠ ܠܵܘ ܨܸܒܼܝܵܢܵܐܝܼܬܼ ܐܝܼܬܹܝܗ̇ ܗ̤ܝ ܚܕܼܵܝܘܼܬܼܵܐ : ܒܗܵܝ̇ ܕܟܼܝܵܢܹ̈ܐ ܩܢܵܐܘܼܗ̇ . ܘܐܲܝܟܼ ܕܲܡܚܲܝܲܕܼ : ܐܸܦ ܟܲܕܿ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ ܚܵܐܹܫ̇ : ܘܲܡܩܲܒܸܠ ܚܲܫܹ̈ܐ ܕܲܟܼܝܵܢܵܐ ܗܵܘ̇ ܕܠܹܗ ܐܸܬܼܚܲܝܲܕܼ . ܡܸܛܠ ܕܲܒܼܗܼܵܢܵܐ ܡܬܲܚܲܡ : ܘܠܵܘ ܒܠܵܐ ܚܵܫܘܿܫܘܼܬܼܵܐ ܘܲܒܼܠܵܐ ܡܵܝܘܿܬܼܘܼܬܼܵܐ ܘܲܒܼܠܵܐ ܡܤܲܝܟܼܘܼܬܼܵܐ . ܬܚܘܼܡܵܐ ܓܹܝܪ ܘܤܘܼܝܵܟܼܵܐ ܕܟܼܠ ܟܝܵܢ ܐܝܼܬܼܵܘܗܝ : ܗܵܘ̇ ܡܵܐ ܕܒܹܗ ܐܝܼܬܼ ܠܹܗ ܕܢܸܗܘܸܐ . ܘܐܸܢܗ̤ܘ ܕܠܲܟܼܝܵܢܵܐ ܐܸܬܼܚܲܝܲܕܸ : ܒܗܵܢܵܐ ܐܝܼܬܼ ܠܹܗ ܕܢܸܗܘܸܐ ܐܝܼܬܼܵܘܗܝ : ܘܐܵܦ ܕܕܲܐܝܟܼ ܐܲܝܢܵܐ ܕܐܝܼܬܼܵܘܗܝ ܒܲܟܼܝܵܢܵܐ . ܘܡ̣ܢ ܗܵܕܹܐ ܡܸܬܼܩܲܝܡܵܐ : ܕܐܵܦ ܐܲܒܼܵܐ ܘܪܘܼܚܵܐ ܕܩܘܼܕܼܫܵܐ ܕܡܸܢܹܗ ܟܲܕܼ ܡܸܢܹܗ ܕܲܟܼܝܵܢܵܐ ܐܝܼܬܲܗܘܿܢ : ܡ̣ܢ ܟܝܵܢܵܐ ܚܵܫܘܿܫܵܐ ܘܒܲܪܝܵܐ ܢܸܗܘܘܿܢ . ܗܵܘ̇ ܡܵܐ ܓܹܝܪ ܕܩܲܒܸܿܠ̣ ܒܪܵܐ ܒܲܟܼܝܵܢܵܐ : ܡܸܫܟܿܚܵܐ ܕܲܢܩܲܒܸܠ ܐܵܦ ܐܲܒܼܵܐ . ܕܢܸܫܟܲܚ ܓܹܝܪ ܢܩܲܒܸܿܠ ܒܲܟܼܝܵܢܵܐ : ܗܵܘ̇ ܕܠܵܐ ܡܟܼܵܢ ܠܲܡܩܲܒܵܠܘܼ : ܠܵܐ ܡܲܨܝܵܐ . ܐܸܢܗܘ̤ ܕܲܒܪܵܐ ܡܸܛܠ ܕܲܡܩܲܒܿܠܵܢܵܐ ܐܝܼܬܼܵܘܗܝ ܗ̄ܘ̣ܵܐ ܕܲܚܕܼܵܝܘܼܬܼܵܐ ܕܲܟܼܝܵܢܵܐ ܗܵܢܵܐ ܩܲܒܸܿܠ̣ : ܗܵܘ̇ ܕܹܝܢ ܠܵܐ ܡܩܲܒܿܠܵܢܵܐ ܐܝܼܬܼܵܘܗܝ : ܐܲܝܟܲܢܵܐ ܡ̣ܢ ܚܲܕܼ ܐܸܢܘܿܢ ܟܝܵܢܵܐ : ܗܵܢ̇ܘܢ ܕܕܲܠܩܘܼܒܼܠܵܐ ܐܸܢܘܿܢ ܕܲܚܕܼܵܪܹ̈ܐ ܒܲܡܩܲܒܿܠܵܢܘܼܬܼܵܐ ܘܲܒܼܠܵܐ ܡܩܲܒܿܠܵܢܘܼܬܼܵܐ ؟ ܘܡ̣ܢ ܫܘܼܚܠܵܦܵܐ ܕܲܟܼܝܵܢܵܐ ܐܵܠܨܵܐܝܼܬܼ ܢܵܤ̇ܒܵܐ ܠܟܼܘܿܢ ܡܸܠܬܼܵܐ ܕܲܚܕܼܵܝܘܼܬܼܵܐ ܠܪܸܥܝܵܢܵܐ ܕܐܵܪ̈ܝܵܢܹܐ : ܕܐܸܬܼܚܲܝܲܕܼ ܟܝܵܢܵܐ ܕܲܒܼܪܵܐ ܡ̣ܢ ܒܵܪܘܿܝܹܗ ܕܲܟܼܝܵܢܵܐ . ܐܲܟܼܙܢܵܐ ܕܗܵܘ̇ ܕܲܒܼܪܹܗ ܘܥܲܒܼܕܹܗ ܠܢܲܦܫܵܐ ܘܲܠܦܲܓܼܪܵܐ : ܗ̤ܘ ܐܵܦ ܚܲܝܲܕܼ ܐܸܢܘܿܢ . ܥܵܒܼܵܕܼܵܐ ܗ̄ܘ̣ ܓܹܝܪ ܕܒܼܵܪܘܿܝܘܼܬܼܵܐ : ܐܵܦ ܒܵܥܹ̇ܐ ܕܲܠܚܲܕܼ ܟܝܵܢܵܐ ܬܚܲܝܲܕܼ ܠܢܲܦܫܵܐ pb. 57 ܘܲܠܦܲܓܼܪܵܐ : ܒܗܵܝ̇ ܕܕܼܝܼܠܹܗ ܐܝܼܬܹܝܗ̇ ܐܵܦ ܡܩܝܼܡܘܼܬܼ ܒܵܪܘܿܝܘܼܬܼܵܐ ܕܟܼܠ ܚܲܕܼ ܚܲܕܼ ܡܸܢܘܗܘܿܢ . ܡܚ . ܥܲܠ ܗܵܝ̇ : ܕܲܥ̇ܒܼܵܕܼܵܐ ܕܒܼܵܪܘܿܝܘܼܬܼܵܐ ܕܬܲܪܬܹܝܢ : ܐܝܼܬܹܝܗ̇ ܚܕܼܵܝܘܼܬܼܵܐ ܟܝܵܢܵܝܬܼܵܐ . ܥ̇ܒܼܵܕܼܵܐ ܗ̄ܘ̣ ܓܹܝܪ ܕܒܼܵܪܘܿܝܘܼܬܼܵܐ ܬܪܲܝܵܢܝܼܬܼܵܐ : ܚܕܼܵܝܘܼܬܼܵܐ ܕܲܠܚܲܕܼ ܟܝܵܢܵܐ ܕܲܟܼܝܵܢܹ̈ܐ ܕܐܸܬܼܚܲܝܲܕܼܘ . ܕܗܵܘ̇ ܡܵܐ ܕܠܲܝܬܿ ܠܟܼܠ ܚܲܕܼ ܡܸܢܗܘܿܢ ܡܸܢܹܗ ܘܠܹܗ : ܡܚܲܝܕܼܘܼܬܼܵܐ ܕܲܗܘܵܝܹܗ : ܠܗܵܢܵܐ ܟܝܵܢܵܐܝܼܬܼ ܢܵܤܹ݁ܒܼ ܡ̣ܢ ܗܵܘܵܝܵܐ ܕܲܬܼܪܹܝܢ . ܐܵܦܠܵܐ ܓܹܝܪ ܗܵܝ̇ ܕܢܸܟܼܦܲܢ ܘܲܕܼܢܨܗܸܐ ܘܲܕܼܢܲܪܓܸܫ ܪܲܓܲܘܼܫܬܼܵܢܵܐܝܼܬܼ ܕܦܲܓܼܪܵܐ ܐܝܼܬܹܝܗ̇ ܡܸܢܹܗ ܘܠܹܗ : ܘܲܕܼܢܲܦܫܵܐ ܡܸܢܵܗ̇ ܘܠܵܗ̇ : ܘܠܵܐ ܡ̣ܢ ܗܘܵܝܵܐ ܕܲܬܼܪܹܝܢ : ܗܘ̤ܵܬܼ ܠܗܘܿܢ . ܗܵܟܲܢܵܐ ܐܸܢ ܐܵܦ ܚܕܼܵܝܘܼܬܼܵܐ ܕܲܟܼܝܵܢܵܐ ܗܘ̤ܵܬܼ ܠܐܲܠܵܗܵܐ ܡܸܠܬܼܵܐ ܠܘܵܬܼ ܢܲܦܫܵܐ ܘܒܸܤܪܵܐ : ܐܲܝܟܲܢܵܐ ܕܗܵܘ̇ ܡܵܐ ܕܠܲܝܬܿ ܗ̄ܘ̣ܵܐ ܠܹܗ ܒܲܟܼܝܵܢܹܗ ܡܸܢܹܗ ܘܠܹܗ : ܡ̣ܢ ܚܕܼܵܝܘܼܬܼܵܐ ܕܲܟܼܝܵܢܵܐ ܢܤܲܒܼ ܠܹܗ : ܨܲܗܝܵܐ ܘܟܲܦܢܵܐ ܘܠܹܐܘܬܼܵܐ ܘܬܲܟܼܬܘܼܫܵܐ ܘܕܼܚ̱ܠܬܼܵܐ ܘܡܵܘܬܵܐ . ܒܲܚܕܼܵܐ ܡ̇ܢ ܗܘܵܝ̇ܐ ܕܲܒܼܪܝܼܬܼܵܐ ܕܬܲܪܬܹܝܢ : ܐܵܦ ܒܵܪܘܿܝܘܼܬܼܵܐ ܩܲܕܼܡܵܝܵܬܼܵܐ ܕܐܘܼܤܝܼܵܐ ܕܝܼܠܹܗ : ܘܐܵܠܨܵܐܝܼܬܼ ܐܵܦ ܠܒܼܵܪܘܿܝܵܐ : ܐܸܢܗ̤ܘ ܕܠܵܘ ܒܡܲܤܒܿܪܵܢܘܼܬܼܵܐ : ܐܸܠܵܐ ܟܝܵܢܵܐܝܼܬܼ ܤܲܝܒܲܪ ܗܵܠܹܝܢ . ܘܲܤܪܝܼܩܵܐܝܼܬܼ ܝܵܗ̇ܒܿܝܼܢ ܐܲܢ̄ܬܿܘܿܢ ܫܘܼܡܵܗܵܐ ܕܒܲܪ ܟܝܵܢܵܐ : ܠܗܵܘ̇ ܕܡ̣ܢ ܐܵܢܲܢܩܹܐ ܬܘܼܒܼ ܢܵܤ̇ܒܿܝܼܢ ܐܲܢ̄ܬܿܘܿܢ ܠܹܗ ܡܸܢܹܗ . ܘܡܸܬܼܐܲܠܨܝܼܬܿܘܿܢ : ܕܐܵܘ ܡ̣ܢ ܐܲܪ̈ܝܵܢܹܐ ܐܵܘ ܡ̣ܢ ܡܵܢܝܼܢܵܝܹ̈ܐ ܬܸܗܘܘܿܢ . ܕܐܵܘ ܬܩܲܒܿܠܘܼܢ ܠܗܵܝ̇ ܕܠܵܐ ܚܲܫ̣ ܟܝܵܢܵܐܝܼܬܼ ܒܲܚܕܼܵܐ ܡ̣ܢ ܗܵܠܹܝܢ : ܐܵܘ ܒܗܲܓܵܓܼܵܐ ܘܲܒܼܡܲܤܒܿܪܵܢܘܼܬܼܵܐ . ܐܵܘ ܕܟܲܕܼ ܬܸܬܿܠܘܼܢ ܕܒܲܟܼܝܵܢܵܐ ܟܝܵܢܵܐܝܼܬܼ ܒܲܪܓܸܫܬܼܵܐ pb. 58 ܚܵܫܘܿܫܬܼܵܐ ܩܲܒܸܠ̣ ܚܲܫܹ̈ܐ : ܡ̣ܢ ܠܵܐ ܚܵܫܘܿܫܘܼܬܼܵܐ ܘܡ̣ܢ ܠܵܐ ܡܵܝܘܿܬܼܘܼܬܼܵܐ ܘܡ̣ܢ ܗܵܝ̇ ܕܒܲܪ ܟܝܵܢܵܐ ܕܐܲܒܼܵܐ ܡܲܦܩܝܼܢ ܐܢ̄ܬܿܘܿܢ ܠܹܗ . ܘܒܲܕܼ ܩܢ̣ܵܐ ܫܘܼܚܠܵܦܵܐ ܕܲܟܼܝܵܢܵܐ : ܕܲܡܩܲܒܸܿܠ ܘܠܵܐ ܡܩܲܒܸܿܠ . ܐܵܘ ܐܸܢ ܐܵܦܠܵܐ ܚܲܕܼ ܫܘܼܚܠܵܦܵܐ ܕܐܘܼܤܝܼܵܐ ܐܝܼܬܼ ܠܹܗ ܒܲܟܼܝܵܢܹܗ : ܘܗܵܝ̇ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܫܵܐ ܠܵܐ ܤܢܝܼܩܬܼܵܐ ܐܝܼܬܹܝܗ̇ : ܘܠܵܐ ܡܩܲܒܿܠܵܢܝܼܬܼܵܐ ܕܚܲܫܵܐ ܘܲܕܼܡܵܘܬܵܐ : ܬܐܸܬܼܓܿܠܸܙ ܠܹܗ ܡ̣ܢ ܗܵܝ̇ ܕܢܸܗܘܸܐ ܐܲܠܵܗܵܐ : ܒܲܕܼܠܵܐ ܐܝܼܬܼܵܘܗܝ ܒܟܼܠ ܡܸܕܸܡ ܡ̣ܢ ܐܘܼܤܝܼܵܐ ܠܵܐ ܤܢܝܼܩܬܼܵܐ . ܡܛ . ܥܲܠ ܗܵܝ : ܕܐܲܝܠܹܝܢ ܕܒܲܟܼܝܵܢܵܐ ܡܚܲܝܕܼܝܼܢ : ܚܲܫܹ̈ܐ ܟܝܵܢܵܝܹ̇ܐ ܟܝܵܢܵܐܝܼܬܼ ܟܡܤܲܝܒܿܪܝܼܢ ܘܠܵܘ ܨܸܒܼܝܵܢܲܐܝܼܬܼ . ܒܒܼܘܼܨܵܪܵܐ ܓܹܝܪ ܕܡ̣ܢ ܟܝܵܢܵܐ ܠܵܐ ܤܢܝܼܩܵܐ ܘܠܵܐ ܚܵܫ̇ܘܿܫܵܐ : ܗܘ̤ܵܐ ܟܝܵܢܵܐ ܚܵܫ̇ܘܿܫܵܐ ܘܲܤܢܝܼܩܵܐ . ܐܲܝܟܼ ܙܢܵܐ ܕܐܵܝܢܵܐ ܕܲܒܼܨܒܼܝܵܢܹܗ ܡܪܝܼܡ ܐܝܼܕܹܗ ܐܵܘ ܪܸܓܼܠܹܗ ܐܵܘ ܥܲܝܢܹܗ : ܘܠܵܐ ܐܝܼܬܼ ܠܹܗ ܕܝܼܠܹܗ ܡ̣ܢ ܒܵܬܲܪ ܕܐܸܬܿܬܿܪܝܼܡܘ : ܒܗܵܝ̇ ܕܫܲܪܝܼܪܵܐܝܼܬܼ ܦܤܲܩ̣ ܐܸܢܘܿܢ : ܗܵܟܲܢܵܐ ܐܵܦ ܗܵܘ̇ ܕܲܒܼܨܝܵܢܹܗ ܡܪܝܼܡ ܡܸܢܹܗ ܠܵܐ ܡܵܝܘܿܬܼܘܼܬܼܵܐ ܘܠܵܐ ܚܵܫܘܿܫܘܼܬܼܵܐ : ܠܫܘܼܡܠܵܝܵܐ ܕܲܟܼܝܵܢܵܐ ܚܵܫܘܿܫܵܐ ܘܲܤܢܝܼܩܵܐ : ܠܲܝܬܼ ܠܹܗ ܠܵܐ ܚܵܫܘܿܫܘܼܬܼܵܐ ܘܠܵܐ ܤܢܝܼܩܘܼܬܼܵܐ : ܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܠܹܗ ܡ̣ܢ ܩܵܕܼܵܡ . ܒܗܵܝ̇ ܕܥܵܡ ܟܝܵܢܵܐ ܚܵܫܘܿܫܵܐ ܐܸܫܬܿܘܝܼ : ܥܕܲܡܵܐ ܕܲܩܢ̣ܵܗ̇ ܡܸܢܕܪܹܫ ܠܠܵܐ ܚܵܫܘܿܫܘܼܬܼܵܐ ܒܦܘܼܩܪ̣ܵܢܵܐ ܡ̣ܢ ܟܝܵܢܵܐ ܥܲܡ ܚܕܼܵܝܘܼܬܼܵܐ ܟܝܵܢܵܝܬܼܵܐ : ܟܲܕܼ ܗܘ̤ܵܐ ܡ̣ܢ ܩܵܝܡܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܒܠܲܟܼܝܵܢܵܐ ܗܵܘ̇ ܕܲܗܘ̤ܵܐ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ : ܘܠܵܘ ܡ̣ܢ ܟܝܵܢܹܗ ܕܝܼܠܹܗ : ܗܵܘ̇ ܕܡ̣ܢ ܩܕܼܵܡ ܕܢܸܗܘܸܐ ܒܲܪܢܵܫܵܐ ܡܵܝܘܿܬܼܵܐ ܒܲܚܕܼܵܝܘܼܬܼܵܐ ܟܝܵܢܵܝܬܵܐ . ܟܲܕܼ pb. 59 ܟܠܗܹܝܢ ܐܲܝܠܹܝܢ ܕܲܟܼܝܵܢܵܐ ܕܲܗܘ̤ܵܐ ܡܩܲܒܸܿܠ ܟܝܵܢܐܝܼܬܼ : ܐܵܦ ܠܡܸܫܬܲܡܥܵܢܘܼܬܼܵܐ ܕܥܲܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܘܐܵܦ ܠܲܡܥܲܝܘܼܬܼ ܪܘܼܡܪܵܡܵܐ ܕܲܠܥܸܠ ܡܸܢܹܗ ܠܲܝܬܿ ܪܘܼܡܪܵܡܵܐ : ܘܲܠܡܸܤܲܒܼ ܫܡܵܐ ܕܒܼܛܲܝܒܿܘܼ ܠܥܸܠ ܡ̣ܢ ܟܠ ܡܫܵܗ̈ܝܼܢ : ܕܠܹܗ ܟܵܦܵܐ ܟܠ ܒܪܘܼܟ ܕܲܒܼܫܡܲܝܵܐ ܘܕܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܠܫܘܼܒܼܚܵܐ ܕܐܲܠܵܗܵܐ ܐܲܒܼܵܐ ܗܵܘ̇ ܕܠܹܗ ܐܸܬܫܬܲܥܒܲܕܼ : ܘܫܲܡܠܝܼ ܠܟܼܠܵܗ̇ ܡܸܫܬܲܡܥܢܘܼܬܼܵܐ . ܠܵܐ ܗ̄ܘ̣ܵܐ ܢܲܦܫܹܗ ܤܲܪܸܩ̣ : ܘܠܵܐ ܬܘܼܒܼ ܦܸܝܡܵܐ ܕܐܲܒܼܵܐ ܐܝܼܬܼܵܘܗܝ : ܐܵܘ ܢܤܲܒܼ ܡܸܢܕܪܹܫ ܦܸܚܡܵܐ ܡ̣ܢ ܐܲܒܼܵܐ . ܗ̤ܘ ܓܹܝܪ ܡ̣ܢ ܢܲܦܫܹܗ ܐܲܪܝܼܡܹܗ . ܘܤܲܪܸܩ̣ ܢܲܦܫܹܗ ܠܲܟܼܝܵܐ ܡܵܝܘܿܬܼܵܐ : ܘܗܵܢܵܐ ܟܝܵܢܵܐ ܗܘ̤ܵܐ . ܘܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܠܹܗ ܒܲܟܼܝܵܢܹܗ : ܒܛܲܝܒܿܘܼ ܢܲܤܒܹܿܗ . ܘܡ̣ܢ ܟܝܵܢܵܐ ܠܵܐ ܥܒܼܝܼܕܼܵܐ : ܗܘ̤ܵܐ ܟܝܵܢܵܐ ܥܒܼܝܼܕܼܵܐ ܘܒܲܪܝܵܐ ܒܬܼܵܘܤܲܦܬܼܵܐ ܘܲܒܼܒܼܘܼܨܵܪܹ̈ܐ ܕܚܲܝܠܵܐ ܟܝܵܢܵܝܵܐ . ܘܐܘܼܤܝܼܵܐ ܠܵܐ ܡܩܲܒܿܠܵܢܝܼܬܼܵܐ ܕܚܲܫܹ̈ܐ ܘܲܕܼܡܵܘܬܵܐ : ܗܘ̤ܵܬܼ ܡܵܝܘܿܬܬܵܐ ܘܚܵܫܘܿܫܬܼܵܐ . ܘܡ̣ܢ ܡܚܝܼܠܘܼܬܼܵܐ ܡܝܼܬܼ : ܘܡ̣ܢ ܚܲܝܠܵܐ ܕܐܲܠܵܗܵܐ ܚ̣ܝܵܐ . ܒܕܲܗܘ̤ܵܐ ܟܝܵܢܵܐ ܡܚܝܼܠܵܐ : ܘܲܠܚܲܫܵܘ̈ܗܝ ܡܲܟܼܐܒܼܵܢܹ̈ܐ ܕܗܵܢܵܐ ܤܲܝܒܲܪ : ܟܲܕܼ ܡܲܟܼܐܸܒܼ ܘܚܵܐܹ̇ܫ ܡ̣ܢ ܫܲܘܝܘܼܬܼ ܟܝܵܢܵܐ ܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ : ܟܲܕܼ ܡܸܬܼܢܬܸܦ ܘܡܸܬܿܕܲܠܚ ܡ̣ܢ ܟܝܵܢܹܗ : ܠܒܲܪ ܡ̣ܢ ܟܝܵܢܹܗ ܐܸܬܿܕܒܲܪ ܟܲܕܼ ܡܸܬܼܐ̱ܠܸܨ . ܘܡܸܛܠ ܗܵܢܵܐ : ܐܵܦܠܵܐ ܡܸܬܼܚܲܒܲܠ ܒܦܘܼܪܫܵܢܵܐ ܕܢܲܦܫܵܐ ܡ̣ܢ ܦܲܓܼܪܵܐ . ܐܲܟܼܙܢܵܐ ܕܦܲܓܼܪܵܐ ܡܤܲܝܒܲܪ ܚܲܫܵܐ ܕܡܵܘܬܵܐ : ܘܡ̣ܢ ܚܕܼܵܐ ܫܘܝܘܼܬܼܵܐ ܡܸܬܼܢ̱ܬܸܦ ܒܲܩܛܝܼܪܵܐ : ܘܡ̣ܢ ܚܕܼܵܝܘܼܬܼܵܐ pb. 60 ܟܝܵܢܝܵܬܐ ܒܦܘܼܪܫܵܢܵܐ . ܗܵܟܲܢܵܐ ܐܵܦ ܠܲܠܵܗܵܐ ܡܸܠܬܸܿܐ ܕܐܸܬܼܚܲܝܲܕܼ ܠܫܘܼܡܠܵܝܵܐ ܕܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܐܵܢܲܢܩܹܐ ܐܝܼܬܹܝܗ̇ ܠܹܗ : ܕܟܼܠܗܘܿܢ ܚܲܫܹ̈ܐ ܟܝܵܢܵܝܹ̈ܐ ܕܡܵܘܬܵܐ ܟܝܵܢܵܐܝܼܬܼ ܢܤܲܝܒܲܪ . ܡܸܛܠ ܗܵܢܵܐ ܐܵܦ ܚܲܝܹ̈ܐ ܐܵܦ ܡܵܘܬܵܐ : ܕܓܼܵܘܵܐ ܐܸܢܘܿܢ ܕܐܲܝܠܹܝܢ ܕܲܡܚܲܕܼܝܼܢ ܒܲܟܼܝܵܢܵܐ : ܗܵܘ̇ ܗܵܟܹܝܠ ܕܗܵܕܹܐ ܝܵܗܹ̇ܒܼ : ܐܵܦ ܕܫܲܪܟܵܐ ܝܵܗܹ̇ܒܼ : ܟܲܕܼ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ : ܐܵܦܸܢ ܐܵܠܹܦ ܙܲܒܼ̈ܢܝܼܢ ܐܵܡܲ݁ܪ ܕܒܲܟܼܝܵܢܹܗ ܠܵܐ ܚܵܫܘܿܫܵܐ ܗ̄ܘ̣ . ܚܲܫ̣ ܕܹܝܢ ܒܟܼܝܵܢܵܐ ܗܵܘ̇ ܕܲܗܘ̤ܵܐ : ܐܸܢ ܕܒܸܤܪܵܐ ܘܐܸܢ ܕܒܲܪܢܵܫܵܐ ܘܐܸܢ ܐܲܝܢܵܐ ܕܗ̤ܘ ܕܢܹܐܡܲܪ . ܘܗܵܕܹܐ ܠܵܐ ܢܹܐܡܲܪ : ܕܲܟܼܝܵܢܹܗ ܠܵܐ ܡܩܲܒܿܠܵܢܵܐ ܗ̄ܘ̣ ܕܚܲܫܹ̈ܐ : ܐܸܠܵܐ ܐܸܢ ܕܲܠܡܵܐ ܐܲܟܼܙܢܵܐ ܕܐܲܝܠܹܝܢ ܕܡܲܨܝܵܐ ܕܲܢܡܘܼܬܼܘܼܢ ܘܠܵܐ ܢܡܘܼܬܼܘܼܢ : ܘܠܵܘ ܒܲܟܼܝܵܢܗܘܿܢ ܐܝܼܬܼܵܝܗܘܿܢ ܠܵܐ ܡܵܝ̈ܘܿܬܹܐ . ܗܵܟܲܢܵܐ ܐܵܦ ܥܲܠ ܐܲܠܵܗܵܐ ܡܸܠܬܼܵܐ ܢܹܐܡܲܪ : ܒܗܵܠܹܝܢ ܓܹܝܪ ܡܸܬܼܪ̱ܢܹܐ ܐܲܠܵܗܵܐ ܡܸܠܬܼܵܐ ܒܟܼܝܵܢܹܗ : ܘܡܸܕܸܡ ܐ̄ܚܪܹܝܢ ܝܲܬܿܝܼܪܵܐ ܠܵܐ ܐܝܼܬܼ ܠܹܗ . ܘܐܸܢܗ̤ܘ ܕܲܟܼܝܵܢܵܐ ܠܵܐ ܡܩܲܒܿܠܵܢܵܐ ܕܡܵܘܬܵܐ ܬܹܐܡܪܝܼܘܗܝ : ܒܟܼܠܙܢܵܐ ܕܐܝܼܬܼ ܠܵܐ ܡܩܲܒܿܠܵܢܵܐ ܗ̄ܘ̣ ܕܡܵܘܬܵܐ ܟܝܵܢܵܝܵܐ . ܘܠܵܘ ܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ : ܐܸܠܵܐ ܠܲܚܫܲܚܬܼܵܐ ܕܒܲܪܢܵܫܵܐ ܡܕܲܒܿܪܵܢܵܐܝܼܬܼ : ܐܲܝܟܼ ܕܲܗܘ̤ܵܬܼ ܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܒܲܟܼܝܵܢܹܗ . ܡܵܢܵܐ ܗܵܟܹܝܠ ܐܵܡ̇ܪܝܼܢ : ܙܵܕܹܩ ܠܝܼ ܕܬܲܪ̈ܬܲܝܗܹܝܢ ܐܹܡܲܠܸܐ . ܕܐܹܤܝܼܡ ܠܗܵܢܹܝܢ ܕܲܕܠܩܘܼܒܼܠܵܐ : ܐܵܦ ܐܸܫܪܸܐ ܐܸܢܹܝܢ : ܐܲܝܟܼ ܕܡܲܨܝܵܐ . ܒܗܵܝ̇ ܕܐܲܦܝܼܤܬܵܢܝ : ܕܬܲܪ̈ܬܲܝܗܹܝܢ ܐܸܥܒܸܿܕܼ . ܤܘܿܦܵܪܘܿܢܝܘܿܣ . ܐܵܡ̇ܪܝܼܢ ܓܹܝܪ ܗܵܟܲܢܵܐ : ܐܲܝܟܲܢܵܐ ܠܲܡ ܡܸܬܼܐ̱ܡܲܪ ܒܲܪܢܵܫܵܐ ܫܡܲܝܵܢܵܐ ܘܪܘܼܚܵܐ : ܐܸܢܗ̤ܘ ܕܠܵܐ ܪܘܼܚܵܢܵܐ ܘܲܫܡܲܝܵܢܵܐ ؟ pb. 61 ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܐܲܝܟܼ ܐܲܠܵܗܵܐ : ܗܵܘ̇ ܕܠܲܟܼܝܵܢܵܐ ܐ̄ܢܵܫܵܝܵܐ ܐܸܬܼܚܲܝܲܕܼ . ܘܡܸܬܼܐ̱ܡܲܪ : ܐܲܝܟܲܢܵܐ ܕܒܲܪܢܵܫܵܐ ܩܲܕܼܡܵܝܵܐ ܥܲܦܪܵܢܵܐ ܕܡ̣ܢ ܐܲܪܥܵܐ : ܗܵܟܲܢܵܐ ܘܐܵܦ ܡܵܪܝܵܐ ܡ̣ܢ ܫܡܲܝܵܐ . ܘܲܗܘ̤ܵܐ ܒܲܪܢܵܫܵܐ ܩܲܕܼܡܵܝܵܐ ܠܲܢܦܸܫ ܚܲܝܵܐ : ܘܒܲܪܢܵܫܵܐ ܕܲܬܼܪܹܝܢ ܠܪܘܼܚܵܐ ܡܲܚܝܢܝܼܬܼܵܐ . ܘܠܵܐ ܒܸܠܥܵܕܼ ܡ̣ܢ ܐܘܼܤܝܼܵܐ ܕܦܲܓܼܪܵܐ ܕܥܲܦܪܵܐ ܡܸܬܼܐ̱ܡܲܪ ܒܲܪܢܵܫܵܐ ܥܲܦܪܵܢܵܐ : ܘܠܵܐ ܬܘܼܒܼ ܤܛܲܪ ܡ̣ܢ ܢܲܦܫܵܐ ܡܸܬܼܐ̱ܡܲܪ ܢܲܦܫܵܢܵܐ . ܐܸܠܵܐ ܡ̣ܢ ܟܢܘܼܫܝܼܗܘܿܢ ܕܠܲܟܼܝܵܢܵܐ ܕܒܲܪܢܵܫܵܐ ܡܸܢܼܐ̱ܡܲܪ : ܤܛܲܪ ܡ̣ܢ ܐܘܼܤܝܼܵܐ ܕܲܫܡܲܝܵܢܵܐ ܘܲܕܼܪܘܼܚܵܢܵܐ : ܕܐܸܬܼܚܲܕܲܬ̤ ܒܲܕܝܵܢܵܐ ܠܲܟܼܝܵܢܵܐ ܕܒܲܪܢܵܫܵܐ . ܢܢ . ܥܲܠ ܗܵܝ̇ : ܕܐܸܢ ܒܲܪܢܵܫܵܐ ܕܲܬܼܪܹܝܢ ܡܵܪܝܐ ܡ̣ܢ ܫܡܲܝܵܐ ܥܲܠ ܐܲܠܵܗܵܐ ܡܸܠܬܼܵܐ ܐܸܬܼܢܤܸܒܼ : ܡܵܕܹܝܢ ܘܲܒܼܢܲܝ̈ܢܵܫܵܐ ܫܡܲܝܵܢܹ̈ܐ : ܕܝܼܠܹܗ ܕܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܐܝܼܬܲܝܗܘܿܢ . ܐܲܟܼܙܢܵܐ ܓܹܝܪ ܕܗܵܘ̇ ܫܡܲܝܵܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܢܸܤܛܘܿܪܝܼܣ . ܫܡܲܥ ܡܵܕܹܝܢ ܐܵܦ ܗܵܠܹܝܢ ܟܲܕܼ ܩܵܪܹܝܢ ܐܢ̄ܬܿܘܿܢ ܠܫܲܪܟܹܗ ܕܲܟܼܬܼܵܒܼܵܐ : ܕܐܲܝܟܲܢܵܐ ܠܲܡ ܕܐܝܼܬܼܵܘܗܝ ܗܵܘ̇ ܫܡܲܝܵܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܘܐܲܝܟܲܢܵܐ ܕܲܠܒܸܫܢ ܕܡܘܼܬܹܗ ܕܗܵܘ̇ ܥܲܦܪܵܢܵܐ : ܗܵܟܲܢܵܐ ܐܵܦ ܥܲܦܪ̈ܵܝܹܐ . ܒܲܕܼ ܟܠܗܘܿܢ ܗ̤ܘ ܟܲܕܼ ܗܘ̤ ܟܝܵܢܵܐ ܩܢܹܝܢ . ܘܐܲܝܟܲܢܵܐ ܕܗܵܘ̇ ܫܡܲܝܵܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܡܸܛܠ ܕܗ̤ܘ ܟܲܕܼ ܗ̤ܘ ܟܝܵܢܵܐ ܐܝܼܬܼ ܠܗܘܿܢ : ܕܗ̤ܘ ܫܡܲܝܵܢܵܐ : ܐܵ ܚܢܲܢ ܟ̱ܠܲܢ ܕܲܡܤܲܟܹܝܢܲܢ ܕܲܒܼܗܵܢܵܐ ܙܢܵܐ ܢܸܗܘܸܐ . ܗ̤ܘܲܝܢܲܢ ܒܢܲܝ̈ܢܵܫܵܐ ܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܟܲܕ ܢܲܦܫܲܢ ܘܦܲܓܼܪܲܢ ܡܸܬܼܟܲܫܝܼܢ ܠܲܡܫܲܡܠܵܝܘܼ ܟܝܵܢܵܐ ܕܐܲܝܟܼ ܗܵܢܵܐ . ܘܟܼܠܚܲܕܼ ܡܸܢܲܢ ܗܵܘܹ̇ܐ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܐܲܠܐܵܗܵܐ ܡܸܠܬܼܵܐ . pb. 62 ܐܲܝܟܲܢܵܐ ܠܲܡ ܓܹܝܪ ܕܗܵܘ̇ ܫܡܲܝܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܘܗܵܘܹ̇ܝܢ : ܐܲܝܟܼ ܟܡܵܐ ܕܐܝܼܬܲܝܗܘܿܢ ܒܢܲܝ̈ܢܵܫܵܐ ܡܫܲܝܵܢܹ̈ܐ : ܗܵܟܲܢܵܐ ܐܵܦ ܐܝܼܬܲܝܗܘܿܢ ܐܲܠܵܗܹ̈ܐ ܡܸܠܹ̈ܐ . ܒܗܵܝ̇ ܕܟܼܠ ܚܲܕܼ ܚܲܕܼ ܡܸܢܗܘܿܢ : ܘܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ : ܘܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ ܐ̄ܢܵܫܵܝܵܐ . ܠܵܘ ܒܠܵܐ ܡܤܲܝܟܘܼܬܼܵܐ ܕܲܟܼܝܵܢܹܗ : ܟܲܕܼ ܥܲܠ ܚܲܕܼ ܚܲܕܼ ܐܝܼܬܼܵܘܗܝ ܠܵܐ ܡܸܤܬܲܝܟܼܵܢܵܐܝܼܬܼ . ܐܸܠܵܐ ܕܒܲܟܼܝܵܢܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܡܤܲܝܲܟܼ : ܘܲܠܒܲܪ ܡܸܢܹܗ ܠܵܐ ܡܸܬܼܪ̱̣ܢܸܐ ܕܐܝܼܬܼܵܘܗܝ . ܐܸܢ ܗܵܟܲܢܵܐ ܡܸܤܬܲܟܿܠܝܼܢ ܐܢ̄ܬܿܘܿܢ ܠܗܵܝ̇ ܕܡܵܪܝܵܐ ܡ̣ܢ ܫܡܲܝܵܐ : ܘܲܠܗܵܝ̇ ܕܒܲܪܢܵܫܵܐ ܕܲܬܼܪܹܝܢ ܠܪܘܼܚܵܐ ܡܲܚܵܢܝܼܬܼܵܐ : ܐܲܝܟܲܢܵܐ ܡܸܬܼܪܲܥܹܝܢ ܐܢ̄ܬܿܘܿܢ ܥܲܠ ܗܵܠܹܝܢ ܕܫܲܪܟܵܐ ؟ ܕܐܲܝܟܲܢܵܐ ܠܲܡ ܕܲܠܒܸܫܢ ܕܡܘܼܬܹܗ ܕܗܵܘ̇ ܥܲܦܪܵܢܵܐ : ܗܵܟܲܢܵܐ ܢܸܠܒܲܫ ܕܗܵܘ̇ ܘܡ̣ܢ ܫܡܲܝܵܐ . ܐܲܝܟܲܢܵܐ ܗܵܟܹܝܠ ܠܒܸܫܢ ܕܡܘܼܬܹܗ ܕܗܵܘ̇ ܕܡ̣ܢ ܥܲܦܪܵܐ ؟ ܡܵܢܵܐ ܐܝܼܬܲܝܢ ܗ̣̄ܘܲܝܢ ؟ ܘܡܵܢܵܐ ܠܒܸܫܢ ؟ ܐܵܪܵܐ ܒܢܲܝ̈ܢܵܫܵܐ ܫܡܲܝܵܢܹ̈ܐ ܘܪ̈ܘܼܚܵܢܵܝܹܐ ܐܝܼܬܲܝܢ ܗ̣̄ܘܲܝܢ : ܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ ܘܡ̣ܢ ܐܲܠܵܗܵܐ ܡܸܠܬܼܵܐ ؟ ܐܵܘ ܪܘܼܚܵܐ ܕܠܵܐ ܦܓܲܪ ܘܲܕܼܠܵܐ ܢܦܸܫ : ܕܲܠܒܸܫ̣ ܕܡܘܼܬܼܵܐ ܕܥܲܦܪܵܢܵܐ ܦܲܓܼܪܵܐ ܘܢܲܦܫܵܐ : ܘܡܲܪܬܸܐ ܠܲܢ ܕܢܸܗܘܸܐ ܕܡܘܼܬܼܵܐ ܕܪ̈ܘܼܚܵܢܹܐ : ܗܵܢܵܘ ܕܹܝܢ ܪ̈ܘܼܚܹܐ ܕܠܵܐ ܢܦܸܫ ܘܲܕܼܠܵܐ ܦܓܲܪ ؟ ܟܲܕܼ ܛܵܒܼ ܗܵܕܹܐ ܠܵܘ ܕܝܼܠܲܢ ܐܝܼܬܹ̇ܝܗ̇ : ܐܸܠܵܐ ܕܥܵܒܼܘܿܕܼܵܐ : ܐܸܢܗ̤ܘ ܕܒܲܫܪܵܪܵܐ ܐܝܼܬܹܝܗ̇ : ܐܲܝܟܲܢܵܐ ܡܲܪܬܸܐ ܠܲܢ ܕܢܸܠܒܲܫ ܕܡܘܼܬܼܵܐ ܕܒܲܪܢܵܫܵܐ ܪܘܼܚܵܢܵܝܵܐ : ܗܵܢܵܘ ܕܹܝܢ ܡܫܝܼܚܵܐ : ܐܲܝܟܼ ܡ̇ܢ ܕܐܝܼܬܼܵܘܗܝ ܡܫܝܼܚܵܐ ܕܠܵܐ ܢܦܸܫ ܘܲܕܼܠܵܐ ܦܓܲܪ ؟ ܘܐܲܝܟܲܢܵܐ ܡܵܕܹܝܢ ܐܝܼܬܼܵܘܗܝ ܒܲܪܢܵܫܵܐ : ܟܲܕܼ ܡܸܕܸܡ ܕܒܲܪܢܵܫܵܐ ܠܲܝܬܿ ܠܹܗ ؟ ܐܵܘ ܐܲܝܟܲܢܵܐ ܡܸܬܼܐ̱ܡܲܪ ܡܫܝܼܚܵܐ ܒܲܪܢܵܫܵܐ pb. 63 ܪܘܼܚܵܢܵܐ : ܗܵܘ̇ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܬܼܩܲܝܲܡ : ܠܲܟܼܝܵܢܵܐ ܕܒܲܪܢܵܫܵܐ ܕܢܲܦܫܵܐ ܘܲܕܼܦܲܓܼܪܵܐ ؟ ܚܢܲܢ ܕܹܝܢ ܐܸܢ ܠܵܐ ܓܫܝܼ̈ܡܹܐ ܘܲܕܼܠܐ ܢܦܸܫ ܗܵܘܹ̇ܝܢܲܢ : ܕܕܲܐܝܟܼ ܗܵܢܵܐ ܗܵܘܹ̇ܝܢܲܢ : ܐܲܝܟܼ ܡܵܐ ܕܗܵܘ̇ ܕܐܝܼܬܼܵܘܗܝ . ܟܲܕܼ ܡܸܕܸܡ ܠܲܝܬܿ ܠܲܢ : ܐܲܟܼܡܵܐ ܕܲܠܗܵܘ̇ ܠܵܐ ܗܘ̤ܵܐ . ܗܵܕܹܐ ܕܹܝܢ : ܠܵܐ ܡܸܫܟܿܚܵܐ ܕܬܸܗܘܸܐ ܕܐܲܝܟܼ ܗܵܢܵܐ . ܗܵܠܹܝܢ ܘܕܐܲܝܟܼ ܗܵܠܹܝܢ ܫܟܼܝܼܪ̈ܵܬܼܵܐ ܢܵܩ̈ܦܵܢ ܕܢܹܐܡܪܘܼܢ : ܕܐܲܝܟܼ ܗܵܢܵܐ : ܗܵܠܹܝܢ ܘܕܲܐܝܟܼ ܗܵܠܹܝܢ ܫܟܼܝܼܪ̈ܵܬܼܵܐ ܢܵܩ̈ܦܵܢ ܕܢܹܐܡܪܘܼܢ : ܐܲܝܠܹܝܢ ܕܡܵܘܕܹܝܢ ܕܲܟܼܝܵܢܵܐ ܕܐܲܠܵܗܵܐ ܠܫܘܼܡܠܵܝܵܐ ܕܲܟܼܝܵܢܵܐ ܕܒܲܪܢܵܫܵܐ ܢܩܸܦ̣ . ܕܲܟܼܝܵܢܵܐ ܓܹܝܪ ܚܵܫܘܿܫܵܐ ܘܒܲܪܝܵܐ ܐܝܼܬܹܝܗ̇ ܢܲܩܝܼܦܘܼܬܼܵܐ ܕܲܚܕܲܝܘܼܬܼܵܐ ܟܝܵܢܵܬܐ ܕܲܟܼܝܵܢܵܐ ܚܵܫܘܿܫܵܐ ܘܒܲܪ̈ܝܵܐ . ܘܡܸܛܠ ܗܵܕܹܐ : ܐܵܘ ܒܪܸܥܝܵܢܵܐ ܕܐܵܪ̈ܝܢܹܐ ܢܵܦ̇ܠܝܼܢ : ܕܐܵܡ̇ܪܝܼܢ ܕܒܲܟܼܝܵܢܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܟܝܵܢܵܐ ܕܒܲܪܢܵܫܵܐ ܚܵܫܘܿܫܵܐ ܘܡܵܝܘܿܬܼܵܐ : ܟܲܕܼ ܡܤܲܝܒܲܪ ܚܲܫܹ̈ܐ ܪܲܓܼܘܼܫܬܼܵܢܵܐܝܼܬܼ . ܐܵܘ ܒܪܸܥܝܵܢܵܐ ܕܐܲܝܠܹܝܢ ܕܐܵܡ̇ܪܝܼܢ : ܒܡܲܤܒܿܪܵܢܘܼܬܼܵܐ ܗܘ̤ܵܐ ܢܲܦܫܵܐ ܘܦܲܓܼܪܵܐ : ܐܵܘ ܒܲܬܼܪ̈ܲܝܗܘܿܢ . ܕܒܲܙܒܲܢ ܠܗܵܠܹܝܢ ܘܒܲܙܒܲܢ ܠܗܵܠܹܝܢ ܢܸܥܪ̱ܩܘܼܢ : ܟܲܕܼ ܤܵܒܲܪܝܼܢ ܕܒܲܥܪܘܼܩܝܵܐ ܡܲܡܕܹܝܢ ܡ̣ܢ ܫܟܼܝܼܪ݁ܵܬܼܵܐ ܗܵܠܹܝܢ . ܢܐ . ܠܘܼܩܒܲܠ ܐܲܝܠܹܝܢ ܕܡܲܤܒܿܪܝܼܢ : ܕܒܲܪܢܵܫܵܐ ܗ̄ܘ̣ ܫܚܝܼܡܵܐ ܡܫܝܼܚܵܐ . ܥܕܲܡܵܐ ܠܗܵܘ̇ܪܟܵܐ ܐܸܬܼܐ̱ܡܲܪ ܠܘܼܩܒܲܠ ܗܵܠܹܝܢ : ܢܸܚܙܸܐ ܡܸܟܸܿܝܠ ܐܵܦ ܠܗܹܪܹ̈ܝܤܝܼ̈ܝܣ ܗܵܠܹܝܢ ܕܲܤܕܲܩ̣ : ܘܡܵܘܕܹܝܢ ܠܲܡܫܝܼܚܵܐ ܒܲܪܢܵܫܵܐ ܒܲܠܚܘܿܕܼ : ܕܲܒܼܡܵܢܵܐ ܦܪܝܼܫܝܼܢ : ܘܒܲܐܝܠܹܝܢ ܒܗܵܡܘܿܢ ܕܡ̣ܢ ܠܥܸܠ ܡܸܬܿܕܲܡܹܝܢ . ܐܲܝܟܲܢܵܐ ܕܐܵܦ ܠܗܹܪܹ̈ܤܝܼ̈ܣ ܕܝܼܠܗܘܿܢ ܢܦܲܪܸܫ ܘܲܢܚܵܘܸܐ : ܐܲܝܟܼ ܕܠܵܐ ܡܸܛܠ ܐܲܝܠܹܝܢ ܕܒܼܝܼܫܵܐܝܼܬܼ ܐܲܡܝܼܪ̈ܲܢ : ܢܸܥܪܘܿܩ ܐܵܦ pb. 64 ܡ̣ܢ ܐܲܝܠܹܝܢ ܕܫܲܦܝܪ ܐܲܡܝܼܪܵܢ . ܘܠܵܐ ܬܘܼܒܼ ܠܐܲܝܠܹܝܢ ܕܒܼܝܼܫܵܐܝܼܬܼ ܐܲܡܝܼܪܵܢ : ܕܠܵܐ ܦܘܼܪܢܵܫܵܐ ܢܩܲܒܸܠ . ܠܡܵܘܕܵܝܘܼܬܹܗ ܓܹܝܪ ܠܲܡܫܝܼܚܵܐ ܒܪܢܵܫܵܐ ܘܒܲܟܼܝܵܢܵܐ ܘܒܲܫܪܵܪܵܐ : ܕܲܫܪܵܪܵܐ ܐܝܼܬܹܝܗ̇ : ܘܡ̣ܢ ܫܪܵܪܵܐ ܡܸܤܬܲܗܕܵܐ . ܘܲܒܼܗܵܕܹܐ : ܠܲܝܬܿ ܐ̄̈ܢܵܫ ܕܥܵܕܹܠ ܠܗܘܿܢ . ܒܗܵܝ̇ ܕܹܝܢ ܕܥܵܪܩܝܼܢ ܡ̣ܢ ܐܲܠܵܗܘܼܬܹܗ : ܒܗܵܝ̇ ܕܐܝܼܬܹܝܗ̇ ܒܲܫܪܵܪܵܐ ܘܒܲܟܼܝܵܢܵܐ : ܡܲܤ̈ܠܲܝܵܐ ܐܸܢܘܿܢ : ܒܲܕܼ ܡܒܲܛܠܝܼܢ ܠܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ . ܢܒ . ܥܲܠ ܐܲܝܠܹܝܢ : ܕܒܲܫܡܵܐ ܒܲܚܘܿܕܼ ܡܵܘܕܹܝܢ ܠܹܗ ܠܐܲܠܵܗܵܐ ܡܸܠܬܼܵܐ . ܤܵܒܹܿܠܝܵܢܹ̈ܐ ܡܸܢܗܘܿܢ ܓܹܝܪ : ܐܵܦ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܟܵܦ̇ܪܝܼܢ . ܘܲܫܡܵܐ ܒܲܠܚܘܿܕܼ ܕܐܵܡ̇ܪܝܼܢ ܕܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܦܘܼܩܕܵܢܵܐܢܵܘ̇ ܕܐܸܡ݂ܲܪ ܘܲܗܘ̤ܵܐ . ܗܵܟܲܢܵܐ ܕܹܝܢ : ܐܵܦ ܠܐܲܒܼܵܐ ܘܲܠܪܘܼܚܵܐ ܕܩܘܼܕܼܫܑܵܐ ܒܫܘܼܡܵܗܵܐ ܒܲܠܚܘܿܕܼ ܐܵܡ̇ܪܝܼܢ . ܘܲܒܼܦܵܤܝܼ̈ܩܵܬܼܵܐ : ܠܲܝܗܘܼ̈ܕܵܝܹܐ ܫܵܠܡ̇ܝܼܢ ܝܲܬܿܝܼܪ ܡ̣ܢ ܕܠܲܟܼܪܸܤܛܝܵܢܹܐ . ܢܓ . ܥܲܠ ܐܲܝܠܹܝܢ ܕܐܵܡ̇ܪܝܼܢ : ܕܒܲܟܼܝܵܢܵܐ ܡ̣ܢ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܠܵܐ ܕܹܝܢ ܐܸܬܼܚܲܝܲܕܼ ܒܲܟܼܝܵܢܵܐ ܐܸܠܵܐ ܒܐܸܤܟܹܿܡܵܐ : ܘܐܝܼܬܲܝܗܘܿܢ ܬܪܹܝܢ ܒܢܝܼ̈ܢ . ܦܵܘܠܘܿܢܝܵܢܹ̈ܐ . ܐ̄ܚܪܵܢܹܐ ܕܹܝܢ ܒܗܵܠܹܝܢ ܥܵܕܼܠܝܼܢ ܠܗܘܿܢ : ܒܗܵܝ̇ ܕܗܸܢܘܿܢ ܡܵܘܕܹܝܢ ܠܐܲܠܵܗܵܐ ܡܸܠܬܼܵܐ ܟܝܵܢܵܐ ܐܵܘ ܩܢܘܿܡܵܐ : ܗܵܟܼܘܵܬܼ ܕܹܝܢ ܐܵܦ ܠܐܲܒܼܵܐ ܘܲܠܪܘܼܚܵܐ ܕܩܘܼܕܼܫܵܐ . ܥܲܠ ܡܸܬܼܒܲܪܢܵܫܢܘܼܬܹܗ ܕܹܝܢ ܠܵܐ ܫܵܠܡ̇ܝܼܢ ܠܐܵܪ̈ܬܵܕܘܿܟܿܤܹܐ : ܐܸܠܵܐ ܡܸܬܼܩܲܪܒܼܝܼܢ ܠܐܲܝܠܹܝܢ pb. 65 ܕܐܵܡ̇ܪܝܼܢ ܕܒܲܪܢܵܫܵܐ ܗ̄ܘ̣ ܒܲܠܚܘܿܕܼ ܡܫܝܼܚܵܐ : ܘܐܲܝܟܼ ܚܲܕܼ ܡ̣ܢ ܩܲܕܼܝܼ̈ܫܹܐ ܬܚܹܝܬܼ ܢܵܡܘܿܤܵܐ ܐܸܬܿܕܲܒܲܪ . ܘܲܒܼܦܘܼܩܕܵܢܵܐ : ܢ̣ܛܲܪ ܠܟܼܠܗܘܿܢ ܦܘܼ̈ܩܕܵܢܹܐ . ܘܒܲܢܛܘܼܪܬܵܐ ܪܹܫܵܝܵܬܼܵܐ : ܗܘ̤ܵܐ ܕܠܵܐ ܚܛܵܗܝܼ̈ܢ ܐܲܝܟܼ ܒܲܪܢܵܫܵܐ . ܘܲܒܼܗܵܕܹܐ : ܐܸܬ̣ܝܲܬܲܪ ܡ̣ܢ ܟܠ ܒܢܲܝ̈ܢܵܫܵܐ . ܐܵܘ ܒܗܵܝ̇ ܕܡ̣ܢ ܒܵܬܲܪ ܕܲܗܘ̤ܵܐ ܕܠܵܐ ܚܛܵܗܹ̈ܐ : ܐܸܬܼܚܵܘܝܼ ܕܲܡܚܲܪܪܵܐ ܗ̄ܘ̣ ܡ̣ܢ ܡܵܘܬܵܐ . ܘܙܵܕܼܩܵܐܝܼܬܼ ܠܵܐ ܡܵܝܘܿܬܼܘܼܬܼܵܐ ܩܲܒܸܿܠ̣ ܗ̄ܘ̣ܵܐ : ܗܵܝ̇ ܕܤܝܼܡܵܐ ܠܐܝܼܩܵܪܵܐ ܕܐܲܝܠܹܝܢ ܕܲܕܼܠܵܐ ܚܛܵܗܹ̈ܐ ܢܵܛ̇ܪܝܼܢ ܢܵܡܘܿܤܵܐ . ܐܵܘ ܡܸܛܠ ܕܟܲܕܼ ܒܗܵܠܹܝܢ ܟܠܗܹܝܢ ܡܸܬܿܕܲܒܲܪ ܗ̄ܘ̣ܵܐ : ܡ̣ܢ ܒܵܬܲܪ ܕܲܢܛܲܪ ܟܠܗܘܿܢ ܦܘܼ̈ܩܕܵܢܹܐ ܕܠܵܐ ܡܘܼܡ : ܩܲܒܸܿܠ̣ ܗ̄ܘ̣ܵܐ ܥܠܵܘܗܝ ܕܲܢܡܘܼܬܼ ܚܠܵܦܲܝܢ . ܘܡ̣ܢ ܤܘܿܓܼܵܐܐ ܕܡܸܫܬܲܡܥܵܢܘܼܬܹܗ : ܩܲܒܸܿܠ̣ ܐܝܼܩܵܪܵܐ ܘܫܘܼܡܵܗܵܐ ܕܲܒܼܪܵܐ ܒܛܲܝܒܿܘܼܬܼܵܐ . ܠܵܘ ܗ̤ܘ ܐܲܠܵܗܵܐ ܡܸܠܬܼܵܐ : ܐܸܠܵܐ ܗܵܘ̇ ܕܐܸܬܿܕܲܒܲܪ ܘܲܢ̣ܛܲܪ ܟܠܗܘܿܢ ܦܘܼ̈ܩܕܵܢܹܐ : ܟܲܕ ܐܵܡ̇ܪܝܼܢ ܗܵܟܲܢܵܐ . ܦܘܠܹܐ . ܠܡܵܢ ܠܲܡ ܓܹܝܪ ܚܵܫ̇ܚܵܐ ܗ̄ܘ̣ܵܬܼ : ܕܐܵܦ ܐܲܠܵܗܵܐ ܡܸܠܬܼܵܐ ܢܸܫܬܵܘܬܲܦ ܠܹܗ ܒܤܘܼܥܪ̈ܵܢܹܐ ܘܢܸܤܥܘܿܪ ܥܲܡܹܗ : ܐܲܝܟܼ ܡܲܢ ܕܠܵܐ ܡܸܫܟܲܚ ܗ̄ܘ̣ܵܐ ܕܡܸܢܹܗ ܘܠܹܗ ܢܸܛܲܪ ܦܘܼ̈ܩܕܵܢܹܐ ؟ ܘܐܲܝܕܵܐ ܗ̣̄ܝ ܗܵܕܹܐ ܕܐܸܬ̱ܢܛܲܪ ܕܠܵܐ ܚܛܵܗܹ̈ܐ ؟ ܐܵܘ ܐܲܝܕܵܐ ܗ̣̄ܝ ܙܵܟܼܘܼܬܼܵܐ ؟ ܠܵܐ ܚܵܒܿܬܼܵܐ ܥܸܠܝܵܬܼܵܐ ܐܝܼܬܹܝܗ̇ : ܕܟܲܕܼ ܠܵܐ ܢܫܟܲܚ ܕܢܸܙܟܸܿܐ : ܐܸܤܬܿܢܸܩ ܥܲܠ ܡܥܲܕܪܵܢܘܼܬܼܵܐ : ܘܡ̣ܢ ܡܥܲܕܪܵܢܘܼܬܼܵܐ ܢܸܙܟܸܿܐ : ܒܲܕܼ ܗ̤ܘ ܠܵܐ ܡܸܫܟܲܚ . ܠܵܐ ܗ̄ܘ̣ܵܐ ܓܹܝܪ ܕܗܵܢܵܐ ܐܝܼܬܹܝܗ̇ ܙܵܟܼܘܼܬܼܵܐ : ܐܸܠܵܐ ܕܗܵܘ̇ ܕܥܲܕܪܹܗ : ܘܠܵܐ ܡܸܙܕܟܸܐ . ܐܲܝܢܵܘ ܓܹܝܪ ܬܲܟܼܬܿܘܼܫܵܐ ܕܲܠܘܵܬܼ ܐܵܠܵܗܵܐ ؟ ܘܐܲܝܕܵܐ ܗ̣̄ܝ ܚܵܘܒܿܬܼܵܐ ؟ ܗܵܘ̇ ܓܹܝܪ ܡ̇ܢ ܕܒܼܵܥܹ̇ܐ ܡ̣ܢ ܟܠ : ܦܵܪܘܿܩܵܐ pb. 66 ܗܵܘܹ̇ܐ . ܐܲܝܢܵܘ ܓܹܝܪ ܕܚܵܐܲܪ ܕܐܝܼܬܼ ܒܹܝܬܼ ܠܹܗ ܘܠܲܐܪܟܿܘܿܢܵܐ ܕܐܵܬܹ̇ܐ ܘܠܵܐ ܡܸܫܟܲܚ ܒܹܗ ܡܸܕܸܡ :: ܟܲܕܼ ܡܸܫܬܲܟܚܵܐ ܕܗ̤ܘ ܟܝܵܢܵܐ ܥܲܕܪܹܗ ؟ ܘܲܠܘܵܬܼ ܡ̇ܢ ܡܸܬܿܬܿܕܝܼܢ : ܟܲܕܼ ܗܘ̤ ܐܝܼܬܼܵܘܗܝ ܕܲܝܵܢܐ ܕܕܼܵܐܹ̇ܢ ܐܵܦ ܡܸܬܿܬܿܪܝܼܢ ؟ ܡܲܢ̣ܘܼ ܗܵܘ̇ ܕܩܲܒܿܠܹܗ ܩܘܼܪܒܵܢܵܐ ܚܠܵܦ ܟܠܗܘܿܢ ܒܢܲܝ̈ܢܵܫܵܐ : ܟܲܕܼ ܗ̤ܘ ܐܝܼܬܼܵܘܗܝ ܗܵܘ̇ ܕܲܡܩܲܒܸܿܠ ܘܗܵܘ̇ ܕܡܸܬܼܩܲܪܲܒܼ ؟ ܡܲܢ̣ܘܼ ܗܵܘ̇ ܕܲܡܪܲܥܸܐ ܘܗܵܘ̇ ܕܡܸܬܼܪܲܥܸܐ : ܟܲܕܼ ܗ̤ܘ ܐܝܼܬܼܵܘܗܝ ܒܬܲܪ̈ܬܲܝܗܹܝܢ ؟ ܐܸܠܵܐ ܐܸܢ ܕܲܠܡܵܐ ܠܲܚܕܼܵܐ ܪܹܫܢܘܼܬܼܵܐ : ܠܬܲܪܬܹܝܢ ܐܲܝܠܹܝܢ ܕܠܵܐ ܕܵܡ̈ܝܵܢ ܠܲܚܕܼܵܪܹ̈ܐ ܢܤܲܪܩܘܼܢ ܘܢܹܐܡܪܘܼܢ : ܕܐܲܒܼܵܐ ܐܸܬܼܚܲܡܲܬܼ : ܘܲܒܼܪܵܐ ܪܲܥܢܹܗ ܪܲܓܼܝܼܙ ܗ̄ܘ̣ܵܐ : ܐܲܝܟܲܢܵܐ ܕܩܲܒܸܿܠ̣ܘ ܡ̣ܢ ܫܘܿܥ̈ܝܵܬܼܵܐ ܕܡܵܢܝܼܢܵܝܹ̈ܐ : ܗܵܢ̇ܘܿܢ ܕܲܒܼܕܵܪܘ ܠܗܵܠܹܝܢ . ܐܵܘ ܕܲܠܡܵܐ ܒܐܸܤܟܹܡܵܐ ܚ̣ܵܘܝܼ ܚܸܡܬܹܗ ܠܘܼܩܒܲܠ ܐܲܝܠܹܝܢ ܕܲܛܥ̣ܵܘ : ܘܲܥܒܲܕܼ ܠܲܫܪܵܝܵܗ̇ ܒܡܲܤܲܒܼ ܒܐܲܦܹ̈ܐ ؟ ܒܲܕܼ ܚ̣ܵܘܝܼ ܢܲܦܫܹܗ ܚܸܡܬܼܵܢܵܐ ܘܲܡܪܲܥܝܵܢܵܐ : ܐܲܝܟܼ ܕܲܒܼܡܸܠܬܼܵܐ . ܐ̄ܚܪܵܢܝܵܐܝܼܬܼ ܗܵܟܹܝܠ ܢܵܩ̇ܦܝܼܢ ܐܵܦ ܠܐܲܝܠܹܝܢ ܕܡܸܬܼܪܲܥܹܝܢ ܗܵܠܹܝܢ ܕܐܵܪܝܼܘܼܤ : ܕܐܵܡ̇ܪܝܼܢ ܕܠܵܘ ܐ̄ܚܪܵܢܝܵܐܝܼܬܼ ܐܸܬܼܪܲܥܝܼ : ܐܸܠܵܐ ܒܡܵܘܬܵܐ ܕܲܡܫܝܼܚܵܐ : ܕܡ̣ܢ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܑܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ . ܡܵܢ ܕܹܝܢ ܐܵܠܨܵܐ ܗ̄ܘܼܵܬܼ ܥܲܠ ܒܸܕܼܝܵܐ ܗܵܢܵܐ ؟ ܗܵܘ̇ ܓܹܝܪ ܕܐܝܼܬܼܵܘܗܝ ܗ̄ܘ̣ܵܐ ܒܹܗ : ܠܵܘ ܒܡܵܘܬܵܐ ܕܲܐ̄ܚܪܹܢܵܐ ܗܵܕܹܐ ܥܵܒܹ̇ܕܼ ܗ̄ܘ̣ܵܐ . ܐܵܦ ܠܵܐ ܬܘܼܒܼ ܟܹܐܢܘܼܬܼܵܐ ܗ̣̄ܝ : ܕܗܵܘ̇ ܕܠܵܐ ܐܝܼܬܼܵܘܗܝ ܡܸܢܹܗ ܡ̣ܢ ܟܝܵܢܵܐ : ܚܠܵܦ ܟܝܵܢܵܐ ܐ̄ܚܪܹܢܵܐ ܩܲܒܸܿܠ̣ ܡܵܘܬܵܐ ܥܲܠ ܐܲܦܲܝ̈ ܫܪܵܝܵܐ ܕܚܵܘܒܿܬܼܵܐ . ܘܠܵܐ ܬܘܼܒܼ ܫܪܵܝܵܐ ܫܲܪܝܼܪܵܐ ܡܸܬܼܚܵܘܸܐ : ܐܸܠܵܐ ܐܸܤܟܹܿܡܵܐ . pb. 67 ܘܐܵܡ̇ܪܝܼܢ ܕܢܸܬܼܦܲܠܓܼܘܼܢ ܗܵܠܹܝܢ ܠܲܬܼܪܹܝܢ ܒܢܲܝ̈ܐ . ܐܲܝܟܲܢܸܵܐ ܕܗܵܠܹܝܢ ܡ̇ܢ ܢܸܠܚ̈ܡܵܢ ܠܗܵܢܵܐ : ܘܗܵܢܹܝܢ ܠܹܗ . ܐܲܝܟܼ ܕܠܵܐ ܢܸܗܘ̈ܝܵܢ ܒܟܼܠ ܡܸܠܹ̈ܐ ܕܐܝܼܬܼ : ܠܵܐ ܕܲܠܩܘܼ̈ܒܼܠܵܝܵܬܼܵܐ : ܘܠܵܐ ܬܘܼܒܼ ܐܸܤܟܹܡ̈ܬܼܵܢܵܝܵܬܼܵܐ . ܟܲܕܼ ܐܝܼܬܹܝܗ̇ ܚܕܼܵܐ ܐܲܠܵܗܘܼܬܼܵܐ : ܘܲܚܕܼܵܐ ܡܵܪܘܼܬܼܵܐ : ܘܚܲܕܼ ܫܘܼܠܛܵܢܵܐ ܕܐܲܒܼܵܐ ܘܕܲܒܼܪܵܐ : ܕܠܵܐ ܡܩܲܒܿܠܝܼܢ ܐܸܤܟܹܡܵܐ ܕܐܲܝܟܼ ܗܵܢܵܐ . ܗܵܠܹܝܢ ܘܲܕܲܕܼܵܡ̈ܝܵܢ ܠܗܵܠܹܝܢ ܐܵܡ̇ܪܝܼܢ : ܟܕܼ ܡܥܲܫܢܝܼܢ ܚܘܼܫܵܒܲܝ̈ܗܘܿܢ : ܕܠܲܒܼܪܵܐ ܘܠܲܡܫܝܼܚܵܐ ܥܦܝܼܦܵܐ ܢܹܐܡܪܘܼܢܵܝܘܗܝ : ܒܦܲܪ̈ܨܘܿܦܹܐ ܐܵܦ ܒܲܩܢܘܼܿܡܹ̈ܐ . ܒܲܕܼܡܘܼܬܼܵܐ ܕܐܲܝܟܼ ܕܩܲܒܸܿܠ̣ܘ ܩܲܕܝܼ̈ܫܹܐ ܠܲܥܡܘܼܪܝܵܐ ܕܐܲܠܵܗܵܐ : ܘܐܵܦ ܠܨܲܠܡܹܗ ܒܹܗ ܒܲܙܢܵܐ ܐܵܡ̇ܪܝܼܢ . ܢܸܤܛܘܿܪܝܼܣ . ܢܹܐܡܲܪ ܗܵܟܹܝܠ ܐܵܦ ܠܘܵܬܼ ܟܠ ܚܲܕܼ ܡ̣ܢ ܗܵܠܹܝܢ ܕܛܵܥܹ̇ܝܢ ܘܲܡܛܥܹܝܢ : ܟܲܕܸ ܟܵܦ̇ܪܝܼܢ ܒܡܸܬܼܒܲܪܢܵܫܵܢܘܼܬܼܵܐ ܕܲܗܘ̤ܵܬܼ ܠܐܲܠܵܗܵܐ ܡܸܠܬܼܵܐ . ܘܩܲܕܼܡܵܝܑܬܼ : ܒܗܘܿܢ ܒܦܸܬܼܓܼܵܡܹ̈ܐ ܕܗܵܢ̇ܘܿܢ ܢܸܬܼܚܲܫܲܚ ܠܘܵܬܼܗܘܿܢ . ܐܲܢ̄ܬܿ ܕܹܝܢ ܤܲܒ̣ ܠܝܼ ܠܡܸܠܹ̈ܐ ܕܗܵܢ̇ܘܿܢ : ܐܲܝܠܹܝܢ ܕܐܝܼܬܲܝܗܹܝܢ ܡܦܝܼ̈ܤܵܢܝܼܬܼܵܐ ܘܚܵܫ̈ܚܵܢ ܠܲܦܝܵܤܵܐ ܕܤܲܓܿܝܼ̈ܐܹܐ . ܘܲܓܲܢ̄ܒܵܪܵܐܝܼܬܼ ܐܸܬܼܟܲܬܲܫ ܚܠܵܦܲܝܗܘܿܢ : ܐܲܝܟܼ ܕܐܵܦܠܵܐ ܚܕܼܵܐ ܥܸܠܬܼܵܐ ܕܡܲܦ̣ܫ ܒܪܘܼܚܵܐ ܬܸܫܬܿܒܸܩ ܠܗܘܿܢ . ܡܸܛܠ ܐܲܝܕܵܐ ܥܸܠܬܼܵܐ : ܟܲܕܼ ܚܕܼܵܐ ܐܝܿܬܹܝܗ̇ ܐܲܠܵܗܘܼܬܼܵܐ ܘܡܵܪܘܼܬܼܵܐ : ܘܫܘܼܠܛܵܢܵܐ ܘܝܼܕܲܥܬܼܵܐ : ܘܪܸܥܝܵܢܵܐ ܘܚܲܝܠܵܐ ܕܐܲܠܵܗܵܐ ܐܲܒܼܵܐ : ܘܕܲܒܼܪܵܐ ܕܟܼܠ ܒܐܝܼܕܹܗ ܗܘ̤ܵܐ ܡ̣ܢ ܐܵܠܵܗܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܸܡ ܕܲܗܘ̤ܵܐ . ܗܵܝ̇ ܕܹܝܢ ܕܲܗܘ̤ܵܐ ܒܸܤܪܵܐ : ܠܐܲܠܵܗܵܐ ܡܸܠܬܼܵܐ ܒܲܠܚܘܿܕܼ ܡܲܩܸܜ : ܘܠܵܐ ܗ̄ܘ̣ܵܐ ܕܥܲܒܼܕܹܗ ܠܒܸܤܪܵܐ : ܡܸܠܬܼܵܐ ܠܲܡ ܒܸܤܪܵܐ ܗܘ̤ܵܐ . ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܠܘܵܬܼ pb. 68 ܐܲܠܵܗܵܐ : ܘܠܵܐ ܗ̄ܘ̣ܵܐ ܠܐܲܠܵܗܵܐ ܐܲܒܼܵܐ ܐܸܡ݂ܲܪ : ܗܵܘ̇ ܕܐܝܼܬܼܵܘܗܝ ܠܘܵܬܹܗ . ܗܵܝ̇ ܓܹܝܪ ܕܲܗܘ̤ܵܐ : ܘܗܵܝ̇ ܕܲܥ̣ܒܲܕ : ܬܲܪ̈ܬܲܝܗܹܝܢ ܕܝܼܠܹܗ ܐܝܼܬܲܝܗܹܝ̇ܢ : ܟܲܕܼ ܠܵܐ ܥܵܒܼ̈ܕܵܢ ܦܵܠܓܘܼܬܼܵܐ . ܘܠܵܐ ܗ̄ܘ̣ܵܐ ܕܗܵܢܵܐ ܐܝܼܬܼܵܘܗܝ : ܘܲܕܼܗܵܘ̇ ܠܲܝܬܵܘܗܝ . ܐܸܠܵܐ ܐܸܢ ܕܲܠܡܵܐ ܬܲܪܬܹܝܢ ܡܠܹ̈ܐ ܡܵܘܕܹܝܢ ܕܐܝܼܬܼ : ܐܲܝܟܼ ܬܪܹܝܢ ܒܢܲܝ̈ܵܐ . ܘܲܚܕܼܵܐ ܐܝܼܬܹܝܗ̇ ܐܲܠܵܗܘܼܬܼܵܐ : ܘܲܚܕܼܵܐ ܐܝܼܬܹܝܗ̇ ܚܵܫܘܿܫܘܼܬܼܵܐ : ܒܕܲܗܘ̤ܵܬܼ ܒܸܤܪܵܐ ؟ ܤܘܿܦܵܪܘܿܢܝܼܘܿܣ . ܘܡ̇ܢ ܫܟܼܝܪܵܐ : ܘܗܵܟܲܢܵܐ ܢܵܘܕܸܐ ؟ ܗܵܕܹܐ ܓܹܝܪ : ܓܲܠܝܵܐ . ܡܸܛܠ ܗܵܢܵܐ : ܐܵܦ ܐܹܘܲܢܓܲܠܸܤܛܵܐ ܐܸܡ݂ܲܪ ܥܲܠ ܗܵܢܵܐ : ܕܲܥ̣ܡܲܪ ܒܲܢ ܗܵܢܵܐ ܕܹܝܢ : ܥܲܠ ܡܸܠܬܼܵܐ : ܗܵܕܹܐ ܕܒܲܪܢܵܫܵܐ : ܕܲܚܙܲܝܢ ܫܘܼܒܼܚܹܗ : ܫܘܼܒܼܚܵܐ ܐܲܝܟܼ ܕܝܼܚܝܼܕܼܵܐ : ܘܠܵܐ ܗ̄ܘ̣ܵܐ ܕܝܼܚܝܼܕܼܵܝܵܐ : ܕܲܡܠܸܐ ܛܲܝܒܿܘܼܬܼܵܐ ܘܩܘܼܫܬܼܵܐ . ܘܠܵܐ ܬܘܼܒܼ ܒܲܟܼܝܵܢܵܐ . ܗܵܘ̇ ܓܹܝܪ ܫܘܼܒܼܚܵܐ : ܠܵܐ ܗ̄ܘ̣ܵܐ ܡ̣ܢ ܛܲܝܒܿܘܼܬܼܵܐ : ܐܸܠܵܐ ܡ̣ܢ ܟܝܵܢܵܐ ܡܠܸܐ : ܘܠܵܐ ܤܢܝܼܩ ܥܲܠ ܬܵܘܤܲܦܬܼܵܐ . ܢܸܤܛܘܿܪܝܼܣ . ܡܵܐ ܗܵܟܹܝܠ ܕܐܵܡܲ݁ܪ ܐܲܒܼܵܐ ܥܲܠ ܗܵܢܵܐ : ܕܗܵܢܵܘ ܒܹܪܝ . ܘܬܼܘܼܒܼ ܠܲܒܼܪܹܗ ܝܑܼܚܝܼܕܼܵܝܵܐ ܝܲܗ̣̄ܒܼ . ܘܝܼܚܝܼܕܼܵܝܵܐ ܗܵܘ̇ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ : ܗ̤ܘ ܐܸܫܬܲܥܝܼ ܠܲܢ . ܥܠܵܘܗܝ ܥܲܠ ܗܵܢܵܐ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ ܐܸܡ݂ܲܪ : ܐܵܘ ܬܠܵܬܼܵܐ ܝܑܼܚܝܼ̈ܕܼܵܝܵܐ ܐܸܡ݂ܲܪ ؟ ܚܲܕܼ ܗܵܘ̇ : ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܒܪܵܫܝܼܬܼ ܐܲܠܵܗܵܐ ܡܸܠܬܼܵܐ . ܘܲܐ̄ܚܪܹܢܵܐ : ܗܵܘ̇ ܕܐܝܼܬܼ ܗ̄ܘ̣ܵܐ ܠܹܗ ܫܘܼܒܼܚܵܐ ܐܲܝܟܼ ܕܝܼܚܝܼܬܼܵܐ : ܠܵܐ pb. 69 ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܝܑܼܚܝܼܕܼܵܝܵܐ . ܘܕܼܬܼܠܵܬܼܵܐ : ܤܛܲܪ ܡ̣ܢ ܗܵܠܹܝܢ : ܗܵܘ̇ ܕܝܲܗ̣̄ܒܼ ܥܲܠ ܐܲܦܲܝ̈ ܥܵܠܡܵܐ . ܤܘܿܦܪܘܿܢܝܼܘܿܣ . ܡܵܢܵܐ ܗܵܟܹܝܠ ؟ ܠܐܲܠܵܗܵܐ ܡܸܠܬܼܵܐ ܒܲܪ ܟܝܵܢܵܐ : ܕܝܼܠܹܗ ܝܲܗ̣̄ܒܼ ܠܡܵܘܬܵܐ : ܗܵܘ̇ ܕܐܝܼܬܼܵܘܗܝ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ؟ ܘܠܵܐ ܡܕܲܓ̈ܠܵܢ ܠܲܚܕܼܵܕܹ̈ܐ : ܗܵܘ̇ ܕܐܝܼܬܼܵܘܗܝ ܒܲܪ ܟܝܵܢܹܗ ܠܵܐ ܚܵܫܘܿܫܵܐ ܘܠܵܐ ܡܵܘܝܿܬܼܵܐ : ܘܗܵܝ̇ ܕܵܠܡܵܘܬܵܐ ܝܲܗ̣ܒܹܿܗ . ܐܵܘ ܕܲܠܡܵܐ : ܕܐܸܤܟܹܿܡܵܐ ܐܝܼܬܹܝܗ̇ ؟ ܢܸܤܛܘܿܪܝܼܣ . ܕܒܲܩܥܵܬܼܵܐ ܬܸܬܵܘܕܐ ܥܲܡܲܢ ܗܵܝ̇ ܕܠܵܐ ܐܝܼܬܲܝܗܘܿܢ ܬܪܹܝܢ ܐܲܠܵܗܹ̈ܐ ܡܸܠܹ̈ܐ : ܐܵܘ ܬܪܹܝܢ ܢܒܲܝ̈ܐ : ܐܵܘ ܬܪܹܝܢ ܝܑܼܚܝܼ̈ܕܼܵܝܹܐ : ܐܸܠܵܐ ܚܲܕܼ ܘܲܕܼܫܲܪܟܵܐ ܟܠ ܚܲܕܼ ܡ̣ܢ ܗܵܠܹܝܢ : ܡܸܬܼܥܲܩܒܼܵܐ ܡ̣ܢ ܬܪܹܝܢ ܕܵܡܝܵܐܝܼܬܼ ܘܙܵܕܼܩܵܐܝܼܬܼ ܕܐܲܝܟܲܢܵܐ ܨܒܼܝܵܢܵܐܝܼܬܼ ܐܸܬܼܒܲܪܢܲܫ : ܟܲܕܼ ܐܝܼܬܼܵܘܗܝ ܒܲܟܼܝܵܢܹܗ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ . ܘܒܲܐܝܕܵܐ ܡܸܬܼܐܲܡܪܵܐ ܕܡܝܼܬܼ ܒܲܟܼܝܵܢܵܐ ܒܪܵܐ : ܘܠܵܘ ܐܲܟܼܡܵܐ ܕܐܝܼܬܼܵܘܗܝ ܒܲܟܼܝܵܐ ܠܵܐ ܡܵܝܘܿܬܼܵܐ . ܤܘܿܦܪܘܿܢܝܼܘܿܣ . ܐܸܠܵܐ ܗܸܢܹܝܢ ܗܵܠܹܝܢ ܐܵܡ̇ܪܝܼܢܲܢ : ܕܲܢܚܵܘܸܐ ܢܲܗܝܼܪܵܐܝܼܬܼ ܐܵܦܸܢ ܠܵܐ ܨܵܒܹ̇ܐ ܐܲܢ̄ܬܿ : ܕܲܬܼܪܹܝܢ ܒܢܝܼ̈ܢ ܐܵܡܲ݁ܪ ܐܲܢ̄ܬܿ ܒܲܡܼܝܵܢܵܐ . ܚܲܕܼ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ : ܘܲܐ̄ܚܪܹܢܵܐ ܚܵܫܘܿܫܵܐ ܘܡܵܝܘܿܬܼܵܐ . ܢܕ . ܥܲܠ ܗܵܝ̇ : ܕܗ̤ܘ ܐܲܠܵܗܵܐ ܡܸܠܬܼܵܐ ܐܸܬܼܒܲܪܢܲܫ : ܘܠܵܐ ܐܝܼܬܼܝܗܘܿܢ ܬܼܪܹܝܢ ܒܢܲܝ̈ܵܐ : ܐܸܠܵܐ ܚܲܕܼ ܒܲܚܕܼܵܝܘܼܬܼܵܐ . ܢܸܤܛܘܿܪܝܼܣ . ܟܠ ܟ̱ܠܹܗ ܠܵܐ ܫܲܪܝܼܪܵܐ : ܐܸܠܵܐ ܐܸܢ ܥܲܠ ܗܵܕܹܐ ܩܲܕܼܡܵܝܑܬܼ ܙܵܕܹܩ ܠܡܹܐܡܲܪ : ܝܵܠܦ̇ܝܼܢܲܢ ܗܵܘ̇ ܡܵܐ ܕܡܵܘܕܝܼܢܲܢ ܠܘܵܬܼ ܚܕܼܵܕܗܹܐ : ܕܡܸܢܹܗ ܕܲܟܼܬܼܵܒܼܵܐ ܐܲܠܵܗܵܝܵܐ . ܢܸܚܙܸܐ ܗܵܟܹܝܠ : ܡܵܢܵܐ ܐܵܡܲ݁ܪ pb. 70 ܐܹܘܲܢܓܲܠܸܤܛܵܐ ܥܲܠ ܐܲܠܵܗܵܐ ܡܸܠܬܼܵܐ . ܟܲܝ ܥܲܠ ܚܲܕܼ ܐܲܠܵܗܵܐ ܡܸܠܬܼܵܐ ܐܵܡܲ݁ܪ : ܐܵܘ ܥܲܠ ܬܪܹܝܢ ܡܸܠܹ̈ܐ ؟ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܸܠܬܼܵܐ . ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܒܪܵܫܝܼܬܼ ܠܘܵܬܼ ܐܲܠܵܗܵܐ : ܟܠ ܒܐܝܼܕܹܗ ܗܘ̤ܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܸܡ ܕܲܗܘ̤ܵܐ . ܥܲܠ ܡ̇ܢ ܡܸܫ̈ܟܿܚܵܢ ܕܢܸܬܼܐܲܡܪܵܢ ܗܵܠܹܝܢ ܡ̣ܢ ܐܹܘܲܢܓܲܠܸܤܛܵܐ : ܐܸܠܵܐ ܐܸܢ ܥܲܠ ܗܵܘ̄ ܒܲܪ ܟܝܵܢܵܐ ܘܲܕܼܠܵܐ ܓܫܘܿܡ ؟ ܗܵܝ̇ ܕܹܝܢ ܕܒܹܗ ܚܲܝܹ̈ܐ ܗܘ̤ܵܐ : ܘܚܲܝܹ̈ܐ ܐܝܼܬܲܝܗܘܿܢ ܢܘܼܗܪܵܐ ܕܲܒܼܢܲܝ̈ܢܵܫܵܐ . ܘܗ̤ܘ ܢܘܼܗܪܵܐ ܒܚܸܫܘܿܟܼܵܐ ܡܲܢܗܲܪ : ܘܚܸܫܘܿܟܼܵܐ ܠܵܐ ܐܲܕܪܟܹܗ . ܥܲܠ ܐ̄ܚܪܹܢܵܐ ܐܸܡ݂ܲܪ : ܐܵܘ ܥܠܵܘܗܝ ܕܝܼܠܹܗ ܟܲܕܼ ܕܝܼܠܹܗ ؟ ܘܒܲܕܼܓܘܼܪܡ ܐܵܦ ܚܲܝܹ̈ܐ ܐܵܦ ܢܘܼܗܪܵܐ ܩ̣ܪܵܝܗܝ : ܗܵܠܹܝܢ ܕܡܵܘ̈ܕܥܵܢ ܠܐܘܼܤܝܼܵܐ ܠܵܐ ܡܵܝܘܿܬܬܵܐ ܐܲܝܟܼ ܕܥܲܠ ܐܲܝܠܹܝܢ ܕܲܒܼܡܵܘܬܵܐ ܘܲܒܼܚܸܫܘܿܟܼܵܐ ܗ̤ܘܲܝ̈ : ܟܲܕܼ ܗ̤ܘ ܠܵܐ ܡܝܲܬܼ ܚܲܝܹ̈ܐ ܓܹܝܪ ܐܝܼܬܼܵܘܗܝ ܘܢܘܼܗܪܵܐ ܕܠܵܐ ܕܵܥܹ̇ܟܼ : ܘܡܲܝܸܐ ܠܐܲܝܠܹܝܢ ܕܲܒܼܡܵܘܬܵܐ ܐܝܼܬܲܝܗܘܿܢ . ܕܥܲܠ ܐܲܝܢܵܐ ܢܘܼܗܪܵܐ ܡܤܗܸܕܼ ܝܘܿܚܲܢܵܢ : ܕܟܼܠܢܵܫ ܢܗܲܝܡܸܢ ܒܹܗ ؟ ܐܝܼܬܼܵܘܗܝ ܓܹܝܪ ܢܘܼܗܪܵܐ ܕܲܫܪܵܪܵܐ : ܕܡܲܢܗܲܪ ܠܟܼܠܢܵܫ ܕܐܸܬܼ݂ܵܐ ܠܥܵܠܡܵܐ . ܒܥܵܠܡܵܐ ܗ̄ܘ̣ܵܐ : ܘܥܵܠܡܵܐ ܒܐܝܼܕܹܗ ܗܘ̤ܵܐ : ܘܥܵܠܡܵܐ ܠܵܐ ܝܲܕܼܥܹܗ . ܠܕܼܝܼܠܹܗ ܐܸܬܼ݂ܵܐ : ܘܕܼܝܼܠܹܗ ܠܵܐ ܩܲܒܿܠܘܼܗܝ . ܘܐܲܝܠܹܝܢ ܕܹܝܢ ܕܩܲܒܿܠܘܼܗܝ : ܝܲܗ̣̄ܒܼ ܠܗܘܿܢ ܫܘܼܠܛܵܢܵܐ ܕܲܒܼܢܲܝ̈ܐ ܕܐܲܠܵܗܵܐ ܢܸܗܘܘܢ . ܠܐܲܝܠܹܝܢ ܕܲܡܗܲܝܡܢܝܼܢ ܒܲܫܡܹܗ : ܐܲܝܠܹܝܢ pb. 71 ܕܠܵܘ ܡ̣ܢ ܕܡܵܐ : ܘܠܵܐ ܡ̣ܢ ܨܼܒܼܝܵܢܵܐ ܕܒܸܤܪܵܐ : ܘܠܵܐ ܡ̣ܢ ܨܒܼܝܵܢܵܐ ܕܓܲܒܼܪܑܵܐ : ܐܸܠܵܐ ܡ̣ܢ ܐܲܠܵܗܵܐ ܐܸܬܼܝܼܠܸܕܼܘ . ܕܲܠܡܵܐ ܥܲܠ ܡܸܠܬܼܵܐ ܐ̄ܚܪܹܢܵܐ ܐܸܡ݂ܲܪ ܐܹܘܲܢܓܲܠܸܤܛܵܐ : ܐܘ ܥܲܠ ܐܲܠܵܗܵܐ ܡܸܠܬܸܿܐ : ܗܵܘ̇ ܕܒܼܐܝܼܕܹܗ ܟܠ ܗܘ̤ܵܐ : ܚܲܝܹ̈ܐ ܘܢܘܼܗܪܵܐ ܫܲܪܝܼܪܵܐ : ܗܵܘ̇ ܕܐܸܬܼ݂ܵܐ ܠܕܼܝܼܠܹܗ ܘܕܝܼܠܹܗ ܠܵܐ ܩܲܒܿܠܘܼܗܝ . ܗܵܘ̇ ܕܝܲܗ̣̄ܒܼ ܫܘܼܠܛܵܢܵܐ ܠܐܲܝܠܹܝܢ ܕܩܒܿܠܘܼܗܝ ܕܲܒܼܢܲܝ̈ܐ ܕܐܲܠܵܗܵܐ ܐܸܗܘܘܿܢ : ܠܵܘ ܡ̣ܢ ܕܡܵܐ : ܘܠܵܐ ܡ̣ܢ ܨܸܒܼܝܵܢܵܐ ܕܓܲܒܼܪܑܵ : ܐܸܠܵܐ ܡ̣ܢ ܐܲܠܵܗܵܐ ܐܸܬܼܝܼܠܸܕܼܘ ؟ ܘܒܲܐܝܕܵܐ ܬܘܼܒܼ ܝܲܗ̣̄ܒܼ ܠܐܲܝܠܹܝܢ ܕܩܲܒܿܐܘܼܗܝ : ܕܢܸܗܘܘܿܢ ܒܢܲܝ̈ܵܐ ܕܐܲܠܵܗܵܐ ؟ ܠܐܲܝܠܹܝܢ ܕܐܸܬܼܝܼܠܸܕܼܘ ܡ̣ܢ ܟܝܵܢܹܗ ܕܐܲܠܵܗܵܐ ؟ ܐܪܵܐ ܐܸܫܬܲܚܠܲܦܘ ܒܲܟܼܝܵܢܵܐ ܠܲܟܼܝܵܢܹܗ ܕܐܲܠܵܗܵܐ : ܕܐܲܠܵܗܵܐ : ܘܲܗܘ̤ܵܘ ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܐܲܟܼܡܵܐ ܕܐܸܬܼܝܼܠܸܕܿ ܡ̣ܢ ܐܲܒܼܵܐ ؟ ܐܵܘ ܒܹܗ ܒܲܟܼܝܵܢܵܐ ܩ̣ܵܘܝܼ ܒܗܵܘ̇ ܡܵܐ ܕܐܝܼܬܲܝܗܘܿܢ ܒܹܗ : ܘܲܗܘ̤ܵܘ ܒܢܝ̈ܐ ܕܐܲܠܵܗܑܵܐ : ܘܐܸܬܼܝܼܠܸܕܼܘ ܡ̣ܢ ܐܲܠܵܗܵܐ ܒܒܲܝܬܵܝܘܼܬܼܵܐ ܘܲܒܼܬܵܘܕܝܼܬܼܵܐ ؟ ܕܐܲܝܟܲܢܵܐ ܕܩܲܒܿܠܘܼܗܝ ܠܗܵܢܵܐ ܐܲܝܟܼ ܐܲܠܵܗܵܐ ܕܲܗܘ̤ܵܐ ܒܲܝܬܵܝܵܐ : ܘܐܵܘܕܝܼܘ ܕܗ̤ܘ ܐܝܼܬܼܵܘܗܝ ܐܲܠܵܗܗܘܿܢ : ܗܵܘ̇ ܕܟܼܠܡܸܕܸܡ ܥ̣ܒܲܕܼ ܘܲܠܕܼܝܼܠܹܗ ܐܸܬ݂ܼܵܐ : ܗܵܟܲܢܵܐ ܐܵܦ ܗܸܢ̣ܘܿܢ ܥ̣ܒܲܕܼ ܐܸܢܘܿܢ ܒܲܝܬܵܝܹ̈ܐ : ܘܐܵܘܕܝܼ ܒܗܘܿܢ ܕܲܒܼܢܲܝ̈ܵܐ ܐܸܢܘܿܢ ܕܐܲܠܵܗܑܵܐ : ܐܲܝܟܼ ܒܢܲܝ̈ܵܐ ܐܲܝܠܹܝܢ ܕܗܵܘܹ̇ܝܢ ܥܵܠܘܿܠܹ̈ܐ ܒܲܒܼܪܘܼܬܼܵܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ . ܢܗ . ܥܲܠ ܗܵܝ̇ : ܕܚܲܕܼ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܘܡܸܫܬܲܡܲܗ : ܘܠܵܘ ܤܲܓܿܝܼܐܹ̈ܐ ܒܫܲܘܝܘܼܬܼ ܫܡܵܐ ܡܸܫܬܲܡܗܝܼܢ . ܐܲܝܠܹܝܢ ܕܲܒܼܒܲܝܬܵܝܘܼܬܼܵܐ ܘܲܒܼܬܼܵܘܕܝܼܬܼܵܐ ܗܵܘܹ̇ܝܢ ܒܢܲܝ̈ܐ : ܕܗܵܘ̇ ܕܡܸܢܹܗ pb. 72 ܡܸܬܼܝܲܠܕܝܼܢ : ܠܵܘ ܡ̣ܢ ܒܸܤܪܵܐ ܘܠܵܘ ܡ̣ܢ ܕܡܵܐ : ܐܸܠܵܐ ܡ̣ܢ ܨܒܼܝܵܢܵܐ ܘܚܘܼܒܵܐ ܕܗܵܘ̇ ܕܲܕܼܠܵܐ ܓܫܘܿܡ : ܘܗ̤ܘ ܗܵܘܹ̇ܐ ܠܗܘܿܢ ܦܲܓܼܪܵܐ ܐܲܝܟܼ ܐܲܒܼܵܐ ܒܒܲܝܬܵܝܘܼܬܵܐ ܘܲܒܼܚܘܼܒܵܐ ܘܲܒܼܬܼܵܘܕܝܼܬܼܵܐ : ܗܵܟܲܢܵܐ ܐܵܦ ܐܲܠܵܗܵܐ ܡܸܠܬܼܵܐ : ܗܵܘ̇ ܕܲܠܕܝܼܠܹܗ ܐܸܬܼ݂ܵܐ : ܠܐܲܝܠܹܝܢ ܕܩܲܒܿܠܝܘܼܗܝ ܘܐܵܘܕܝܼܘ ܕܗܲܝܡܸܢ̣ܘ ܒܲܫܡܹܗ : ܝܲܗ̣̄ܒܼ ܠܗܘܿܢ ܫܘܼܠܛܵܢܵܐ . ܠܵܐ ܓܹܝܪ ܐܝܼܬܼ ܗ̄ܘ̣ܵܐ ܠܗܘܿܢ ܕܢܸܗܘܘܿܢ ܒܢܲܝ̈ܐ ܕܐܲܠܵܗܵܐ : ܠܐܲܝܠܹܝܢ ܕܠܵܘ ܡ̣ܢ ܕܡܵܐ : ܘܠܵܐ ܡ̣ܢ ܨܒܼܝܵܢܵܐ ܕܒܸܪܵܐ : ܘܠܵܐ ܡ̣ܢ ܨܒܼܝܵܢܵܐ ܕܓܲܒܼܪܵܐ : ܗܵܕܹܐ ܓܹܝܪ ܒܲܟܼܝܵܢܘܗܘܿܢ ܡܩܲܕܡܵܐ ܗ̄ܘ̣ܵܬܼ ܩܲܢܝܵܐ ܠܗܵܘܿܢ : ܐܸܠܵܐ ܡ̣ܢ ܐܲܠܵܗܵܐ ܐܸܬܼܝܼܠܸܕܼܘ ܒܒܲܝܬܵܝܘܼܬܼܵܐ . ܗܵܟܲܢܵܐ ܗܵܟܹܝܠ ܗܵܘ̇ ܕܲܠܕܝܼܠܹܗ ܐܸܬ݂ܼܵܐ ܘܐܸܬܼܩܲܒܲܠ : ܠܐܲܝܠܹܝܢ ܕܗܲܝܡܸܢܘ ܒܲܫܡܹܗ : ܝܲܗ̣̄ܒܼ ܠܗܘܿܢ ܫܘܼܠܛܵܢܵܐ ܕܢܸܗܘܘܿܢ ܒܢܲܝ̈ܠ ܕܐܲܠܵܗܵܐ . ܘܗ̤ܘ ܢܸܗܘܸܐ ܠܗܘܿܢ ܒܸܤܪܵܐ ܒܲܢܤܝܼܒܼܘܼܬܼܵܐ ܕܒܸܤܪܵܐ ܘܢܸܥܒܿܕܼܝܼܘܗܝ ܒܲܝܬܵܝܵܠ : ܘܢܵܘܕܹܐ ܐܲܝܟܼ ܦܲܓܼܪܹܗ ܒܒܲܝܬܵܝܘܼܬܼܵܐ . ܡܸܛܠ ܗܵܢܵܐ ܐܸܡ݂ܲܪ : ܡܸܛܠ ܒܸܪܪܵܐ ܗܘ̤ܵܐ : ܟܲܕܼ ܦܵܪܲܥ ܠܗܵܝ̇ ܕܲܒܼܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ : ܘܲܕܼܫܲܪܟܵܐ : ܐܲܝܬܲܝܼ ܐܵܦ ܗܵܝ̇ : ܕܡܸܠܬܼܵܐ ܒܸܤܪܵܐ ܗܘ̤ܵܐ ܘܐܲܓܸܢ ܒܲܢ . ܐܲܟܼܙܢܵܐ ܕܗܵܢܘܿܢ ܕܢܲܤܒܿܘܼܗܝ : ܕܒܲܢܤܝܼܒܼܘܼܬܼܵܐ ܗܘ̤ܵܘ ܟܝܵܢܵܝܹ̈ܐ ܠܐܲܠܵܗܵܐ ܡ̣ܢ ܨܒܼܝܵܢܵܐ : ܗܵܟܲܢܵܐ ܐܵܦ ܗܵܘ̇ : ܒܗܵܝ̇ ܕܲܢܤܲܒܼ ܒܸܤܪܵܐ ܘܐܲܓܸܢ ܒܹܗ : ܗܘ̤ܵܐ ܠܗܘܿܢ ܒܸܤܪܵܐ ܒܒܲܝܬܵܝܘܼܬܼܵܐ : ܘܠܵܘ ܒܫܘܼܚܠܵܦܵܐ ܕܐܘܼܤܝܼܵܐ . ܒܲܕܼܓܲܘܿܢ ܐܵܦ ܕܝܼܠܵܝܬܹܗ ܕܐܲܠܵܗܵܐ ܡܲܝܬܸܐ ܟܲܕܼ ܐܵܡܲ݁ܪ : ܘܲܚܙܲܝܢ ܫܘܼܒܼܚܹܗ : ܫܘܼܒܼܚܵܐ ܐܲܝܟܼ ܕܝܼܚܝܼܕܼܵܝܵܐ ܕܡ̣ܢ pb. 73 ܐܲܒܼܵܐ . ܠܵܐ ܗ̄ܘ̣ܵܐ ܐܲܝܟܼ ܕܒܲܕܼܡܘܼܬܼܵܐ ܪܵܡܹ̇ܙ : ܐܸܠܵܐ ܐܲܝܟܼ ܕܲܠܫܘܼܪܵܪܵܐ : ܟܲܕܼ ܐܵܡܲ݁ܪ : ܕܲܡܠܸܐ ܛܲܝܒܿܘܼܬܼܵܐ : ܠܗܵܝ̇ ܕܡܸܢܹܗ ܕܲܟܼܝܵܢܵܐ ܕܝܼܚܝܼܕܼܵܝܵܐ ܩܵܪܹܐ ܛܲܝܒܿܘܼܬܼܵܐ : ܗܵܕܼܵܐ ܗ̄ܝ̣ ܓܹܝܪ ܡܲܠܝܘܼܬܼܵܐ . ܗܵܘ̇ ܓܹܝܪ ܕܡܸܫܬܵܘܬܵܦܘܼ ܡܸܫܬܵܘܬܲܦ : ܠܵܐ ܡܠܸܐ . ܚܲܤܝܼܪ ܗ̣̄ܘ ܓܹܝܪ ܡ̣ܢ ܗܘ̇ : ܕܕܲܟܼܝܵܢܹܗ ܐܝܼܬܹܝܗ̇ ܟ̱ܠܵܗ̇ : ܘܲܡܠܸܐ ܛܲܝܒܿܘܼܬܼܵܐ ܘܩܘܼܫܬܼܵܐ . ܠܵܘ ܐܲܝܟܼ ܡ̇ܢ ܕܐܸܫܬܲܚܠܲܦ : ܐܸܠܵܐ ܐܲܝܟܼ ܕܐܝܼܬܼܵܘܗܝ ܗܵܘ̇ ܡܵܐ ܕܐܼܬܼܵܘܗܝ ܗ̄ܘ̣ܵܐ ܒܪܵܐ ܚܲܒܿܝܼܒܼܵܐ : ܐܲܝܟܼ ܡܵܐ ܕܩܲܒܿܠܘܼܗܝ : ܘܐܲܝܟܼ ܡܵܐ ܕܗܲܝܡܸܢܘ ܒܹܗ : ܗܵܟܲܢܵܐ ܐܵܦ ܚ̣ܙܵܐܘܼܗܝ ܠܗܵܘ̇ ܕܐܸܬܼܓܿܠܝܼ ܒܲܒܼܤܲܪ . ܠܹܗ : ܘܠܵܘ ܠܐܲܠܵܗܵܐ ܐ̄ܚܪܹܢܵܐ : ܘܠܵܐ ܬܘܼܒܼ ܠܡܸܠܬܼܵܐ ܐ̄ܚܪܹܢܵܐ : ܘܐܵܦܠܵܐ ܠܚܲܝܹ̈ܐ ܐ̄ܚܪ̈ܵܢܹܐ : ܘܠܵܐ ܠܢܘܼܗܪܵܐ ܐ̄ܚܪܹܢܵܐ : ܘܠܵܐ ܬܘܼܒܼ ܠܝܼܚܝܼܕܼܵܝ̇ܐ ܐ̄ܚܪܹܢܵܐ : ܐܸܠܵܐ ܠܹܗ ܟܲܕܼ ܠܹܗ ܠܗܵܘ̇ ܕܒܼܒܲܤܲܪ ܐܸܬܼܚܠܝܼ . ܘܡ̣ܢ ܡܲܠܝܘܼܬܹܗ ܕܗܵܢܵܐ : ܚܢܲܢ ܟ̱ܠܲܢ ܢܤܲܒܼܢ . ܐܲܝܟܼ ܐܲܝܠܹܝܢ ܕܠܲܝܬܿ ܗ̄ܘ̣ܵܐ ܠܘܵܬܲܢ : ܘܡ̣ܢ ܡܲܠܝܘܼܬܹܗ ܢܤܲܒܼܢ : ܘܠܵܘ ܠܡܲܠܝܘܼܬܹܗ . ܡܲܠܝܘܼܬܼܵܐ ܓܹܝܪ ܗܵܝ̇ ܐܝܼܬܹܝܗ̇ : ܕܲܒܼܡܸܕܸܡ ܠܵܐ ܚܲܤܝܼܪܵܐ : ܐܲܝܟܼ ܐܲܠܵܗܵܐ . ܘܡܸܛܠ ܗܵܢܵܐ : ܠܐܲܠܵܗܵܐ ܗܵܘ̇ ܕܡܸܡܬܼܘܼܡ ܐ̄ܢܵܫ ܠܵܐ ܚ̣ܙܵܝܗܝ : ܗܵܘ̇ ܝܑܼܚܝܼܕܼܵܝ̇ܐ ܗܵܘ̇ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ ܐܸܫܬܲܥܝܼ ܠܲܢ : ܘܠܵܘ ܐ̄ܚܪܹܢܵܐ . ܐܸܠܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܥܘܼܒܵܐ ܕܐܲܒܼܘܼܗܝ : ܘܐܸܬܼ݂ܵܐ ܘܲܗܘ̤ܵܐ ܒܸܤܪܵܐ ܘܐܲܓܸܢ ܒܲܢ : ܘܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ ܘܲܠܘܵܬܲܢ : ܒܕܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܐܲܒܼܵܐ : ܘܐܸܫܬܲܥܝܼ ܠܲܢ . ܟܲܕܼ ܓܲܠܝܵܐ : ܕܠܵܐ ܚ̣ܵܘܝܼ ܠܠܵܐ ܡܤܲܝܟܼܘܼܬܼܵܗ̇ ܘܲܠܠܵܐ ܡܸܬܿܕܲܪܟܵܢܘܼܬܼܵܗ̇ ܕܐܘܼܤܝܼܵܐ : ܐܲܟܼܡܵܐ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ . ܐܲܝܟܼ ܡ̇ܢ ܕܝܵܕܲܥ̇ ܗ̄ܘ̣ܵܐ ܠܲܟܼܝܵܢܲܢ : pb. 74 ܒܹܗ ܒܲܟܼܝܵܢܲܢ ܐܸܫܬܲܥܝܼ ܠܲܢ : ܗܵܘ̇ ܕܐ̄ܢܵܫ ܡ̣ܢ ܒܢܲܝ̈ܢܵܫܵܐ ܠܵܐ ܚ̣ܙܵܝܗܝ ܡܸܡܬܼܘܿܡ . ܐܲܝܟܲܢܵܐ ܗܵܟܹܝܠ ܡܸܫܟܿܚܵܐ ܕܲܒܼܪܵܐ ܐ̄ܚܪܹܢܵܐ ܢܸܤܬܲܟܿܠܝܼܘܗܝ ܠܗܵܢܵܐ : ܘܲܒܼܪܵܐ ܐ̄ܚܪܹܢܵܐ ܠܲܡܫܝܼܚܵܐ : ܘܐܲܝܟܼ ܐܲܝܢܵܐ ܕܒܲܪܢܵܫܵܐ ܗ̄ܘ̣ ܒܲܠܚܘܿܕܼ . ܘܲܒܼܫܲܘܝܘܼܬܼܵܐ ܘܒܼܐܝܼܩܵܪܵܐ ܕܲܒܼܪܘܼܬܼܵܐ ܡܩܵܘܸܐ ܒܨܲܠܡܹܗ : ܕܗܵܘ̇ ܕܠܵܐ ܐܵܡ̇ܪܝܼܢ ܐܢ̄ܬܿܘܿܢ ܠܹܗ ܕܗ̤ܘ ܐܸܫܬܲܕܲܪ ܘܗ̤ܘ ܐܸܬܼܗܲܦܲܟܼ ܒܲܝܢܵܬܲܢ ؟ ܗܵܘ̇ ܕܐܲܝܟܼ ܥܡܘܼܪܝܵܐ ܐܲܠܵܗܵܝܵܐ : ܟܲܕܼ ܒܕܼܡܘܼܬܼܵܐ ܕܐܲܠܵܗܵܐ ܐܝܼܬܼܵܘܗܝ ܥ̣ܡܲܪ . ܐܲܝܟܲܢܵܐ ܕܢܲܗܝܼܪܵܐܝܼܬܼ ܐܹܘܲܢܓܲܠܸܤܛܵܐ : ܡ̣ܢ ܐܲܠܵܗܵܐ ܡܸܠܬܼܵܐ ܘܲܠܘܵܬܼ ܐܲܠܵܗܵܐ ܡܸܠܬܼܵܐ : ܡܲܤܸܩ ܠܲܢ . ܘܲܠܒܲܪ ܐܲܠܵܗܵܐ ܡܸܠܬܼܵܐ : ܡܸܠܬܼܵܐ ܐ̄ܚܪܹܢܵܐ ܐܵܘ ܒܪܵܐ ܐ̄ܚܪܹܢܵܐ ܝܑܼܚܝܼܕܼܵܝܵܐ ܕܐܲܠܵܗܵܐ ܠܵܐ ܝܵܕܲܥ̇ : ܐܸܠܵܐ ܐܸܢ ܠܗܵܢܵܐ ܥܲܡ ܒܸܤܪܹܗ . ܤܘܿܦܪܘܢܝܘܿܣ . ܐܸܠܵܐ ܠܲܡ ܐܸܤܬܲܟܲܠ ܡ̣ܢ ܐܲܝܠܹܝܢ ܕܡܸܬܼܐܲܡܪ̈ܵܢ : ܡ̇ܢ ܐܵܡܲ݁ܪ ܐܹܘܲܢܓܸܿܠܸܤܛܵܐ . ܠܐܲܠܵܗܵܐ ܠܵܐ ܚ̣ܙܵܐ ܐ̄ܢܵܫ ܡ̣ܢ ܡܬܼܘܿܡ : ܝܑܼܚܝܼܵܕܵܝܐ ܒܪܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܥܘܼܒܵܐ ܕܐܲܒܼܘܼܗܝ ܗ̤ܘ ܐܸܫܬܲܥܝܼ : ܟܲܕܼ ܐܸܡܲ݁ܪ ܥܲܠ ܗܵܢܵܐ ܕܐܸܬܼܢ̱ܤܸܒܼ : ܘܝܼܬܸܒܼ ܡ̣ܢ ܝܲܡܝܼܢܵܐ ܕܐܲܒܼܵܐ . ܗܵܘ̇ ܕܲܒܼܨܲܠܡܵܐ ܘܐܝܼܩܵܪܵܐ ܕܲܒܼܪܵܐ ܐܝܼܬܼܵܘܗܝ ܒܪܵܐ : ܗܵܘ̇ ܕܐܸܬܼܚܙܝܼ ܠܲܢ . ܗܵܘ̇ ܕܒܼܵܬܲܪܝ ܐܵܬܹ̇ܐ : ܗܵܘ̇ ܕܚܲܤܝܼܢ ܗ̄ܘ̣ ܡܹܢܝ . ܗܵܘ̇ ܕܢܸܚܬܲܬ̤ ܪܘܼܚܵܐ ܕܩܘܼܕܼܫܵܐ ܒܲܕܼܡܘܼܬܼ ܝܵܘܢܵܐ : ܘܩܵܘܝܲܬ̤ ܥܠܵܘܗܝ . ܗܵܘ̇ ܓܲܒܼܝܵܐ ܕܐܲܠܵܗܵܐ : ܗܵܘ̇ ܐܸܡܪܵܐ ܕܐܲܠܵܗܵܐ : ܗܵܘ̇ ܕܡ̣ܢ ܢܵܨܪܲܬܼ : ܗܵܘ̇ ܒܪܹܗ ܕܐ̄ܢܵܫܵܐ : ܬܸܚܙܘܿܢ ܠܲܡ ܠܲܫܡܲܝܵܐ ܕܲܦܬܼܝܼܚ̈ܝܵܢ : ܘܲܠܡܲܠܲܐܟܼܵܘ̈ܗܝ ܕܐܲܠܵܗܵܐ ܟܲܕܼ ܤܵܠܩ̇ܝܼܢ ܘܢܵܚ̇ܬܿܝܼܢ ܠܘܵܬܼ pb. 75 ܒܪܹܗ ܕܐ̄ܢܵܫܵܐ : ܠܵܐ ܗ̄ܘ̣ܵܐ ܗܵܘ̇ ܕܒܼܐܘܼܤܝܵܬܼܐ ܐܲܠܵܗܵܐ ܡܸܠܬܼܵܐ ܒܲܪ ܟܝܵܢܵܐ ܕܐܲܒܼܵܐ . ܠܐܲܠܵܗܵܐ ܓܹܝܼܪ ܠܵܐ ܚ̣ܙܵܐ ܐ̄ܢܵܫ ܡܸܡܬܼܘܿܡ : ܗܵܢܵܐ ܕܹܝܢ ܐܸܬܼܚܙܝܼ . ܠܵܐ ܕܹܝܢ ܥܲܠ ܗܵܘ̇ ܐܸܡ݂ܲܪ : ܐܸܠܐ ܥܲܠ ܒܪܹܗ ܕܐ̄ܢܵܫܵܐ : ܗܵܘ̇ ܕܲܒܼܛܲܝܒܿܘܼܬܹܗ ܒܛܲܟܼܤܵܐ ܕܨܲܠܡܵܐ ܕܲܒܼܪܵܐ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܒܼܗܵܕܹܐ ܐܝܼܬܼܵܘܗܝ ܒܪܵܐ ܘܝܼܚܝܼܕܼܵܝܵܐ ܒܡܸܨܛܲܒܼܝܵܢܘܼܬܼܵܐ : ܕܒܹܗ ܥܵܡܲ݁ܪ ܟ̱ܠܹܗ ܡܘܼܠܵܝܵܐ ܕܐܲܠܵܗܘܼܬܼܵܐ ܓܘܼܫܡܵܢܵܐܝܼܬܼ . ܠܵܘ ܗ̤ܘ ܐܼܬܼܵܘܗܝ ܡܘܼܠܝܵܐ : ܐܸܠܵܐ ܒܹܗ ܥܵܡܲ݁ܪ ܟ̱ܠܹܗ ܡܘܿܠܵܝܵܐ ܓܘܼܫܡܵܢܵܐܝܼܬܼ : ܐܲܝܟܼ ܕܲܒܼܟܼܠ ܚܲܕܼ ܡ̣ܢ ܩܲܕܼܝܼܫܹ̈ܐ ܥ̣ܡܲܪ . ܠܵܐ ܓܹܝܪ ܡܸܢܹܗ ܘܠܹܗ ܐܝܼܬܼܵܘܗܝ : ܗܵܘ̇ ܕܐܝܼܬܼܵܘܗܝ ܒܪܵܐ : ܘܠܵܐ ܬܘܼܒܼ ܐܲܒܼܵܐ ܡܸܢܹܗ ܘܠܹܗ : ܒܪܵܐ ܓܹܝܪ ܒܐܲܒܼܵܐ : ܘܐܲܒܼܵܐ ܒܲܒܼܪܵܐ . ܘܡܸܛܠ ܗܵܢܵܐ : ܐܸܢܗ̤ܘ ܕܕܲܒܼܪܵܐ ܕܐܲܠܵܗܵܐ ܐܝܼܬܹܝܗ̇ ܡܸܬܼܒܲܪܢܫܵܢܘܼܬܼܵܐ ܕܒܼܐܘܼܤܝܼܵܐ : ܬܸܗܘܸܐ ܐܵܦ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܐܸܢܗ̤ܘ ܕܒܲܟܼܝܵܢܵܐ ܠܵܘ ܒܫܲܘܝܘܼܬܼܵܐ ܘܒܼܐܝܼܩܵܪܵܐ ܐܵܡ̇ܪܝܼܢ ܐܢ̄ܬܿܘܿܢ ܠܲܒܼܪܵܐ . ܒܦܲܪܨܘܿܦܵܐ ܓܹܝܪ ܕܲܒܼܪܵܐ ܕܐܲܠܵܗܵܐ ܐܸܫܬܲܕܲܪ : ܘܲܠܦܲܪܨܘܿܦܵܐ ܕܝܼܠܹܗ ܠܒܫ̣ : ܘܥܲܠ ܗܵܢܵܐ ܤܵܠ̈ܩܵܢ ܟܠܗܹܝܢ ܕܗܵܘ̇ : ܐܲܝܟܼ ܐܲܠܵܗܵܐ ܒܡܲܠܲܐܟܼܵܐ ܘܲܒܼܡܸܨܥܵܝܵܐ . ܡܸܨܥܵܝܵܐ ܗ̄ܘ̣ ܓܹܝܪ ܕܐܲܠܵܗܵܐ ܘܕܲܒܼܢܲܝ̈ܢܵܫܵܐ : ܒܲܪܢܵܫܵܐ ܝܼܫܘܿܥ ܡܫܝܼܚܵܐ . ܘܐܲܝܟܲܢܵܐ ܡܵܕܹܝܢ ܗܘ̤ܵܐ ܚܲܕܼ ܒܪܵܐ ܘܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ : ܐܸܠܵܐ ܐܸܢ ܕܲܠܡܵܐ ܒܟܼܠ ܡ̇ܢ ܕܒܼܐܝܼܕܹܗ ܥ̣ܒܲܕܼ ܐܲܠܵܗܵܐ ܡܕܲܒܿܪܵܢܘܼܬܼܵܐ ܕܲܒܼܢܲܝ̈ܢܵܫܵܐ : ܡܸܬܼܐܲܡܪܵܐ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ : ܘܲܒܼܗܵܢܹܝܢ ܕܲܒܼܝܲܕܼ ܡܘܼܫܹܐ ܘܲܒܼܝܲܕܸ ܢܒܼܝܹ̈ܐ : ܘܗܵܢܹܝܢ ܕܲܒܼܝܲܕܼ ܡܲܠܲܐܟܹ̈ܐ ܐܸܬܼܐ̰ܡܲܪ ܐܵܘ ܐܸܬܼܥ̱ܒܸܕܼ : ܡܸܬܼܐ̱ܡܲܪ ܕܐܲܠܵܗܵܐ ܐܸܡ݂ܲܪ : ܘܐܲܠܵܗܵܐ ܥ̣ܒܲܕܼ : ܘܐܲܠܵܗܵܐ ܐܸܬܼܚܙܝܼ . pb. 76 ܡܸܛܠ ܓܹܝܪ ܕܐܲܠܵܗܵܐ ܒܲܟܼܝܵܢܹܗ ܠܵܐ ܡܸܬܼܚܲܙܝܵܢܵܐ ܘܠܵܐ ܡܸܬܿܕܲܪܟܵܢܵܐ ܐܝܼܬܼܵܘܗܝ : ܙܵܕܹܩ ܠܹܗ ܡܸܨܥܵܝܵܐ ܡܸܕܸܡ : ܕܒܼܐܝܼܕܹܗ ܢܦܲܪܢܸܣ ܗܵܠܹܝܢ . ܟܲܕܼ ܥܠܵܘܗܝ ܤܵܠ̈ܩܵܢ ܐܲܝܠܹܝܢ ܕܡ̣ܢ ܗܵܠܹܝܢ ܡܸܬܼܥܲܒܼ̈ܓܕܵܢ ܐܵܘ ܡܸܬܼܐܲܡܪܵܢ : ܒܡܸܠܬܼܵܐ ܕܲܡܦܲܪܢܤܵܢܘܼܬܼܵܐ ܘܕܲܡܕܲܒܿܪܵܢܘܼܬܼܵܐ : ܘܠܵܐ ܗܵܕܹܐ ܒܟܹܐܬܼܝܵܐ ܕܲܟܼܝܵܢܵܐ . ܐܲܝܟܲܢܵܐ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܵܐ : ܗܵܘ̇ ܕܐܝܼܬܼܵܘܗܝ ܒܲܪܢܵܫܵܐ ܒܲܟܼܝܵܢܵܐ : ܘܠܵܐ ܒܛܲܝܒܿܘܼ ܘܲܒܼܡܲܥܒܿܕܼܵܢܘܼܬܼܵܐ : ܐܲܝܟܼ ܕܲܠܟܼܠ ܟܝܵܢ ܡܚܲܝܸܠ ܐܲܠܵܗܵܐ ܠܡܲܥܒܵܕܼܘܼ ܐܲܝܟܲܢܵܐ ܕܨܵܒܹ̇ܐ ؟ ܐܸܠܵܐ ܐܸܢ ܕܲܠܡܵܐ ܟܠܡܕܸܡ ܐܝܼܬܼ ܒܹܗ ܐܲܠܲܗܵܐ : ܢܹܐܡܲܪ ܐ̄ܢܵܫ ܕܐܲܠܵܗܵܐ ܘܒܲܪܢܵܫܵܐ ܡܲܥܒܸܿܕܼ : ܘܲܬܼܪܹܝܢ ܛܝܵܢ̈ܝܼܢ ܐܝܼܬܼܵܘܗܝ . ܦܵܢܝ̇ܐ ܡܸܟܹܝܠ ܠܘܵܬܼ ܗܵܠܹܝܢ : ܒܗܵܠܹܝܢ ܓܹܝܪ ܐܝܼܬܼܵܘܗܝ ܟ̱ܠܹܗ ܥܘܼܩܵܒܼܵܐ . ܢܘ . ܥܲܠ ܗܵܝ̇ : ܕܐܵܦ ܠܵܐ ܒܚܲܕܼ ܡ̣ܢ ܢܒܼ̈ܝܹܐ ܐܵܘ ܩܲܕܼܝܼܫܹ̈ܐ ܡܸܬܼܐܲܡܪܵܐ ܕܐܸܬܼܒܲܪܢܲܫ ܐܲܠܵܗܵܐ : ܘܐܵܦܠܵܐ ܐܲܝܟܼ ܕܲܒܼܦܲܪܨܘܿܦܵܐ ܕܝܼܠܹܗ ܐܸܬܼܚܲܫܚ ܒܐ̄ܢܵܫ ܡܸܢܘܗܘܿܢ . ܢܸܤܛܘܿܪܝܼܣ . ܡܸܛܠ ܗܵܟܹܝܠ : ܕܐܲܝܟܼ ܕܐܵܡ̇ܪܝܼܢ : ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܡܸܬܼܢܲܩܦܝܼܢ : ܠܵܐ ܥܵܒܼ̇ܕܵܐ ܠܲܢ ܥܲܡܠܵܐ ܡܸܠܬܼܵܐ ܕܠܘܼܩܒܲܠܗܘܿܢ . ܠܵܐ ܓܹܝܪ ܡܸܡܬܼܘܿܡ ܐܸܬܼܚܲܙܝܲܬ̤ ܕܲܒܦܲܪܨܘܿܦܵܐ ܕܐܲܠܵܗܵܐ : ܒܦܲܪܨܘܿܦܵܐ ܕܝܼܠܹܗ ܐܸܬܼܚܲܫܲܚ ܐ̄ܢܵܫ : ܠܵܐ ܡ̣ܢ ܢܒܹܝܹ̈ܐ ܘܠܵܐ ܡ̣ܢ ܡܲܠܲܐܟܹ̈ܐ : ܘܐܸܠܵܐ ܡܵܪܲܢ ܡܫܝܼܚܵܐ ܐܸܡ݂ܲܪ : ܕܐܸܢܵܐ ܘܐܲܠܵܗܵܐ ܚܲܕܼ ܚܢܲܢ . ܘܡ̇ܢ ܕܠܝܼ ܚܵܙܹ̇ܐ : ܚܙ̣ܵܐ ܠܐܲܠܵܗܵܐ . ܘܐܲܝܠܹܝܢ ܕܐܲܠܵܗܵܐ ܥ̣ܒܲܪ : ܗܵܠܹܝܢ ܐܵܦ ܐܸܢܵܐ ܐܲܟܼܘܵܬܹܗ ܥܵܒܹ̇ܕܼ ܐ̄ܢܵܐ . ܘܐܲܝܟܲܢܵܐ ܕܐܝܼܬܼ ܠܹܗ ܠܐܲܠܵܗܵܐ ܚܲܝܹ̈ܐ ܒܲܩܢܘܼܡܹܗ : ܘܠܲܐܝܠܹܝܢ ܕܨܵܒܹ̇ܐ ܡܲܚܸܐ : ܐܵܦ ܐܸܢܵܐ ܠܲܡܲܢ ܕܨܵܒܹ̇ܐ ܡܲܚܸܐ ܐ̄ܢܵܐ . pb. 77 ܘܐܸܢ ܠܝܼ ܠܵܐ ܡܗܲܝܡܢܝܼܢ ܐܢ̄ܬܿܘܿܢ : ܐܵܦܸܢ ܠܲܥܵܒܼܵܕܲܝ̈ ܗܲܝܡܸܢܘ . ܕܐܸܢܵܐ ܘܐܲܠܵܗܵܐ ܚܲܕܼ ܚܢܲܢ . ܘܠܵܐ ܬܘܼܒܼ ܐ̄ܢܵܫ ܡ̣ܢ ܢܒܼܝܹ̈ܐ ܐܵܘ ܡ̣ܢ ܡܲܠܲܐܟܹ̈ܐ ܐܲܡܪܲܚܘ ܗܵܠܹܝܢ ܠܡܹܐܡܲܪ : ܐܸܠܵܐ ܗܵܠܹܝܢ ܕܐܸܡ݂ܲܪܘ ܐܵܘ ܥ̣ܒܲܕܼܘ : ܕܐܸܡ݂ܲܪ ܠܲܡ ܡܵܪܝܵܐ : ܘܠܵܐ ܗ̄ܘ̣ܵܐ ܕܐܲܠܵܗܵܐ ܐܵܘ ܗܸܢܘܿܢ . ܘܟܼܠ ܡܵܐ ܕܲܐܸܡ݂ܲܪܘ ܐܵܘ ܥ̣ܒܲܕܼ : ܕܒܼܐܝܼܕܵܝ̈ܗܘܿܢ ܐܸܡ݂ܲܪ ܐܲܠܵܗܵܐ : ܐܵܦ ܗܸܢܘܿܢ ܕܐܸܵܡ݂ܲܪ ܐܲܠܵܗܵܐ ܐܵܡ̇ܪܝܼܢ ܗ̄ܘ̣ܵܘ : ܐܲܝܟܼ ܢܒܼܝܹ̈ܐ ܘܐܲܝܟܼ ܡܲܠܲܐܟܹ̈ܐ . ܘܲܒܼܗܵܠܹܝܢ ܕܲܒܼܗܹܝܢ ܐܸܤܬܲܟܲܡ ܐܲܝܟܼ ܒܲܪܢܵܫܵܐ : ܐܵܘ ܢܘܼܪܵܐ : ܕܡܸܬܼܐ̱ܡܲܪ ܕܐܸܬܼܚܙܝܼ ܐܲܠܵܗܵܐ : ܐܵܘ ܕܲܚ̣ܙܵܐ ܠܐܲܠܵܗܵܐ . ܘܲܒܼܕܘܼܟܿܬܼܵܐ ܐ̄ܚܪܹܬܼܵܐ : ܗܵܝ̇ ܕܝܲܗ̣̄ܒܼ ܐܲܠܵܗܵܐ ܢܵܡܘܿܤܵܐ . ܘܬܼܘܼܒܼ : ܒܝܲܕܼ ܡܲܠܲܐܟܹ̈ܐ ܐܸܬܼܝܼܗܸܒܼ ܢܵܡܘܿܤܵܐ . ܠܵܘ ܕܲܓܵܠܵܬܼ̈ܐ ܐܝܼܬܲܝܗܹܝܢ : ܘܠܵܐ ܬܘܼܒܼ ܕܲܠܩܘܼܒܼܠܵܐ ܕܲܚܕܼܵܕܹ̈ܐ . ܠܵܐ ܗ̄ܘ̣ܵܐ ܠܡܲܠܲܠܟܹ̈ܐ ܩܵܪܹܐ ܐܲܠܵܗܵܐ : ܘܠܵܐ ܬܘܼܒܼ ܡܲܠܐܟܼܵܐ ܩܵܪܹܐ ܢܲܦܫܹܗ ܐܲܠܵܗܵܐ : ܐܸܠܵܐ ܡܸܛܠ ܕܲܒܼܝܲܕܼ ܡܲܠܲܐܟܹ̈ܐ ܐܸܬܼܚܙܝܼ . ܬܲܪ̈ܬܲܝܗܹܝܢ ܫܲܪܝܼܪܵܐܝܼܬܼ ܐܸܬܼܐ̱ܡܲܪ : ܕܐܵܦ ܐܲܠܵܗܵܐ ܐܸܬܼܚܙܝܼ ܒܝܲܕܼ ܡܲܠܲܐܟܼܵܐ ܒܢܘܼܪܵܐ ܕܤܲܢܝܵܐ : ܕܒܼܐܝܼܕܹܗ ܐܸܬܼܚܙܝܼ ܠܹܗ ܐܲܠܵܗܵܐ . ܢܙ . ܥܲܠ ܗܵܝ̇ : ܕܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܐܲܠܵܗܵܐ ܒܲܟܼܝܵܢܵܐ ܘܒܲܪܢܵܫܵܐ ܒܲܟܼܝܵܢܵܐ : ܝܑܼܠܸܦܢܲܢ ܠܡܵܘܕܵܝܘܼܬܹܗ ܠܲܡܫܝܼܚܵܐ . ܡܸܛܠ ܗܵܟܹܝܠ ܒܬܲܪ̈ܬܝܗܹܝܢ ܩ̣ܪܵܐ ܢܲܦܫܹܗ : ܐܵܦ ܫܠܝܼܚܹ̈ܐ ܘܲܐܹܘܲܢܓܲܠܸܤ̈ܛܹܐ ܒܬܲܪ̈ܬܲܝܗܹܝܢ ܐܵܡ̇ܪܝܼܢ ܠܹܗ ܕܐܝܼܬܼܵܘܗܝ : ܐܵܦ ܐܲܠܵܗܵܐ ܕܟܼܠ ܒܐܝܼܕܹܗ ܗܘ̤ܵܐ : ܘܗ̤ܘ ܐܸܬܼ݂ܵܐ ܠܥܵܠܡܵܐ : ܘܗ̤ܘ ܥ̣ܒܲܕܼ ܠܥܵܠܡܵܐ : ܘܗ̤ܘ ܠܵܐ ܐܸܬܼܩܲܒܲܠ ܡ̣ܢ ܥܲܒܼܕܵܘ̈ܗܝ . ܘܗ̣ܘ ܠܐܲܝܠܹܝܢ pb. 78 ܕܩܲܒܿܠܘܼܗܝ ܘܗܲܝܡܸܢܘ ܒܲܫܡܹܗ : ܝܲܗ̣̄ܒܼܘ ܫܘܼܠܛܵܢܵ ܕܒܼܢܲܝ̈ܵܐ ܕܐܲܠܵܗܵܐ ܢܸܗܘܘܿܢ . ܘܗ̤ܘ ܗܘ̤ܵܐ ܒܸܤܪܵܐ ܘܐܲܓܸܢ ܒܲܢ : ܘܠܵܘ ܐ̄ܚܪܹܢܵܐ . ܘܡ̣ܢ ܕܲܗܘ̤ܵܐ ܘܐܲܓܸܢ ܒܲܢ : ܩܲܪܒܹܗ ܠܒܸܤܪܵܐ ܠܒܲܝܬܵܝܘܼܬܼܵܐ ܐܲܝܟܼ ܕܲܠܦܲܪܨܘܿܦܵܐ ܕܝܼܠܹܗ ܕܐܝܼܬܼܵܘܗܝ ܒܬܲܪ̈ܬܲܝܗܹܝܢ . ܒܗܵܝ̇ ܡ̇ܢ : ܕܐܘܼܤܝܼܵܐ ܕܐܲܠܵܗܵܐ . ܘܲܒܼܗܵܕܹܐ ܕܹܝܢ : ܕܲܚܕܲܝܘܼܬܼܵܐ ܘܲܒܼܒܲܝܬܵܝܘܼܬܼܵܐ ܒܸܤܪܵܐ . ܐܲܝܟܼ ܕܐܵܦ ܒܸܤܪܵܐ : ܕܒܲܟܼܝܵܢܵܐ ܒܸܤܪܵܐ ܗ̄ܘ̣ : ܕܲܚܕܼܵܝܘܼܬܼܵܐ ܘܲܒܼܒܲܝܬܵܝܘܼܬܼܵܐ ܕܦܲܪܨܘܿܦܵܐ ܒܪܵܐ : ܐܵܦܸܢ ܟܲܕܼ ܒܬܲܪ̈ܬܲܝܗܹܝܢ ܐܝܼܬܼܵܘܗܝ ܘܐܵܦ ܡܸܬܼܐ̱ܡܲܪ ܚܲܕܼ ܒܪܵܐ ܘܚܲܕܼ ܒܸܤܪܵܐ . ܘܡܸܛܠ ܗܵܢܵܐ ܝܑܼܚܝܼܕܼܵܝܐ ܒܪܵܐ ܕܐܲܠܵܗܵܐ ܘܲܒܼܪܹܗ ܕܐ̄ܢܵܫܵܐ : ܗ̤ܘ ܟܲܕܼ ܗ̤ܘ ܡ̣ܢ ܬܲܪ̈ܬܲܝܗܹܝܢ : ܒܬܲܪ̈ܬܲܝܗܹܝܢ ܡܸܬܼܐ̱ܡܲܪ : ܟܲܕܼ ܥ̣ܒܲܕܼ ܐܸܢܹܝܢ ܠܗܵܠܹܝܢ ܕܦܲܪ̈ܨܘܿܦܲܝܗܘܿܢ ܠܦܲܪܨܘܿܦܵܐ ܕܝܼܠܹܗ . ܘܡܸܟܹܿܝܠ ܐܲܝܟܼ ܕܡ̣ܢ ܗܵܢܵܐ ܘܡ̣ܢ ܗܵܘ̇ ܐܲܝܟܼ ܕܡ̣ܢ ܦܲܪܨܘܿܦܵܐ ܕܝܼܠܹܗ ܡܸܬܼܚܲܕܲܥ : ܘܲܡܡܲܠܸܠ ܥܲܡܗܘܿܢ ܒܲܙܒܲܢ ܡ̣ܢ ܐܲܠܵܗܘܼܬܼܵܐ : ܘܒܲܙܒܲܢ ܡ̣ܢ ܐ̄ܢܵܫܘܼܬܼܵܐ : ܘܒܲܙܒܲܢ ܡ̣ܢ ܬܲܪ̈ܬܲܝܗܹܝܢ . ܐܲܝܟܼ ܕܐܵܦ ܐ̄ܢܵܫܘܼܬܼܵܐ : ܒܲܙܒܲܢ ܡ̣ܢ ܐܘܼܤܝܼܵܐ ܕܐ̄ܢܵܫܘܼܬܼܵܐ ܡܡܲܠܠܵܐ ܗ̄ܘ̣ܵܬܼ : ܘܒܲܙܒܲܢ ܡ̣ܢ ܦܲܪܨܘܿܦܵܐ ܕܐܲܠܵܗܘܼܬܼܵܐ . ܡܸܛܠ ܗܵܕܹܐ : ܐܵܦ ܒܪܹܗ ܕܐܲܠܵܗܵܐ ܘܲܒܼܪܹܗ ܕܐ̄ܢܵܫܵܐ ܐܝܼܬܼܵܘܗܝ ܘܐܵܦ ܡܲܠܸܠ̣ . ܢܚ . ܕܐܲܝܟܲܢܵܐ ܕܐܵܦ ܐܲܠܵܗܵܐ ܡܸܠܬܼܵܐ ܡܸܬܼܪ̱ܢܸܐ ܕܲܗܘ̤ܵܐ ܒܸܤܪܵܐ : ܘܚܲܕܼ ܗ̄ܘ̣ ܒܸܤܪܵܐ : ܘܠܵܐ ܐܝܼܬܲܝܗܘܿܢ ܬܪܹܝܢ ܒܸܤܪܹ̈ܐ : ܘܐܵܦ ܒܸܤܪܵܐ ܒܪܵܐ : ܘܠܵܐ ܐܝܼܬܲܝܗܘܿܢ ܬܪܹܝܢ ܒܢܝܼ̈ܢ . pb. 79 ܠܵܘ ܐܲܝܟܼ ܕܲܥܕܼܵܡܵܐ ܕܲܗܘ̤ܵܐ ܒܸܤܪܵܐ : ܒܪܵܐ ܡܸܠܬܼܵܐ ܒܲܠܚܘܿܕܼ . ܐܝܼܬܼܵܘܗܝ ܗ̄ܘ̣ܵܐ ؟ ܡ̣ܢ ܕܲܢܤܲܒ̣ ܗ̤ܘ ܒܸܤܪܵܐ ܠܦܲܪܨܘܿܦܵܐ ܕܝܼܠܹܗ : ܒܸܤܪܵܐ ܗܘ̤ܵܐ . ܘܒܸܤܪܵܐ ܐܲܠܵܗܵܐ ܡܸܛܠ ܦܲܪܨܘܿܦܹܗ ܕܡܸܠܬܼܵܐ : ܐܲܝܟܲܢܵܐ ܕܢܸܬܼܐ̱ܡܲܪ ܐܲܠܵܗܵܐ ܡܸܠܬܼܵܐ ܒܸܤܪܵܐ ܘܒܲܪܢܵܫܵܐ : ܒܸܤܪܵܐ ܕܹܝܢ ܒܪܵܐ ܕܐܲܠܵܗܵܐ . ܥܕܲܡܵܐ ܓܹܝܪ ܕܲܢܤܲܒ̣ ܒܸܤܪܵܐ ܠܦܲܪܨܘܿܦܵܐ ܕܝܼܠܹܗ : ܘܒܹܗ ܐܸܬܼܓܠܝܼ : ܡ̣ܢ ܐܲܠܵܗܘܼܬܼܵܐ ܡܸܬܼܐ̱ܡܲܪ ܗ̄ܘ̣ܵܐ ܒܪܵܐ . ܒܪܵܫܝܼܬܼ ܠܲܡ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܸܠܬܼܵܐ . ܟܠ ܒܐܝܼܕܹܗ ܗܘ̤ܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܸܡ ܕܲܗܘ̤ܵܐ . ܡ̣ܢ ܕܲܗܘ̤ܵܐ ܕܹܝܢ ܒܸܤܪܵܐ : ܟܲܕܼ ܢܤܲܒ̣ ܒܸܤܪܵܐ : ܡ̣ܢ ܬܲܪ̈ܬܲܝܗܹܝܢ ܒܬܲܪ̈ܬܲܝܗܹܝܢ ܡܸܫܬܲܡܲܗ . ܐܲܝܟܼ ܡ̇ܢ ܕܹܝܢ ܕܐܝܼܬܼܵܘܗܝ ܒܬܲܪ̈ܬܲܝܗܹܝܢ ܚܲܕܼ : ܠܵܘ ܒܲܟܼܝܵܢܵܐ . ܐܸܠܵܐ ܒܗܵܕܹܐ ܡ̇ܢ : ܒܲܟܼܝܵܢܵܐ . ܒܗܵܝ̇ ܕܹܝܢ : ܒܦܲܪܨܘܿܦܵܐ ܒܒܲܝܬܵܝܘܼܬܼܵܐ ܐܵܦ ܒܓܸܠܝܵܢܵܐ . ܐܸܬܼܓܿܠܝܼ ܠܲܡ ܒܲܒܼܤܲܪ ܒܪܵܐ ܒܲܪ ܦܸܚܡܵܐ ܕܐܲܒܼܘܼܗܝ . ܐܸܢܵܐ ܠܲܡ ܘܐܵܒܼܝ ܚܲܕܼ ܚܢܲܢ . ܡܚܵܘܝܵܢܵܐܝܼܬܼ ܡ̣ܢ ܦܲܪܨܘܿܦܵܐ ܕܝܼܠܹܗ ܐܵܡܲ݁ܪ : ܗܵܘ̇ ܕܡܸܬܼܚܙܸܐ ܗ̄ܘ̣ܵܐ ܡ̣ܢ ܗܵܘ̇ ܕܡܸܬܼܪܢܸܐ ܗ̄ܘ̣ܵܐ : ܐܵܡܲ̈ܪ ܐܲܝܟܼ ܕܡ̣ܢ ܦܲܪܨܘܿܦܵܐ ܕܝܼܠܹܗ . ܐܲܝܟܼ ܡ̇ܢ ܕܚܲܕܼ ܗ̄ܘ̣ : ܘܗ̤ܘ ܟܲܕܼ ܗ̤ܘ ܦܲܪܨܘܿܦܵܐ ܩܢܸܐ . ܡ̣ܢ ܚܲܕܼ : ܐ̄ܚܪܹܢܵܐ ܡܸܬܼܪܢܸܐ . ܘܗܵܘ̇ ܕܡܸܬܼܪܢܸܐ : ܘܡ̣ܢ ܗܵܘ̇ ܕܡܸܬܼܚܙܸܐ : ܐܲܝܟܼ ܕܡ̣ܢ ܦܲܪܨܘܿܦܵܐ ܕܝܼܠܹܗ ܕܗܵܘ̇ ܕܡܸܬܼܚܙܸܐ ܡܡܲܠܸܠ . ܐܵܦܸܢ ܠܝܼ ܠܵܐ ܡܗܲܝܡܢܝܼܢ ܐܢ̄ܬܿܘܿܢ : ܠܗܘܿܢ ܠܲܥܒܼܵܕܹ̈ܐ ܗܲܝܡܸܢܘ : ܕܐܸܢܵܐ ܘܐܵܒܼܝ ܚܲܕܼ pb. 80 ܚܢܲܢ . ܘܟܼܠܗܹܝܢ ܐܲܝܟܼ ܕܗܵܠܹܝܢ : ܐܲܝܠܹܝܢ ܕܩܲܕܼܡܵܝܑܬܼ ܒܐܘܼܤܝܼܵܐ ܡܸܬܼܐܲܡܪ̈ܢ : ܘܢܸܩܦܵܐܝܼܬܼ ܒܦܲܪܨܘܿܦܵܐ ܐܲܝܟܼ ܕܲܒܼܒܲܝܬܵܝܘܼܬܼܵܐ ܠܡܹܐܡܲܪ ܘܲܠܡܸܤܬܲܟܵܠܘܼ : ܘܲܠܡܸܤܥܲܪ ܒܵܗ̇ ܒܲܕܼܡܘܼܬܼܵܐ . ܠܵܐ ܓܹܝܪ ܪܲܚܝܼܩܝܼܢ : ܠܵܐ ܒܤܘܼܥܪܵܢܵܐ : ܘܠܵܐ ܒܡܸܠܬܼܵܐ : ܘܠܵܐ ܒܐܘܼܤܝܼܵܐ : ܘܠܵܐ ܒܚܘܼܒܵܐ ܦܪܝܼܫ . ܗܵܠܹܝܢ : ܕܐܲܝܟܼ ܕܥܲܠ ܦܲܪܨܘܿܦܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܡܸܬܼܦܲܪ̈ܫܵܢ . ܒܚܘܼܒܵܐ ܓܹܝܪ ܘܲܒܼܨܒܼܝܵܢܵܐ ܕܐܲܠܵܗܵ ܗܵܠܹܝܢ ܡܸܬܼܪ̈ܲܢܝܵܢ ܥܲܠ ܦܲܪܨܘܿܦܵܐ ܕܝܼܠܹܗ : ܒܕܲܢܤܲܒ̣ ܒܸܤܪܵܐ : ܘܲܒܼܗܵܢܵܐ ܐܸܬܼܓܠܝܼ : ܘܲܒܼܗܵܢܵܐ ܐܲܠܸܦ̣ : ܘܲܒܼܗܵܢܵܐ ܘܲܒܼܝܲܕܼ ܗܵܢܵܐ ܡܲܥܒܸܕܼ ܐܲܝܟܼ ܩܲܪܝܼܒܼܵܐ : ܘܠܵܘ ܐܲܝܟܼ ܪܲܚܝܼܩܵܐ . ܒܦܲܪܨܘܿܦܵܐ ܕܝܼܠܹܗ ܡܸܬܼܚܲܫܲܚ ܒܒܸܤܪܵܐ : ܒܕܲܨܒܼܵܐ ܕܗ̤ܘ ܢܸܗܘܸܐ ܒܸܤܪܵܐ : ܘܒܸܤܪܵܐ ܗ̤ܘ ܢܸܗܘܸܐ . ܕܐܲܝܠܹܝܢ ܕܚܵܙܹ̇ܝܢ ܠܒܸܤܪܵܐ : ܘܐܵܦ ܠܐܲܠܵܗܵܐ . ܐܲܟܼܙܢܵܐ ܕܲܒܼܠܲܚܡܵܐ ܦܲܓܼܪܵܐ ܕܝܼܠܹܗ : ܘܐܲܝܠܹܝܢ ܕܚܵܙܹ̇ܝܢ ܠܠܲܚܡܵܐ ܐܵܦ ܠܦܲܓܼܪܹܗ : ܡܸܛܠ ܕܲܠܦܲܪܨܘܿܦܹܗ ܢܲܤܒܹܿܗ . ܢܤܲܒ̣ ܦܲܪܨܘܿܦܵܐ ܕܒܸܤܪܵܐ ܕܡܘܼܬܼܵܐ ܕܥܲܒܼܕܼܵܐ ܗܵܘ̇ ܕܐܝܼܬܼܵܗܝ ܦܸܚܡܵ ܕܐܲܠܵܗܵܐ : ܘܝܲܗ̣̄ܒܼ ܠܹܗ ܠܲܕܼܡܘܼܬܼܵܐ ܕܥܲܒܼܕܵܐ ܕܡܘܿܬܹܗ . ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗܝܼ̈ܢ : ܗܵܢܵܐ ܕܹܝܢ ܒܪܵܐ : ܕܒܹܗ ܟܠ ܒܪܘܿܟ ܬܸܟܿܘܿܦ ܕܲܒܲܫܡܲܝܵܐ ܘܒܲܐܪܥܵܐ : ܘܕܲܠܬܲܚܬܿ ܡ̣ܢ ܐܲܪܥܵܐ . ܘܡܸܛܠ ܗܵܢܵܐ ܐܵܠܨܵܐ ܕܲܬܼܪܹܝܢ ܟܝܵܢܹ̈ܐ ܐܝܼܬܲܝܗܘܿܢ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܗܵܘ̇ ܕܤܲܪܸܩ ܢܲܦܫܹܗ ܠܲܕܼܡܘܼܬܼܵܐ ܕܥܲܒܼܕܼܵܐ : ܘܲܕܼܡܘܼܬܼܵܐ ܕܥܲܒܼܕܵܐ ܕܐܸܬܿܬܿܪܝܼܡܲܢ̱ ܠܲܫܡܵܐ ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ . ܗܵܘ̇ ܓܹܝܪ ܕܠܵܐ ܡܩܵܘܸܐ ܒܐܘܼܤܝܸܵ ܕܝܼܠܹܗ : ܐܵܠܦܵܐ pb. 81 ܡܸܤܬܲܪܲܩ ܘܡܸܬܼܒܲܨܲܪ : ܘܠܵܐ ܬܘܼܒܼ ܡܸܬܿܬܿܪܝܼܡ ܠܥܸܠ ܡ̣ܢ ܟܠ ܫܡܵܗ̈ܝܼܢ . ܡܸܛܠ ܗܵܢܵܐ ܠܲܕܼܡܘܼܬܼܵܐ ܐܸܡ݂ܲܪ ܘܠܲܫܡܵܐ ܕܢܸܤܒܲܬ̤ : ܗܵܘ̇ ܕܡܵܘܕܵܥ ܥܲܠ ܦܲܪܨܘܿܦܵܐ ܐܲܝܟܼ ܕܡ̣ܢ ܚܲܕܼ : ܘܗ̤ܘ ܟܲܕܼ ܗ̤ܘ ܫܡܵܐ ܐܵܦ ܦܲܪܨܘܿܦܵܐ ܬܲܪ̈ܬܲܝܗܹܝܢ ܡܤܲܟܸܠ . ܘܦܘܼܪܫܵܢܵܐ ܕܲܟܼܝܵܢܵܐ : ܚܲܕܼ ܩܢܘܿܡܵܐ ܘܚܲܕܼ ܦܲܪܨܘܿܦܵܐ ܐܝܼܬܼ ܠܗܘܿܢ : ܗܵܢܵܐ ܡ̣ܢ ܗܵܘ̇ : ܘܗܵܘ̇ ܡ̣ܢ ܗܵܢܵܐ ܡܸܬܼܝܲܕܲܥ . ܐܲܝܟܼ ܕܗܵܢܵܐ ܕܐܝܼܬܼܵܘܗܝ ܒܒܲܝܬܵܝܘܼܬܼܵܐ ܗܵܘ̇ ܡܵܐ ܕܐܝܼܬܼܵܘܗܝ ܗ̤ܘ ܒܲܟܼܝܵܢܵܐ : ܘܗܵܘ̇ ܐܝܼܬܼܵܘܗܝ ܥܲܡ ܗܵܢܵܐ ܒܦܲܓܼܪܵܐ . ܐܲܝܟܼ ܡܲܠܟܵܐ ܘܡܵܪܵܐ ܕܲܢܤܲܒܼ ܦܲܪܨܘܿܦܵܐ ܕܥܲܒܼܕܵܐ ܐܲܝܟܼ ܕܲܠܦܲܪܨܘܿܦܵܐ ܕܝܼܠܹܗ : ܘܝܵܗܹ̇ܒܼ ܦܲܪܨܘܼܦܹܗ ܠܥܲܒܼܕܼܵܐ . ܘܡܵܘܕܲܥ ܕܗ̤ܘ ܗܵܘ̇ ܐܝܼܬܼܵܘܗܝ : ܘܗܵܘ̇ ܗ̤ܘ . ܒܦܲܪܨܘܿܦܵܐ ܡܲܢ ܕܥܲܒܼܕܵܐ : ܟܲܕܼ ܡܸܨܛܥܲܪ : ܡܩܲܒܸܿܠ . ܒܦܲܪܨܘܿܦܵܐ ܕܹܝܢ ܕܡܵܪܵܐ ܐܵܦ ܕܡܲܠܟܵܐ : ܥܲܒܼܪܵܐ ܗ̄ܘ̣ ܡܸܤܬܿܓܸܕܼ . ܘܡܸܛܗܵܢܵܐ : ܐܵܦܸܢ ܠܗܵܢܵܐ : ܠܵܐ ܡܸܛܠ ܗܵܘ̇ ܐܸܡ̇ܪܹܬܼ . ܐܵܦܸܢ ܠܗܵܘ̇ : ܗܵܢܵܐ . ܗ̤ܘ ܓܹܝܪ ܟܲܕܼ ܗ̤ܘ ܐܝܼܬܼܵܘܗܝ ܒܬܲܪ̈ܬܲܝܗܹܝܢ : ܕܚܲܕܼ ܘܠܹܗ ܟܲܕܼ ܠܹܗ ܠܦܲܪܨܘܿܦܵܐ ܩܢܹܝܢ . ܗܵܠܹܝܢ ܐܝܼܬܲܝܗܹܝܢ ܥܲܠ ܟܝܵܢܹ̈ܐ ܕܲܦܪܝܼܫܝܼܢ ܒܐܘܼܤܝܼܵܐ : ܘܲܒܼܚܘܼܒܵܐ ܘܠܹܗ ܟܲܕܼ ܠܹܗ ܠܦܲܪܨܦܵܐ ܡܚܲܕܝܼܢ . ܢܛ . ܥܲܠ ܗܵܝ̇ : ܕܐܲܝܟܼ ܨܸܒܼܝܢܹܗ ܕܐܲܠܵܗܵܐ : ܠܒܲܝܬܵܝܘܼܬܼܵܐ ܘܠܲܥܡܘܼܪܝܵܐ ܙܵܕܹܩ ܠܲܡܩܲܒܵܠܘܼ : ܘܠܵܐ ܢܸܥܪܘܿܩ ܡ̣ܢ ܫܡܵܐ ܐܲܝܟܼ ܡܲܢ ܕܲܫܚܝܼܡܵܐ ܗ̄ܘ̣ : ܡܸܛܠ ܫܲܘܝܘܼܬܼ ܫܡܵܐ ܡܸܬܼܐ̰ܡܲܪ . ܐܵܦܸܢ ܓܹܝܪ ܐܲܝܟܼ ܡܸܨܥܵܝܵܐ ܦܲܪܨܘܿܦܵܐ ܗ̄ܘ̣ ܒܲܠܚܘܿܕܼ ܕܐܲܠܵܗܵܐ pb. 82 ܛܥܝܼܢܵܐ ܐ̄ܢܵܫܘܼܬܼܵܐ ܕܡܸܢܲܢ ܒܒܲܝܬܵܝܘܼܬܼܵܐ : ܐܸܠܵܐ ܐܵܦ ܒܲܥܡܘܼܪܝܵܐ ܕܐܘܼܤܝܼܵܐ . ܘܠܵܘ ܒܲܠܚܘܿܕܼ ܒܲܥܡܘܼܪܝܵܐ ܕܐܲܠܵܗܘܼܬܼܵܐ : ܐܸܠܵܐ ܕܐܲܝܟܼ ܗܵܕܹܐ ܥܵܡܘܿܪܘܼܬܼܵܐ ܐܝܼܬܹܝܗ̇ : ܐܲܝܟܼ ܕܐܵܦ ܠܚܲܕܼ ܦܲܪܨܘܿܦܵܐ ܬܸܗܘܸܐ : ܕܗ̤ܘ ܟܲܕܼ ܗ̤ܘ ܕܗܵܘ̇ ܕܲܓܼܠܸܐ ܘܲܕܼܗܵܘ̇ ܕܡܸܬܼܓܠܸܐ . ܐܲܝܟܼ ܨܒܼܝܵܢܵܐ ܓܹܝܪ ܕܐܲܠܵܗܵܐ ܡ̣ܢ ܐܵܢܲܢܩܹܐ ܡܸܬܿܬܵܘܕܝܵܐ ܘܡܸܬܿܬܿܕܝܼܢܵܐ ܡܸܢܲܢ : ܗܵܝ̇ ܕܐܝܼܬܼܵܘܗܝ ܘܗܵܝ̇ ܕܲܥܡܲܪ . ܐܲܠܵܗܵܐ ܐܝܼܬܼܵܘܗܝ ܡ̇ܢ ܒܟܼܠܗܘܿܢ ܥܒܼܝܼ̈ܕܹܐ . ܒܹܗ ܓܹܝܪ ܐܝܼܬܲܝܢ . ܘܲܡܬܲܚܲܡ ܒܗܵܕܹܐ : ܕܐܵܦܸܢ ܟܲܕܼ ܛܵܒܼ ܗܵܟܲܢܵܐ ܐܝܼܬܼܵܘܗܝ ܒܟܼܠ : ܒܐ̄ܢܵܫ̈ܝܼܢ ܐ̄ܢܵܫ̈ܝܼܢ ܡܸܬܼܐ̱ܡܲܪ ܕܲܥ̣ܡܲܪ . ܠܐ̄ܢܵܫ̈ܝܼܢ ܕܹܝܢ : ܕܐܵܦܠܵܐ ܐܲܠܵܗܗܘܿܢ ܐܝܼܬܼܵܘܗܝ ܡܸܢܼܐ̱ܡܲܪ . ܘܠܵܘ ܒܟܼܠܢܵܫ ܒܵܗ̇ ܒܲܕܡܘܼܬܼܵܐ ܡܸܬܼܐ̱ܡܲܪ ܕܲܥ̣ܡܲܪ : ܐܸܠܵܐ ܐܲܝܟܼ ܚܘܼܒܹܗ . ܒܐ̄ܢܫ̈ܝܼܢ ܡܸܢܲܢ ܡܸܬܼܐ̱ܡܲܪ : ܕܒܲܠܚܘܿܕܼ ܪܘܼܟܵܒܼܵܐ ܥ̣ܡܲܪ ܐܲܝܟܼ ܕܲܒܼܒܲܝܵܬܼܵܐ : ܐܲܟܼܙܢܵܐ ܕܒܲܡܗܲܣܝܡ̈ܢܹܐ : ܒܲܐ̄ܚܪ̈ܵܢܹܐ ܕܹܝܢ ܐܵܦܸܢ ܕܡܲܥܒܸܿܕܼ : ܠܵܘ ܒܵܗ̇ ܒܲܕܼܡܘܼܬܼܵܐ : ܐܸܠܵܐ ܒܬܼܵܘܤܲܦܬܼܵܐ ܘܲܒܼܨܝܼܪܘܼܬܼܵܐ . ܒܲܐ̄ܚܪ̈ܵܢܹܐ ܕܹܝܢ : ܐܲܝܟܼ ܕܒܲܫܠܝܼܚܹ̈ܐ ܒܟܼܠܗܘܿܢ . ܒܲܐ̄̈ܚܪ̈ܵܢܹܐ ܕܹܝܢ : ܐܲܝܟܼ ܕܒܲܢܒܼܝܹ̈ܐ . ܘܒܲܐ̄ܚܪ̈ܵܢܹܐ ܕܹܝܢ : ܐܲܝܟܼ ܕܲܒܼܡܲܠܦܵܢܹ̈ܐ . ܘܒܲܐ̄ܚܪ̈ܵܢܹܐ ܕܹܝܢ : ܐܲܝܟܼ ܦܘܼ̈ܠܵܓܹܐ ܕܡܵܘܗ̈ܒܼܵܬܼܵܐ . ܒܗܵܢܵܐ ܘܲܒܼܗܵܘ̇ ܘܒܲܐ̄ܚܪܹܢܵܐ ܥܵܡܲ݁ܪ ܘܐܵܦ ܡܲܥܒܸܿܕܼ ܒܟܼܠ . ܘܠܵܘ ܟܠܗܘܿܢ ܐܲܝܟܼ ܟܠܗܘܿܢ ܫܘܹܝܢ ܘܕܼܵܡܹ̇ܝܢ ܠܲܚܕܼܵܕܹ̈ܐ : ܐܸܠܵܐ ܐܲܝܟܼ ܚܘܼܒܹܗ ܕܗܵܘ̇ ܕܥܵܡܲ݁ܪ ܒܗܘܿܢ . ܡܸܢܡܗܘܿܢ ܡ̣ܢ ܗܵܠܹܝܢ ܪܹܫܝܼܬܼܵܐ ܩܢܹܝܢ : ܘܡܸܢܗܘܿܢ ܗܵܠܹܝܢ ܕܒܼܵܬܲܪܹܝܢ . ܘܒܼܐܝܼܕܼܵܐ ܒܐܝܼܕܼܵܐ ܒܡܲܚܲܬܬܵܐ ܟܕܝܼܢܝܼܢ ܘܢܲܩܝܦܝܼܢ ܠܲܚܕܼܵܕܹ̈ܐ : ܐܲܝܟܼ ܙܢܵܐ ܕܲܒܼܦܲܓܼܪܵܐ pb. 83 ܐܝܼܬܲܝܗܘܿܢ ܗܲܕܵܡܹ̈ܐ . ܪܹܫܵܐ ܕܹܝܢ ܕܟܼܠܗܘܿܢ ܡܫܝܼܚܵܐ ܗܘ̣ : ܘܲܒܼܗܵܢܵܐ ܐܲܤܝܼܪܝܼܢ . ܐܵܦ ܪܹܫܹܗ ܕܹܝܢ ܕܲܡܫܝܼܚܵܐ : ܐܲܠܵܗܵܐ . ܕܐܲܝܟܲܢܵܐ ܕܐܝܼܬܼܵܘܗܝ ܠܲܢ ܗ̤ܘ ܪܹܫܵܐ ܐܵܦ ܦܲܪܨܘܿܦܵܐ : ܗܵܟܲܢܵܐ ܐܵܦ ܐܲܠܵܗܵܐ ܐܝܼܬܼܵܘܗܝ ܪܹܫܹܗ ܕܝܼܠܹܗ ܐܵܦ ܦܲܪܨܘܿܦܹܗ ܘܡܸܬܼܒܲܤܪܵܢܘܼܬܹܗ . ܡܸܛܠ ܗܵܢܵܐ : ܕܢܸܗܘܸܐ ܚܢܲܢ ܒܢܲܝ̈ܐ ܕܐܲܠܵܗܵܐ ܡܸܢܹܗ ܩܲܒܸܠܢܲܢ : ܗ̤ܘ ܕܹܝܢ ܒܪܵܐ ܝܑܼܚܝܼܕܼܵܝܵܐ . ܐܲܝܟܲܢܵܐ ܕܢܸܗܘܸܐ ܒܸܤܪܹܗ : ܗܵܘ̇ ܡܵܐ ܕܐܝܼܬܼܵܘܗܝ ܗ̤ܘ ܒܪܵܐ ܕܐܲܠܵܗܵܐ ܘܕܲܐܒܼܵܐ . ܐܲܝܟܼ ܕܢܸܗܘܸܐ ܨܲܠܡܵܐ ܕܐܲܒܼܵܐ ܒܪܵܐ ܕܐܲܒܼܵܐ : ܗܵܘ̇ ܕܕܝܼܠܹܗ ܐܝܼܬܼܵܘܗܝ ܨܲܠܡܵܐ . ܡܸܛܠ ܕܗܸܘܝܘܼ ܟܲܕܼ ܗ̤ܘ ܦܲܪܨܘܿܦܵܐ ܕܲܒܼܪܵܐ : ܘܗ̤ܘܝܘܼ ܘܠܵܘ ܐ̄ܚܪܹܝܢ : ܗܵܘ̇ ܕܲܒܼܬܲܪ̈ܬܲܝܗܹܝܢ ܐܘܼܤ̈ܝܼܵܣ : ܘܠܵܐ ܡܸܬܼܦܲܪܸܫ . ܣ . ܥܲܠ ܗܵܝ̇ : ܕܠܵܘ ܐܲܝܟܼ ܕܲܒܼܨܲܠܡܹ̈ܐ : ܐܵܘ ܐܲܝܟܼ ܕܲܒܼܡܲܠܲܐܟܹ̈ܐ : ܐܵܘ ܐܲܝܟܼ ܕܒܼܐܝܼ̈ܙܓܲܕܹܐ : ܗܵܢܘܿܢ ܕܲܡܡܲܠܹܝܢ ܦܲܪܨܘܿܦܵܐ ܕܗܵܘ̇ ܕܪܲܚܝܼܩ : ܗܵܟܲܢܵܐ ܐܵܦ ܥܲܠ ܪܹܫ ܛܘܼܦܤܵܐ ܢܸܤܒܲܪ : ܐܸܠܐ ܕܒܲܟܼܝܵܢܹܗ ܕܝܼܠܹܗ ܘܲܒܼܦܪܨܘܿܦܹܗ ܐܸܬܼܚܲܝܲܕܼ ܠܦܲܓܼܪܵܐ ܘܐܸܬܼܒܲܪܢܲܫ : ܟܲܕܼ ܒܦܲܪܨܘܿܦܵܐ ܕܝܼܠܹܗ ܒܦܲܓܼܪܵܐ : ܡܸܬܼܚܲܫܚܝܼܢ : ܘܦܲܓܼܪܵܐ ܒܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ . ܠܵܘ ܐܲܠܵܗܵܐ : ܘܒܲܐܝܠܹܝܢ ܕܲܒܝܘܼܩܢܵܐ ܡܸܤܬܲܥܪ̈ܵܢ : ܬܲܡܵܢ ܓܹܝܪ ܒܲܚܙܵܬܼܵܐ ܒܲܠܚܘܿܕܼ ܡܸܬܼܐܲܡܪܝܼܢ ܕܐܝܼܬܲܝܗܘܿܢ : ܡ̣ܢ ܚܙܵܬܼܵܐ ܐܵܦ ܡ̣ܢ ܕܡܘܼܬܼܵܐ : ܟܲܕܼ ܪܲܚܝܼܩܵܐ ܡ̣ܢ ܐܘܼܤܝܼܵܐ . ܘܐܵܦܠܵܐ ܬܘܼܒܼ ܐܲܝܟܼ ܡܲܠܲܐܟܹ̈ܐ ܘܐܝܼ̈ܙܓܲܕܹܐ ܕܲܡܡܲܠܹܝܢ ܦܲܪܨܘܿܦܵܐ ܕܲܡܫܲܕܪ̈ܵܢܲܝܗܘܿܢ : ܘܲܒܼܗܵܕܹܐ ܐܝܼܬܲܝܗܘܿܢ ܦܲܪ̈ܨܘܿܦܹܐ ܕܗܵܢܘܿܢ ܒܝܲܕܼ ܡܫܲܡܫܵܢܘܼܬܼܵܐ ܘܲܡܫܲܠܛܘܼܬܼܵܐ ܫܚܝܼܡܬܼܵܐ . pb. 84 ܐܸܠܵܐ ܗ̤ܘ ܒܹܗ ܒܲܟܼܝܵܢܹܗ ܘܲܒܼܦܲܪܨܘܿܦܹܗ ܐܸܬܼܚܲܫܲܚ ܟܲܕܼ ܐܵܡܲ݁ܪ : ܕܐܸܢܵܐ ܠܲܡ ܘܐܵܒܼܝ ܚܲܕܼ ܚܢܲܢ . ܘܐܝܼܬܼܵܘܗܝ ܗ̤ܘ : ܗܵܘ̇ ܡܵܐ ܕܐܝܼܬܼܵܘܗܝ ܒܦܲܪܨܘܿܦܵܐ ܗܵܘ̇ . ܘܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ ܒܦܲܪܨܘܿܦܵܐ : ܐܝܼܬܼܵܘܗܝ ܗ̤ܘ . ܠܵܘ ܟܲܕܼ ܒܲܕܼܡܘܼܬܼܵܐ ܐ̄ܚܪܹܬܼܵܐ ܥܲܒܼܕܵܗ̇ ܕܡܘܼܬܹܗ . ܐܸܠܵܐ ܒܲܕܼܡܘܼܬܼܵܐ ܕܝܼܠܹܗ : ܘܠܵܘ ܒܲܕܓܼܡܘܼܬܼܵܐ ܐ̄ܚܪܹܬܼܵܐ ܕܕܼܵܡܝܵܐ ܗ̣̄ܘܼܵܬܼ ܠܲܕܼܡܘܼܬܼܵܐ ܕܥܲܒܼܕܵܐ : ܐܸܠܵܐ ܒܗܵܝ̇ ܕܡܘܼܬܼܵܐ ܟܝܵܢܵܝܬܼܵܐ ܕܗܵܘ̇ . ܐܲܝܟܲܢܵܐ ܕܗܵܢܵܐ ܢܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ : ܘܗ̤ܘ ܗܵܘ̇ ܡܵܐ ܕܐܝܼܬܼܵܘܗܝ ܗܵܢܵܐ : ܟܲܕܼ ܡܩܵܘܸܐ ܗܵܢܵܐ ܘܗܵܘ̇ . ܤܐ . ܥܲܠ ܗܵܝ̇ : ܕܒܲܟܼܝܵܢܵܐ ܕܒܲܪܢܵܫܵܐ ܩܲܒܸܿܠ̣ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܗܵܕܲܐ ܗ̣̄ܝ ܓܹܝܪ ܬܲܪܒܿܝܼܬܼܵܐ ܪܹܫܝܵܬܼܵܐ ܕܲܟܼܝܵܢܵܐ ܕܐ̄ܢܵܫܘܼܬܼܵܐ : ܕܟܲܕܼ ܡܩܵܘܸܐ ܒܲܟܼܝܵܢܵܐ ܕܐ̄ܢܵܫܘܼܬܼܵܐ : ܡܩܲܒܸܿܠ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗܹ̈ܐ . ܠܵܘ ܒܕܼܘܼܪܵܓܼܵܐ ܕܕܼܘܼܒܵܪܹ̈ܐ : ܘܠܵܘ ܒܝܼܕܲܥܢܬܼܵܐ ܘܲܒܼܗܲܝܡܵܢܘܼܬܼܵܐ : ܐܸܠܵܐ ܒܗܵܕܹܐ ܗܘ̤ܵܐ ܒܛܘܼܝܵܒܼܵܐ ܡܩܲܒܿܠܵܢܵܐ : ܕܢܸܗܘܸܐ ܝܘܼܩܢܹܗ ܘܦܲܪܨܘܼܦܹܗ : ܐܲܝܟܼ ܕܐܵܦ ܦܲܪܨܘܿܦܹܗ ܐܝܼܬܼܵܘܗܝ ܦܲܪܨܘܼܦܹܗ ܕܗܵܢܵܐ . ܘܐܝܼܬܼܵܘܗܝ : ܐܵܦ ܐܲܠܵܗܵܐ ܘܐܵܦ ܒܲܪܢܵܫܵܐ . ܘܲܕܼܡܘܼܬܼܵܐ ܕܐܲܠܵܗܵܐ ܒܡܸܬܼܢܲܚܬܼܵܢܘܼܬܼܵܐ ܘܲܒܼܤܘܼܪܵܩܵܐ ܘܒܸܐܤܟܹܡܵܐ : ܕܡܘܼܬܼܵܐ ܕܒܸܤܪܵܐ ܐܲܝܟܼ ܒܲܪܢܵܫܵܐ . ܘܒܲܪܢܵܫܵܐ ܐܝܼܬܼܵܘܗܝ ܒܪܘܼܡܪܵܡܵܐ : ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ : ܒܲܫܡܵܐ ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ . ܡܛܸܠ ܗܵܢܵܐ : ܒܤܘܼܪܵܩܵ ܡܲܟܸܟܼ ܢܲܦܫܹܗ ܥܕܲܡܵܐ ܠܡܵܘܬܑܵܐ : ܡܵܘܬܵܐ ܕܹܝܢ pb. 85 ܕܲܙܩܝܼܦܵܐ : ܟܲܕܼ ܦܲܪܨܘܿܦܵܐ ܕܗܵܘ̇ ܕܡܝܼܬܼ ܘܐܸܙܕܩܸܦ ܐܸܬܼܚܲܫܲܚ ܒܦܲܪܨܘܿܦܵܐ ܕܝܼܠܹܗ . ܘܗܵܠܹܝܢ ܕܗܵܘ̇ ܕܡܝܼܬܼ ܘܐܸܙܕܩܸܦ ܘܐܸܬܼܪܲܡܪܲܡ : ܒܦܲܪܨܘܿܦܵܐ ܕܝܼܠܹܗ ܐܸܬܼܚܲܫܲܚ . ܘܡܸܛܠ ܗܵܢܵܐ : ܐܲܝܟܼ ܕܡ̣ܢ ܚܲܕܼ ܦܲܪܨܘܿܦܵܐ ܡܸܬܼܐ̱ܡܲܪ ܕܲܡܫܝܼܚܵܐ . ܘܟܼܠ ܚܲܕܼ : ܗܵܠܹܝܢ ܘܗܵܢ̇ܘܿܢ : ܒܲܟܼܝܵܢܵܐ ܗܵܟܲܢ ܡܫܲܚ̱ܠܦܝܼܢ : ܐܲܝܟܼ ܡܵܐ ܕܲܡܫܲܚܠܲܦ ܟܝܵܢܵܐ ܐܲܠܵܗܵܝܵܐ ܡ̣ܢ ܟܝܵܢܵܐ ܕܒܲܪܢܵܫܵܐ . ܐܲܝܟܲܢܵܐ ܕܲܡܫܝܼܚܵܐ ܬܪ̈ܲܝܗܘܿܬܢ ܐܝܼܬܼܵܘܗܝ : ܕܡܘܼܬܼܵܐ ܕܐܲܠܵܗܵܐ ܘܲܕܼܡܘܼܬܼܵܐ ܕܥܲܒܼܕܼܵܐ ܕܡܸܬܼܪܲܡ̱ܪܡܵܐ : ܘܗܵܝ̇ ܕܲܡܪܲܡ̱ܪܡܵܐ . ܕܐܸܢ ܐܵܦ ܡ̣ܢ ܒܸܤܪܵܐ ܕܐܸܬܼܡܫܲܚ : ܡܸܬܼܐ̱ܡܲܪ ܡܫܝܼܚܵܐ : ܕܲܬܼܪ̈ܲܝܗܘܿܢ ܟܝܵܢܹ̈ܐ ܚܲܕܼ ܦܲܪܨܘܿܦܵܐ ܐܝܼܬܼܵܘܗܝ . ܡܸܛܠ ܕܐܵܦ ܚܲܕܼ ܗ̣̄ܘ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܬܪ̈ܲܝܗܘܿܢ : ܐܸܢ ܐܵܦ ܡ̣ܢ ܟܝܵܢܵܐ ܐܲܠܵܗܵܝܵܐ ܡܸܬܼܐ̱ܡܲܪ : ܫܡܵܗܹ̈ܐ ܓܹܝܪ ܕܦܲܪ̈ܨܘܿܦܹܐ ܟܝܵܢܵܝܹ̈ܐ ܕܓܼܵܘܵܐ ܐܝܼܬܲܝܗܘܿܢ ܒܡܸܬܼܢܲܚܬܼܵܢܘܼܬܼܵܐ ܘܲܒܼܡܸܬܼܪܲܡܪܡܵܢܘܼܬܼܵܐ . ܤܒ . ܥܲܠ ܗܵܝ̇ : ܕܡ̣ܢ ܬܪ̈ܲܝܗܘܿܢ ܙܵܕܹܩ ܗ̄ܘ̣ܵܐ ܕܬܸܗܘܸܐ ܗ̄ܘܵܬܼ ܡܕܲܒܿܪܵܢܘܼܬܼܵܐ ܕܲܠܘܵܬܲܢ . ܘܚܵܫܚܵܐ ܗ̄ܘ̣ܵܬܼ ܠܲܡܕܲܒܿܪܵܢܘܼܬܼܵܐ ܕܲܠܘܵܬܲܢ : ܕܲܬܼܪ̈ܲܝܗܘܿܢ ܠܗܵܘ̇ ܦܲܪܨܘܿܦܵܐ ܢܸܬܼܢܲܤܒܿܘܼܢ . ܡܸܛܠ ܓܹܝܪ ܕܲܐܒܲܪܢܵܫܵܐ ܩܲܕܼܡܵܝܵܐ ܒܨܲܠܡܵܐ ܕܝܼܠܹܗ ܘܒܲܕܼܡܘܼܬܹܗ ܒܪܵܝܗܝ ܐܲܠܵܗܵܐ : ܘܦܲܪ̈ܨܘܿܦܹܐ ܘܐܲܠܵܗܵܐ ܥܵܒܲܘܿܕܼܵܐ ܠܵܐ ܓܠܹܝܢ ܗ̄ܘ̣ܵܘ ܠܲܢ : ܕܐܲܒܼܵܐ ܘܲܒܼܪܵܐ ܘܲܕܪܘܼܚܵܐ ܕܩܘܼܕܼܫܵܐ . ܐܲܝܟܢܵܐ ܕܐܵܦ ܠܒܼܵܪܘܿܝܵܐ ܢܸܕܲܥ : ܘܡܲܠܦܵܢܘܼܬܼܵܐ ܕܝܼܕܲܥܬܼܵܐ ܐܲܠܵܗܵܝܵܬܼܵܐ ܡܫܲܡ̱ܠܝܵܐܝܼܬܼ ܢܸܩܢܸܐ : ܘܪܸܥܝܵܢܵܐ ܡܫܲܡܠܝܵܐ ܕܨܲܠܡܵܐ ܕܐܲܠܵܥܗܵܐ pb. 86 ܡܫܲܡܠܝܵܐܝܼܬܼ ܢܩܲܒܸܿܠ : ܚܲܕܼܬܼ ܟ̱ܠܗ̇ ܒܪܝܼܬܼܵܐ ܒܲܡܫܝܼܚܵܐ : ܘܐܵܘܕܲܥ ܘܚܵܘܝܼ ܠܲܢܬ ܕܡ̇ܢ ܐܝܼܬܼܵܘܗܝ ܥܵܒܲܘܿ݁ܕܼܵܐ : ܗܵܘ̇ ܕܡ̣ܢ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ ܠܘܵܬܼ ܐܲܠܵܗܵܐ : ܘܐܲܠܵܗܵܐ ܗ̄ܘ̣ܵܐ ܥܵܒܼ݁ܘܿܕܼܵܐ ܕܟܼܠ . ܟܠ ܠܲܡ ܒܐܝܼܕܹܗ ܗܘ̤ܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܼܡ ܕܲܗܘ̤ܸܵܐ . ܤܓ . ܥܲܠ ܗܵܝ̇ : ܕܡܸܛܠ ܡܵܢܵܐ ܐܲܠܵܗܵܐ ܡܸܠܬܼܵܐ ܠܝܵܬܹܗ ܗܲܝܟܿܠܵܐ ܕܦܲܓܼܪܵܐ ܒܢ̣ܵܐ . ܐܲܝܟܲܢܵܐ ܕܐܵܠܨܵܐܝܼܬܼ ܦܲܐܝܵܐ ܗ̄ܘ̣ܵܬܼ : ܕܡ̣ܢ ܥܵܒܼ̈ܘܿܕܼܵܐ ܕܲܟܼܝܵܢܵܐ ܢܸܗܘܸܐ ܐܵܦ ܚܘܼܕܵܬܢ : ܡ̣ܢ ܗܵܘ̇ ܕܐܵܦ ܒܩܲܕܼܡܵܝܵܬܼܵܐ ܓܲܒܼܠܵܢ ܘܥܲܒܼܕܲܢ ܡ̣ܢ ܐܲܪܥܵܐ . ܗܵܘ̇ ܕܲܢܤܲܒ̣ ܦܲܓܼܪܵܐ ܘܥܲܒܼܕܹܗ ܒܲܕܡܘܼܬܹܗ : ܘܐܲܩܝܼܡܹܗ ܒܦܲܪܨܘܿܦܹܗ ܠܟܼܠ ܐܲܝܟܼ ܕܲܠܕܼܝܼܠܹܗ ܒܐܝܼܩܵܪܵܐ ܘܲܒܼܫܘܼܒܼܚܵܐ ܕܐܲܠܵܗܵܐ . ܒܲܟܼܝܵܢܵܐ ܡܲܢ ܕܐܲܠܵܗܘܼܬܼܵܐ : ܒܦܲܪܨܘܿܦܵܐ ܕܹܝܢ ܕܲܒܼܪܵܐ ܐܸܬܼܚܲܫܲܚ : ܚܲܕܼ ܗ̄ܘ̣ ܓܹܝܪ ܐܝܼܩܵܪܵܐ ܕܐܲܒܼܵܐ ܘܕܲܒܼܪܵܐ . ܐܲܝܟܲܢܵܐ ܠܲܡ ܕܲܡܝܼܩܪܝܼܢ ܠܐܲܒܼܵܐ : ܢܝܲܩܪܘܼܢ ܐܵܦ ܠܲܒܼܪܵܐ . ܡܵܕܹܝܢ ܐܲܠܸܦ ܠܲܢ ܕܗܵܘ̇ ܕܲܒܼܪ̣ܵܐ ܟܠ ܐܲܠܵܗܵܐ : ܘܕܲܒܼܪܵܐ ܥܲܡ ܐܲܒܼܵܐ ܘܪܘܼܚܵܐ : ܕܒܲܪܢܵܫܵܐ ܒܹܗ ܓܹܝܪ ܚ̣ܝܵܐ ܗ̄ܘ̣ܵܐ : ܟܲܕܼ ܡܚܵܘܸܐ ܠܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܕܐܲܒܼܵܐ ܐܝܼܬܼܵܘܗܝ ܕܲܒܼܪܵܐ : ܘܐܲܒܼܵܐ ܒܲܒܼܪܵܐ : ܘܲܒܼܗܘܿܢ ܪܘܼܚܵܐ ܕܩܘܼܕܼܫܵܐ ܚܲܝܵܐ . ܘܲܒܼܪܵܝܗܝ ܠܦܲܓܼܪܵܐ ܒܲܙܢܵܐ ܚܲܕܼܬܵܐ ܕܡ̣ܢ ܓܲܒܼܪܵܐ ܘܐܲܢ̄ܬܿܬܼܵܐ . ܘܡܸܛܠ ܕܲܥ̇ܒܼܵܕܼܵܐ ܐܝܼܬܼܵܘܗܝ ܕܒܼܵܪܘܿܝܘܼܬܼܵܐ : ܡܬܲܢܸܐ ܥܲܠ ܡܸܬܼܒܲܪܝܵܢܵܐ ܘܥܲܠ ܗܵܘ̇ ܕܲܒܼܪܵܐ . ܪܘܼܚܵܐ ܠܲܡ ܕܩܘܼܕܼܫܵܐ ܬܹܐܬܸܐ : ܘܚܲܝܠܹܗ ܕܥܸܠܵܝܵܐ ܢܲܓܸܢ : pb. 87 ܟܲܕܼ ܪܵܡܹ̇ܙ ܥܲܠ ܒܵܪܘܿܝܵܐ . ܡܸܛܠ ܗܵܢܵܐ ܗܵܘ̇ ܕܡܸܬܼܝܼܠܸܕܼ : ܗܵܢܵܘ ܕܹܝܢ ܡܸܬܼܒܲܪܝܵܢܵܐ ܩܲܕܝܼܫܵܐ : ܢܸܬܼܩܪܸܐ ܒܪܵܐ ܕܐܲܠܵܗܵܐ . ܐܲܝܟܼ ܕܲܒܼܒܼܵܪܘܿܝܘܼܬܼܵܐ ܐܸܡ݂ܲܪ ܩܲܕܝܼܫܵܐ ܘܲܒܼܪܵܐ : ܟܲܕܼ ܪܵܡܹ̇ܙ ܥܲܠ ܨܲܠܡܵܐ ܘܲܕܼܡܘܼܬܼܵܐ : ܕܲܢܤܲܒܼ ܒܒܼܵܪܘܿܝܘܼܬܼܵܐ ܒܲܪܢܵܫܵܐ ܩܲܕܼܡܵܝ̇ܐ ܕܠܵܐ ܢ݂ܛܲܪ ܐܸܢܘܿܢ . ܙܵܕܹܩ ܗ̄ܘ̣ܵܐ ܓܹܝܪ : ܕܐܲܝܟܼ ܨܲܠܡܵܐ ܕܐܲܠܵܗܑܵܐ : ܢܸܛܲܠ ܢܲܦܫܹܗ ܠܐܲܠܵܗܵܐ : ܕܠܵܐ ܛܘܼܠܫܵܐ ܘܲܕܼܠܵܐ ܡܘܼܡ . ܗܵܝ̇ ܓܹܝܪ : ܕܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ ܗܘ̤ ܢܸܨܒܸܿܐ : ܐܲܝܟܼ ܦܲܪܨܘܿܦܵܐ ܕܐܲܠܸܵܗܵܐ ܐܝܼܬܹܝܗ̇ ܠܹܗ . ܦܲܪܨܘܿܦܵܐ ܓܹܝܪ ܕܐܲܠܵܗܵܐ ܗܵܢܵܘ : ܕܢܸܨܒܸܐ ܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ : ܗܵܘ̇ ܡ̇ܢ ܕܦܲܪܨܘܿܦܹܗ ܐܝܼܬܼ ܠܹܗ . ܡܸܛܠ ܗܵܢܵܐ ܒܲܪܢܵܫܵܐ ܕܲܬܼܪܹܝܢ ܐܸܬܼܒܿܪܝܼ ܡ̣ܢ ܪܘܼܚܵܐ ܕܩܘܼܕܼܫܵܐ ܘܚܲܝܠܹܗ ܕܥܸܠܵܝܵܐ : ܘܲܢܤܲܒܼ ܡܸܢܹܗ ܕܢܸܗܘܸܐ ܩܲܕܝܼܫܵܐ ܘܲܒܼܪܵܐ ܕܐܲܠܵܗܵܐ . ܤܕ : ܥܲܠ ܗܵܝ̇ : ܕܡܸܢܵܗ̇ ܕܲܓܼܒܼܝܼܠܘܼܬܹܗ ܢܤܲܒܼ ܕܢܸܗܘܸܐ ܒܪܵܐ : ܘܠܵܐ ܒܕܼܘܼܪܵܓܼܵܐ . ܕܠܵܘ ܐܲܝܟܼ ܐܲܝܠܹܝܢ ܕܫܲܪܟܵܐ ܢܸܗܘܸܐ : ܡ̣ܢ ܡܸܫܬܲܡܥܵܢܘܼܬܼܵܐ ܒܗܲܝܡܵܢܘܼܬܼܵܐ ܘܲܥ̇ܒܼܵܕܹ̈ܐ . ܐܸܠܵܐ ܡ̣ܢ ܗܘܵܝܵܐ ܒܵܗ̇ ܒܲܒܼܪܬܹܗ ܕܒܼܵܪܘܿܝܵܐ : ܦܲܪܨܘܿܦܹܗ ܢܤܲܒܼ ܡܸܬܼܒܲܪܝܵܢܵܐ : ܐܲܝܟܼ ܕܠܵܐ ܢܸܗܘܸܐ ܩܲܕܼܡܵܝܑܬܼ ܒܲܪܢܵܫܵܐ : ܐܸܠܵܐ ܐܲܟܲܚ̄ܕܼ ܒܲܪܢܵܫܵܐ ܐܲܠܵܗܵܐ : ܒܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵ ܕܒܹܗ : ܗܵܘ̇ ܡܵܐ ܕܐܝܼܬܼܵܘܗܝ ܒܒܲܪܢܵܫܵܐ ܩܲܕܼܡܵܝܵܐ ܐܲܠܵܗܵܐ . ܥܵܒܲ݁ܘܿܕܼܵܐ ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܕܟܼܠ : ܤܵܐܹ̇ܡ ܢܵܡܘܿܤܵܐ ܒܸܠܥܵܕܼ ܡܲܠܟܵܐ . ܫܘܼܒܼܚܵܐ . ܐܝܼܩܵܪܵܐ . ܚܲܝܠܵܐ . ܗܵܢܵܐ ܗܘ̤ܵܐ ܐܵܦ ܒܲܪܢܵܫܵܐ pb. 88 ܕܲܬܼܪܹܝܢ : ܒܲܡܫܲܡ̈ܠܵܝܵܬܼܵܐ ܘܒܲܡܫܲܠܡܵܢ̈ܝܵܬܼܵܐ . ܕܐܲܠܵܗܵܐ ܢܸܗܘܸܐ ܠܹܗ ܦܲܪܨܘܿܦܵܐ : ܗ̤ܘ ܕܹܝܢ ܒܐܲܠܵܗܵܐ . ܤܗ . ܥܲܠ ܗܵܝ̇ : ܕܟܲܕܼ ܠܵܐ ܐܝܼܬܼ ܠܹܗ ܦܲܪܨܘܿܦܵܐ ܕܝܵܬܹܗ : ܐܲܝܟܲܢܵܐ ܙܵܕܹܩ ܠܡܸܤܬܲܟܵܠܘܼ ܦܲܪܨܘܿܦܵܐ ܒܲܚܕܼܵܝܘܼܬܼܵܐ . ܐܲܝܟܼ ܕܗܵܘ̇ ܡܵܐ ܕܐܲܠܵܗܵܐ ܠܐܵܕܼܵܡ ܒܐܸܤܟܹܡܵܐ ܡܸܬܼܚܙܸܐ ܗ̄ܘ̣ܵܐ ܘܲܡܡܲܠܸܠ ܘܠܵܘ ܐ̄ܚܪܹܝܢ ܐܝܼܬܼܵܘܗܝ ܗ̄ܘ̣ܵܐ : ܗܵܟܲܢܵܐ ܢܸܗܘܸܐ ܐܲܠܵܗܵܐ ܠܟܼܠܗܘܿܢ ܒܢܲܝ̈ܢܵܫܵܐ : ܒܐܸܤܟܹܡܵܐ ܟܝܵܢܵܐ ܕܐܸܬܼܒܿܪܝܼ : ܗܵܢܵܘ ܕܹܝܢ ܕܒܸܤܪܵܐ : ܟܲܕܼ ܡܸܬܼܚܙܸܐ ܘܲܡܡܲܠܸܠ ܒܨܲܠܡܵܐ ܕܝܼܠܹܗ . ܘܨܲܠܡܵܐ ܒܪܹܫ ܛܘܼܦܤܵܐ . ܐܲܝܟܼ ܕܲܒܨܲܠܡܵܐ ܡ̇ܢ ܡܸܬܼܚܙܸܐ ܐܲܠܵܗܵܐ : ܟܲܕܼ ܐܝܼܬܼܵܘܗܝ ܠܵܐ ܡܸܬܼܚܲܙܝܵܢܵܐ . ܨܲܠܡܵܐ ܕܹܝܢ ܒܗܵܘ̇ ܐܲܝܢܵܐ ܕܠܵܐ ܡܸܬܼܚܙܸܐ ܡܸܬܼܪܢܸܐ . ܠܵܐ ܗ̄ܘ̣ܵܐ ܓܹܝܪ ܨܲܠܡܵܐ ܕܝܵܬܹܗ ܐܝܼܬܼܵܘܗܝ : ܐܸܠܵܐ ܕܗܵܘ̇ ܨܲܠܡܵܐ ܕܹܝܢ ܘܦܲܪܨܘܿܦܵܐ : ܐ̄ܢܵܫܘܼܬܼܵܐ ܕܐܲܠܵܗܘܼܬܼܵܐ : ܘܐܲܠܵܗܘܼܬܼܵܐ ܕܐ̄ܢܵܫܘܼܬܼܵܐ : ܦܲܪܨܘܿܦܵܐ ܕܗܵܘ̇ ܕܡܸܬܼܪܢܸܐ . ܗܵܘ̇ ܠܲܡ ܕܒܲܕܼܡܘܼܬܼܵܐ ܘܲܒܼܦܸܚܡܵܐ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ : ܕܡܘܼܬܼܵܐ ܕܥܲܒܼܕܵܐ ܢܤܲܒ̣ : ܘܒܸܐܤܟܹܿܡܵܐ ܐܸܫܬܲܟܲܚ ܐܲܝܟܼ ܒܲܪܢܵܫܵܐ : ܒܗܵܘ̇ ܕܡܸܬܼܚܙܸܐ . ܗܵܘ̇ ܕܹܝܢ ܕܡܸܬܼܚܙܸܐ ܒܗܵܘ̇ ܕܡܸܬܼܪܢܸܐ : ܒܦܲܪܨܘܿܦܵܐ ܘܒܲܫܡܵܐ ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ : ܒܐܝܼܩܵܪܵܐ ܘܲܒܼܫܘܼܒܼܚܵܐ ܘܵܒܼܤܸܓܼܕܬܼܵܐ . ܝܗ̣̄ܒܼ ܠܹܗ ܓܹܝܪ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܕܒܲܫܡܹܗ ܕܝܼܫܘܿܥ ܟܠ ܒܪܘܿܟ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ : ܘܕܲܠܬܲܚܬܿ ܡ̣ܢ ܐܲܪܥܵܐ . ܘܟܼܠ ܠܸܫܵܢ ܢܵܘܕܹܐ : ܕܡܵܪܝܵܐ ܗ̄ܘ̣ ܝܼܫܘܿܥ : ܡܸܫܬܲܥܸܐ . pb. 89 ܤܘ . ܕܐܲܝܟܲܢܵܐ ܡܸܤܬܿܓܸܕܼ ܒܦܲܪܨܘܼܦܵܐ ܕܲܒܼܪܵܐ ܒܸܤܪܵܐ : ܘܟܲܕܼ ܒܡܸܕܸܡ ܠܵܐ ܫܵܘܹ̇ܐ ܠܤܸܓܼܕܬܼܵܐ ܗܵܕܹܐ ܒܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܡܸܤܬܿܓܸܕܼ . ܡ̣ܢ ܦܲܪܨܘܿܦܵܐ ܓܹܝܪ ܐ̄ܢܵܫܵܝܵܐ ܡܸܬܼܝܼܕܲܥ ܒܲܪܢܵܫܵܐ : ܗܵܢܵܘ ܕܹܝܢ ܡ̣ܢ ܐܸܤܟܹܿܡܵܐ ܕܦܲܓܼܪܵܐ ܘܡ̣ܢ ܕܡܘܼܬܼܵܐ . ܐܲܠܵܗܵܐ ܕܹܝܢ ܡ̣ܢ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܘܡ̣ܢ ܤܸܓܼܕܬܼܵܐ ܕܡ̣ܢ ܟ̱ܠܵܗ̇ ܒܪܝܼܬܼܵܐ : ܘܡ̣ܢ ܬܵܘܕܝܼܬܼܵܐ ܕܐܲܝܟܼ ܐܲܠܵܗܵܐ . ܒܹܗ ܓܹܝܪ ܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܝܲܗ̣̄ܒܼ ܠܲܕܼܡܘܼܬܼܵܐ ܕܥܲܒܼܕܵܐ ܟܡܘܼܬܹܗ : ܕܬܸܗܘܸܐ ܫܲܘܝܵܐ ܥܲܡ ܐܲܠܵܗܵܐ . ܕܐܲܝܟܼ ܕܗ̤ܘ ܩܲܒܿܠܵܗ̇ ܠܹܗ ܕܬܸܗܘܸܐ ܦܲܪܨܘܿܦܵܐ ܕܝܼܠܹܗ : ܠܵܐ ܢܲܤܠܹܝܗ̇ ܐ̄ܢܵܫ ܡܸܛܠ ܟܝܵܢܵܐ ܡ̣ܢ ܤܸܓܼܕܬܵܐ ܕܐܲܠܵܗܘܼܬܼܵܐ : ܕܒܲܫܡܲܝܵܐ ܘܒܲܠܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܡ̣ܢ ܟܠ ܠܸܫܵܢ : ܘܐܵܦܸܢ ܒܲܟܼܝܵܢܵܐ ܠܥܸܠ ܡ̣ܢ ܟܝܵܢܵܐ ܐ̄ܢܵܫܵܝܵܐ ܐܝܼܬܹܝܗ̇ . ܡ̇ܢ ܓܹܝܪ ܡܲܤܠܸܐ ܠܵܗ̇ ܡ̣ܢ ܤܸܓܼܕܬܼܵܐ : ܠܗܵܝ̇ ܕܐܝܼܬܹܝܗ̇ ܕܡܵܪܵܐ ܕܟܼܠ ܘܡ̣ܢ ܦܲܪܨܘܿܦܵܐ ܕܝܼܠܹܗ ܘܡ̣ܢ ܫܡܹܗ ؟ ܘܡܲܢ̣ܘܼ ܬܘܼܒ ܡܲܤܠܸܐ ܕܠܵܐ ܢܸܬܼܪ̱ܟܸܢ : ܠܗܵܝ̇ ܕܩܲܕܼܡܵܝܑܬܼ ܥܵܒܲܘܿܕܼܵܐ ܕܟܼܠ ܗܘ̤ܵܐ ܐܲܤܠܝܼ ܕܢܸܬܪܟܸܢ ܠܵܗ̇ ؟ ܘܲܠܗܵܕܹܐ ܟ̱ܠܵܗ̇ ܐܸܬܼܪܟܸܢ : ܗܵܘ̇ ܕܒܼܵܪܘܿܝܘܼܬܼܵܐ ܕܝܼܠܹܗ ܒܲܟܼܝܵܢܹܗ ܠܵܘ ܒܐܝܼܩܵܪܵܐ ܘܠܵܘ ܒܫܘܼܒܚܵܐ : ܐܸܠܵܐ ܒܫܝܼܛܘܼܬܼܵܐ ܘܲܒܨܲܥܪܵܐ ܘܲܒܼܟܼܠܵܗ̇ ܡܲܟܿܝܼܟܼܘܼܬܼܵܐ ܗܘ̤ܵܐ ܥܕܲܡܵܐ ܠܡܵܘܬܵܐ ܕܲܙܩܝܼܦܵܐ . ܡܲܟܸܟܼ ܠܲܡ ܠܢܲܦܫܹܗ ܥܕܲܡܵܐ ܠܡܵܘܬܵܐ : ܘܡܵܘܬܵܐ ܕܹܝܢ ܕܲܙܩܝܼܦܵܐ . ܠܲܝܬܿ ܡܸܕܸܡ ܕܲܨܥܝܼܪ ܡ̣ܢ ܡܵܘܬܵܐ . ܠܵܐ ܗ̄ܘ̣ܵܐ ܐܲܝܟܼ ܙܢܵܐ ܕܒܼܵܐܕܼܵܡ pb. 90 ܐܸܤܬܲܥܪܲܬ̤ : ܗܵܘ̇ ܕܲܒܼܟܼܠܵܗ̇ ܬܸܫܒܿܘܿܚܬܼܵܐ ܘܐܝܼܩܵܪܵܐ ܝܲܗ̣̄ܒ ܠܹܗ ܨܲܠܡܹܗ . ܟܠ ܓܹܝܪ ܫܲܥܒܸܿܓܼ ܬܚܹܝܬܼ ܪܸ̈ܓܼܠܵܘܗܝ . ܗܵܟܲܢܵܐ ܘܐܵܦ ܠܒܲܪܢܵܫܵܐ ܕܲܬܼܪܹܝܢ : ܝܲܗ̣̄ܒܼ ܨܲܠܡܹܗ ܕܬܸܫܒܿܘܿܚܬܼܵܐ ܘܒܼܐܝܼܩܵܪܵܐ ܘܲܒܼܚܲܝܠܵܐ . ܐܸܠܵܐ ܕܲܠܩܘܼܒܼܠܵܐ ܟܠܗܹܝܢ ܗ̤ܘܲܝ̈ ܡ̈ܠܐ : ܡܸܗܲܕܸ ܝܲܗ̣̄ܒܼ ܨܲܠܡܵܐ ܕܐܲܠܵܗܵܐ : ( ܡܸܤܲܒܼ ܢܲܤܒܵܗ̇ ܠܲܕܼܡܘܼܬܼܵܐ ܕܥܲܒܼܕܵܐ ܒܦܲܪܨܘܿܦܵܐ [ ] ܪܐ ܒܲܠܚܘܿܕܼ ܕܦܲܪܨܘܿܦܵܐ [ ] ܟܡܵܐ ܙܲܒܼܢܵܐ ܕܢܲܛܪܹܗ ܡܸܛܠ [.......] ܢܗ̇ : ܘܠܵܐ ܬܘܼܒܼ ܗܘ̤ܵܬܼ ܠܹܗ [.......] ܨܠܸܡ ܒܦܲܪܨܘܿܦܵܐ ܕܝܼܠܹܗ ܘܫܲܡܠܝܹܗ . ܕܡܘܼܬܼܵܐ ܕܐܲܠܵܗܵܐ ܒܲܕܡܘܼܬܼܵܐ [ ] ܨܲܠܡܹܗ ܠܹܗ ܒܲܕܡܘܼܬܼܵܐ ܕܝܼܠܹܗ . ܒܲܕܼ ܥܲܒܼܕܵܗ̇ ܢܤܝܼܒܼܘܼܬܼܵܐ ܕܓܼܵܘܵܐ . ܤܙ . ܕܡܸܛܠ ܡܵܢܵܐ : ܟܲܕܼ ܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܠܵܘ ܠܲܡܝܲܩܪܵܐ ܐܵܘ ܠܫܝܼܛܵܐ ܢܤܲܒܼ . ܘܡܸܛܠ ܗܵܢܵܐ ܢܤܲܒܼ ܕܡܘܼܬܼܵܐ ܕܥܲܒܼܕܵܐ ܕܡܘܼܬܼܵܐ ܡܸܤܟܹܢܬܼܵܐ : ܕܡܘܼܬܼܵܐ ܕܐܵܘܒܿܕܲܬ̤ ܠܲܕܼܡܘܼܬܼܵܐ ܕܐܲܠܵܗܵܐ . ܠܵܐ ܗ̄ܘ̣ܵܐ ܠܐܝܼܩܵܪܵܐ ܘܠܵܐ ܗ̄ܘ̣ܵܐ ܠܫܘܼܒܼܚܵܐ : ܘܠܵܘ ܠܤܸܓܼܕܬܼܵܐ : ܘܠܵܐ ܬܘܼܒܼ ܠܲܡܫܲܠܛܘܼܬܼܵܐ : ܟܲܕܼ ܛܒܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ : ܐܸܠܵܐ ܠܡܸܫܬܲܡܥܵܢܘܼܬܼܵܐ : ܒܦܲܪܨܘܿܦܵܐ ܕܲܒܼܪܵܐ ܤܵܥܪܵܐ ܗ̄ܘ̣ܵܬܼ ܐܲܝܟܼ ܪܸܥܝܵܢܵܐ ܕܐܲܠܵܗܵܐ . ܟܲܕܼ ܐܝܼܬܼ ܗ̄ܘ̣ܵܬܼ ܠܵܗ̇ ܪܸܥܝܵܢܵܐ ܕܝܼܠܹܗ : ܘܠܵܘ ܕܝܼܠܵܗ̇ . ܘܠܵܘ ܡܸܕܸܡ ܕܨܵܒܲܝܵܐ : ܐܸܠܵܐ ܗܵܘ̇ ܡܵܐ ܕܐܲܠܵܗܵܐ ܡܸܠܬܼܵܐ ܨܵܒܹ̇ܐ ܗ̄ܘ̣ܵܐ . ܗܵܕܲܐ ܗ̣̄ܝ ܓܹܝܪ ܕܡܘܼܬܼܵܐ ܕܐܲܠܵܗܵܐ : ܕܠܵܐ ܢܸܗܘܸܐ ܠܵܗ̇ ܪܸܥܝܵܢܵܐ ܘܨܒܝܼܵܢܵܐ ܕܝܼܠܵܗ̇ : pb. 91 ܐܸܠܵܐ ܕܗܵܘ̇ ܕܕܝܼܠܹܗ ܗ̄ܘ̣ ܦܲܪܨܘܼܦܵܐ ܘܲܕܼܡܘܼܬܼܵܐ . ܘܡܸܛܠ ܗܵܕܹܐ ܢܸܤܒܲܬ̤ ܠܲܕܼܡܘܼܬܼܵܐ ܕܥܲܒܼܕܵܐ ܕܡܘܼܬܹܗ ܕܐܲܠܵܗܵܐ : ܕܠܵܐ ܬܟܲܤܸܐ ܡܸܕܸܡ ܡ̣ܢ ܡܘܼܟܵܟܼܵܗ̇ ܕܲܕܼܡܘܼܬܼܵܐ ܕܥܲܒܼܪܵܐ . ܐܸܠܵܐ ܟܠܗܹܝܢ ܢܸܤܒܲܬ̤ : ܕܲܒܼܟܼܠܗܹܝܢ ܬܸܗܘܸܐ ܕܡܘܼܬܼܵܐ : ܐܲܝܟܼ ܕܲܕܼܠܵܐ ܒܘܼܨܵܪܵܐ ܬܸܥܒܿܕܝܗ̇ ܒܲܕܡܘܼܬܼܵܐ ܕܝܼܠܵܗ̇ . ܤܚ . ܕܡܸܛܠ ܡܵܢܵܐ ܢܲܤܒܵܗ̇ ܠܡܸܫܬܡܥܵܢܘܼܬܼܵܐ ܨܒܼܝܵܢܵܝܬܼܵܐ ܠܲܕܼܡܘܼܬܼܵܐ ܕܥܲܒܼܕܵܐ : ܘܠܵܘ ܠܐܘܿܪܓܵܢܵܝܬܼܵܐ ܐܵܘܕܲܥ ܕܲܕܼܠܵܐ ܨܸܒܼܝܵܢ ܐܝܼܬܹܝܗ̇ . ܡܸܛܠ ܓܹܝܪ ܕܲܠܗܵܕܹܐ ܢܲܤܒܵܗ̇ : ܐܲܝܟܼ ܕܲܢܪܝܼܡܝܼܗ̇ ܠܚܵܘܒܿܬܼܵܐ ܕܒܲܪܢܵܫܵܐ ܩܲܕܼܡܵܝܵܐ : ܘܢܸܬܸܠ ܠܹܗ ܠܲܟܼܝܵܢܵܐ ܨܲܠܡܵܐ ܗܵܘ̇ ܩܲܕܼܡܵܝܵܐ ܕܐܵܘܒܿܕܹܗ ܗ̄ܘ̣ܵܐ ܡܸܛܠ ܚܵܘܒܿܬܹܗ . ܘܵܠܝܵܐܝܼܬܼ ܠܵܗ̇ ܠܗܵܝ̇ ܕܐܸܬܼܚܲܝܒܲܬ̤ ܘܐܸܬܼܠܲܒܼܟܲܬ̤ ܘܐܸܫܬܲܥܒܿܕܲܬ̤ ܒܥܲܒܼܕܘܼܬܼܵܐ : ܒܗܘܿܢ ܒܐܲܤܘܼܪܹ̈ܐ ܟܠܗܘܿܢ ܢܲܤܒܵܗ̇ ܕܨܲܥܪܵܐ ܘܫܝܼܛܘܼܬܼܵܐ : ܟܲܕܼ ܡ̣ܢ ܦܲܪܨܘܿܦܵܐ ܕܝܼܠܹܗ ܡܸܕܼܡ ܠܵܐ ܐܲܠܵܗܵܝܵܬܐ ܘܕܐܝܼܩܵܪܵܐ ܐܵܘ ܒܲܡܫܲܠܛܘܼܬܼܵܐ . ܐܲܟܼܙܢܵܐ ܕܲܒܼܪܵܐ : ܕܟܲܕܼ ܥܕܲܟܹܝܠ ܛܠܸܐ : ܠܵܐ ܗ̄ܘ̣ܵܐ ܒܲܡܫܲܒܠܛܘܼܬܼܵܐ ܩܢܸܐ ܕܢܸܗܘܸܐ ܝܵܪܬܵܐ ܐܵܘ ܡܵܪܵܐ ܕܟܼܠ : ܐܸܠܵܐ ܒܡܸܫܬܲܡܥܵܢܘܼܬܼܵܐ . ܗܵܟܲܢܵ ܐܵܦ ܕܡܘܼܬܼܵܐ ܕܥܲܒܼܕܵܐ ܕܲܢܤܲܒܼ ܠܦܲܪܨܘܿܦܵܐ ܕܝܼܠܹܗ : ܐܲܝܟܼ ܕܡܘܼܬܼܵܐ ܕܥܲܒܼܕܵܐ ܩܲܒܿܠܵܗ̇ . ܠܵܘ ܠܲܡܫܲܠܛܘܼܬܼܵܐ : ܐܸܠܵܐ ܠܡܸܫܬܲܡܥܵܢܘܼܬܼܵܐ . ܘܡܸܫܬܲܡܥܵܘܼܬܼܵܐ ܗܵܕܹܐ ܟ̱ܠܵܗ̇ : ܐܲܝܕܵܐ ܕܡܸܢܵܗ̇ ܡܸܬܼܝܲܠܕܵܐ ܡܸܫܬܲܡܥܵܢܘܼܬܼܵܐ ܚܲܬܿܝܼܬܼܵܐܝܼܬܼ ܕܲܕܼܠܵܐ ܚܛܗܹ̈ܐ : ܘܐܸܬܼܚܙܝܼ ܫܲܪܝܪܵܐܝܼܬܼ pb. 92 ܕܠܵܐ ܚܛܵܗ̈ܝܼܢ . ܟܲܕܼ ܗܵܟܹܝܠ ܡ̣ܢ ܟܠܗܹܝܢ ܥܸܠ̈ܠܵܬܼܵܐ ܕܡܸܢܗܹܝܢ ܗܵܘ̇ܝܵܐ ܠܵܐ ܡܸܫܬܲܡܥܵܢܘܼܬܼܵܐ ܢܸܫܬܵܘܙܲܒܼ ܐ̄ܢܵܫ : ܗܵܝܕܹܝܟܼ ܕܲܟܼܝܵܐܝܼܬܼ ܘܲܕܼܠܵܐ ܦܘܼܠܵܓܼ ܡܸܬܼܚܙܸܐ ܕܐܝܼܬܼܵܘܗܝ ܕܠܵܐ ܚܛܵܗܹ̈ܐ . ܡܸܛܠ ܗܵܢܵܐ : ܐܵܦ ܡܸܢܹܗ ܕܲܟܼܝܵܢܵܐ ܕܲܚܛ̣ܵܐ ܢܤܲܒܼ . ܕܠܵܐ ܟܲܕܼ ܢܸܤܲܒ̣ ܡ̣ܢ ܟܝܵܢܵܐ ܐܲܝܢܵܐ ܕܠܵܐ ܐܝܼܬܼܵܘܗܝ ܡܩܲܒܿܠܵܢܵܐ ܕܲܚܛܵܗܹ̈ܐ : ܡܸܤܬܿܒܲܪ ܕܡ̣ܢ ܟܝܵܢܵܐ ܐܝܼܬܼ ܠܹܗ ܗܵܝ̇ ܕܠܵܐ ܢܸܚܛܸܐ : ܘܠܵܐ ܗ̄ܘ̣ܵܐ ܡ̣ܢ ܡܸܫܬܲܡܥܵܢܘܼܬܹܗ . ܐܸܠܵܐ ܟܲܕܼ ܐܝܼܬܲܝܗܹܝܢ ܟܠܗܹܝܢ ܗܵܠܹܝܢ ܕܐܝܼܬܼ ܠܹܗ ܠܲܟܼܝܵܢܲܢ : ܚܸܡܬܼܵܐ : ܘܪܸܓܿܬܼܵܐ : ܘܚܘܼ̈ܫܒܹܐ : ܘܲܒܼܕܼܘܼܪܵܓܼܵܐ ܘܲܒܼܬܲܪܒܿܝܼܬܼܵܐ ܕܟܼܠ ܩܵܘܡܬܼܵܐ : ܐܦ ܗܵܠܹܝܢ ܡܸܬܼܪܲܒܿܝܵܢ ܗ̣̄ܘܲܝ̈ : ܐܸܫܬܲܪܲܪ ܒܚܘܼ̈ܫܵܒܹܐ ܕܡܸܫܬܲܡܥܵܢܘܼܬܼܵܐ : ܤܛ . ܕܡܸܛܠ ܡܵܢܵܐ ܠܵܘ ܒܦܘܼܩܕܵܢܹ̈ܐ ܐ̄ܚܪܵܢܹܐ ܐܲܝܟܼ ܐܵܕܼܵܡ ܩܲܒܿܠܵܗ̇ ܠܡܸܫܬܲܡܥܵܢܘܼܬܼܵܐ : ܐܸܠܵܐ ܠܟܼܠܗܘܿܢ ܦܘܼ̈ܩܕܵܢܹܐ ܩܒܸܿܠ̣ ܘܠܵܘ ܠܚܲܕܼܚܕܼܵܢܹ̈ܐ . ܘܲܒܼܠܗܘܿܢ ܦܘܼ̈ܩܕܵܢܹܐ ܩܲܕܼܡܵܝܹ̈ܐ : ܦܘܼܢܵܝܹܗ ܠܡܸܫܬܲܡܥܵܢܘܼܬܼܵܐ : ܘܠܵܘ ܒܲܐ̄ܚܪ̈ܵܢܹܐ : ܕܠܵܐ ܢܸܤܬܿܒܲܪ ܕܡܸܛܠ ܦܫܝܼܩܘܼܬܼܗܘܿܢ ܐܸܫܟܲܚ ܕܢܸܙܟܸܿܐ . ܘܠܵܐ ܬܘܼܒܼ ܒܐܲܝܠܹܝܢ ܕܐܲܟܼܡܵܐ ܒܗܘܿܢ ܓܘܼܪܵܓܼܵܐ ܕܐܝܼܩܵܪܵܐ ܘܲܕܼܚܲܠܵܐ ܘܲܕܿܬܸܫܒܿܘܿܚܬܼܵܐ ܐܸܬܼܚܲܫܲܚ ܗ̄ܘ̣ܵܐ ܒܡܸܫܬܲܡܥܵܢܘܼܬܼܵܐ : ܐܸܠܵܐ ܒܐܲܝܠܹܝܢ ܕܲܒܼܡܸܤܟܹܿܢܘܼܬܼܵܐ ܘܒܲܨܪܝܼܟܼܘܼܬܼܵܐ ܘܲܒܼܫܝܼܛܘܼܬܼܵܐ ܘܒܲܡܚܝܼܠܘܼܬܼܵܐ : ܡܸܫܟܿܚܝܼܢ ܗ̄ܘ̣ܵܘ ܕܢܲܗܪܘܼܢ ܠܚܘܼ̈ܫܵܒܹܐ ܘܡܸܫܬܲܡܥܵܢܘܼܬܼܵܐ . ܗܵܠܹܝܢ ܕܐܵܦܠܵܐ ܚܲܕܼ ܓܘܼܪܵܓܼܵܐ ܐܝܼܬܼ ܒܗܹܝܢ ܠܡܸܫܬܲܡܥܵܢܘܼܬܼܵܐ : ܐܸܠܵܐ ܠܪܲܦܝܘܼܬܼܵܐ ܝܲܬܿܝܼܪܵܐܝܼܬܼ ܘܲܠܡܲܗܡܝܵܢܘܼܬܼܵܐ : pb. 93 ܘܲܒܼܡܸܕܸܡ ܠܵܐ ܡܸܬܼܥܲܕܲܪ ܗ̄ܘ̣ܵܐ . ܒܲܠܚܘܿܕܼ ܕܹܝܢ ܠܗܵܕܹܐ ܝܲܐܝܼܒܼ : ܠܡܸܫܬܿܡܵܥܘܼ ܠܐܲܠܵܗܵܐ : ܘܡܲܚܸܒ̣ ܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ . ܥ . ܕܡܸܛܠ ܡܵܢܵܐ ܒܕܼܘܼܒܵܪܹ̈ܐ : ܕܠܵܐ ܝܲܨܝܼܦܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܒܐ̄ܢܵܫܵܝ̈ܬܼܵܐ ܡ̣ܢ ܐܲܠܵܗܘܼܬܹܗ . ܘܡܸܛܠ ܗܵܢܵܐ : ܟܲܕܸ ܒܟܼܠ ܨܪܝܼܟܼ ܗ̄ܘ̣ܵܐ : ܘܲܒܼܕܵܠܩܘܼ̈ܒܼܠܵܝܵܬܼܵܐ ܩܛܝܼܪܵܐܝܼܬܼ ܡܸܬܼܢܲܬܲܦ ܗ̄ܘ̣ܵܐ : ܗ̤ܘ ܒܡܸܕܸܡ ܠܵܐ ܐܸܨܛܠܝܼ ܡ̣ܢ ܪܸܥܝܵܢܵܐ ܕܐܲܠܵܗܵܐ : ܟܲܕܼ ܛܵܒܼ ܒܟܼܠܗܹܝܢ ܗܸܠܹܝܢ ܐܸܬܼܚܲܫܲܚ ܗ̄ܘ̣ܵܐ ܤܵܛܵܢܵܐ ܠܡܲܪܚܵܩܘܼܬܹܗ ܡ̣ܢ ܪܸܥܝܵܢܵܐ ܕܐܲܠܵܗܵܐ . ܘܝܲܬܿܝܼܪܵܐܝܼܬܼ ܒܥ̣ܵܗ̇ ܗ̄ܘ̣ܵܐ ܤܵܛܵܢܵܐ ܠܗܵܕܹܐ : ܡܸܛܠ ܕܲܚ̣ܙܵܝܗܝ ܕܠܵܐ ܐܝܼܬܼ ܠܹܗ ܝܵܨ̇ܘܿܦܵܐ . ܐܵܦܠܵܐ ܓܹܝܪ ܡܸܬܼܚܲܙܝܵܐ : ܕܡ̣ܢ ܫܘܼܪܵܝܵܐ ܥܒܲܕܼ ܐܵܬܼ̈ܘܵܬܼܵܐ . ܘܠܵܐ ܬܘܼܒܼ ܕܫܘܼܛܵܢܵܐ ܐܝܼܬܼ ܗ̄ܘ̣ܵܐ ܠܹܗ ܠܡܲܠܵܦܘܼ : ܐܸܠܵܐ ܠܡܸܫܬܲܥܒܵܕܼܘܼ ܒܲܠܚܘܿܕܼ : ܘܲܠܡܸܛܲܪ ܟܠܗܘܿܢ ܦܘܼܩ̈ܕܵܢܹܐ . ܟܲܕܼ ܥܲܡ ܟܠܢܵܫ ܡܸܬܼܗܲܦܲܟܼ ܗ̄ܘ̣ܵܐ : ܘܐܲܝܟܵܐ ܕܟܼܠܗܘܿܢ ܦܘܼܩ̈ܕܵܢܹܐ ܡ̣ܢ ܟܠ ܓܲܒܿܝܼ̈ܢ ܟܪܝܼܟܝܼܢ ܗ̄ܘ̣ܵܘ : ܘܲܡܚܵܘܹܝܢ ܗ̄ܘ̣ܵܘ ܠܒܼܝܼܒܼܘܼܬܹܗ ܕܠܵܐ ܡܸܫܬܲܡܥܵܢܘܼܬܼܵܐ : ܒܡܸܨܥܲܬܼ ܟܠܗܘܿܢ ܐܸܬܿܕܲܒܲܪ ܚܲܝܠܬܼܵܢܵܠܐܝܼܬܼ : ܟܲܕܼ ܠܵܐ ܡܸܕܸܡ ܝܲܬܿܝܼܪ ܐܵܘ ܡܫܲܚܠܦܵܐ ܐܝܼܬܼ ܗ̄ܘ̣ܵܐ ܒܲܚܫܲܚܬܼܵܐ ܕܤܲܝܒܵܪܬܹܗ : ܐܸܠܵܐ ܒܗܹܝܢ ܒܗܵܠܹܝܢ ܕܓܼܵܘܵܐ ܡܸܬܼܚܲܫܲܚ ܗ̄ܘ̣ܵܐ ܐܲܝܟܼ ܟܠܢܵܫ . ܕܠܵܐ ܢܸܤܬܿܒܲܪ : ܕܡܸܛܠ ܡܸܬܼܢܲܛܪܵܢܘܼܬܼܵܐ ܕܲܒܼܗܵܠܹܝܢ : ܡܸܬܼܠܒܸܟܼ ܡ̣ܢ ܚܛܝܼܬܼܵܐ . ܘܒܸܠܥܵܕܼ ܡ̣ܢ ܗܵܠܹܝܢ : ܠܵܐ ܡܸܫܟܲܚ ܗ̄ܘ̣ܵܐ ܠܡܸܬܼܠܒܼܵܟܼܘܼ . ܡܸܛܠܗܵܢܵܐ : ܟܲܕܼ ܠܵܥܹ̇ܣ ܗ̄ܘ̣ܵܐ ܘܫܵܬܹ̇̄ܐ ܗ̄ܘ̣ܵܐ : ܢܵܛܲܪ ܟܠܗܘܿܢ ܦܘܼܩ̈ܕܵܢܹܐ . ܘܒܲܐܝܠܹܝܢ ܕܲܫܚܵܩܵܐ ܘܲܕܕܼܘܼܥܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ : ܡܫܲܪܲܪ ܗ̄ܘ̣ܵܐ pb. 94 ܒܚܘܼܫܒܹܗ : ܟܲܕܼ ܩܒܼܝܼܥ ܗ̄ܘ̣ܵܐ ܨܒܼܝܵܢܹܗ ܒܨܒܼܝܵܢܵܐ ܕܠܵܗܵܐ : ܘܠܲܝܬܿ ܗ̄ܘ̣ܵܐ ܡܸܕܸܡ ܕܢܵܬܹ̇ܦ ܗ̄ܘ̣ܵܐ ܘܦܵܪܹܫ ܠܹܗ ܡܸܢܹܗ . ܠܵܐ ܗ̄ܘ̣ܵܐ ܓܹܝܪ ܠܢܲܦܫܹܗ ܚܲܝ ܗ̄ܘ̣ܵܐ : ܐܸܠܵܐ ܠܗܵܘ̇ ܕܕܼܝܼܠܹܗ ܗ̄ܘ̣ܵܐ ܦܲܪܨܘܿܦܵܐ . ܘܢܲܛܪܹܗ ܠܦܲܪܨܘܿܦܵܐ ܕܠܵܐ ܟܘܼ̈ܬܼܡܵܬܼܵܐ : ܘܲܕܼܠܵܐ ܫܘܼ̈ܡܵܬܼܵܐ : ܘܒܼܐܝܼܕܹܗ ܝܲܗ̣̄ܒܼܠܹܗ ܠܲܟܼܝܵܢܹܗ ܙܵܟܼܘܼܬܼܵܐ . ܥܐ . ܡܸܛܠ ܡܵܢܵܐ ܡܩܲܒܸܠ ܗ̄ܘ̣ܵܐ ܡܲܥܡܘܿܕܼܝܼܬܹܗ ܕܝܘܿܚܲܢܵܢ : ܡ̣ܢ ܒܵܬܲܪ ܕܠܵܐ ܚܛܵܗܹ̈ܐ ܐܸܬܼܚܙܝܼ . ܘܡܸܛܠ ܕܲܒܼܟܼܠܗܹܝܢ ܡܠܸܐ ܗ̄ܘ̣ܵܐ ܡܸܫܬܲܡܥܵܢܘܼܬܼܵܐ : ܐܲܝܟܼ ܪܹܫܵܝܵܬܼܵܐ ܩܲܒܿܠܵܗ̇ ܗ̄ܘ̣ܵܐ ܠܡܲܥܡܘܿܕܼܝܼܬܹܗ ܕܝܘܼܚܲܢܵܢ ܒܲܕܸܡܘܼܬܼܵܐ ܕܟܼܠܢܵܫ . ܘܟܲܕܸ ܛܵܒܼ ܠܵܐ ܤܢܝܼܩ ܗ̄ܘ̣ܵܐ : ܐܲܝܟܼ ܡܲܢ ܕܲܕܼܠܵܐ ܚܛܗܹ̈ܐ ܐܝܼܬܼܵܘܗܝ ܗ̄ܘ̣ܵܐ : ܡܸܛܠ ܤܘܿܓܼܵܐܐ ܕܡܸܫܬܲܡܥܵܢܘܼܬܹܗ ܐܲܝܟܼ ܤܢܝܼܩܵܐ ܩܲܒܿܠܵܗ̇ : ܕܡܸܫܬܲܡܥܵܢܘܼܬܼܵܐ ܓܹܝܪ ܪܹܫܵܝܬܼܵܐ ܐܝܼܬܹܝܗ̇ : ܕܠܵܐ ܗ̄ܘ̣ܵܐ ܐܲܝܟܼ ܕܲܦܐܸܐ ܠܐܝܼܩܵܪܹܗ ܘܲܠܫܘܼܒܼܚܹܗ ܢܸܗܘܸܐ : ܐܸܠܵܐ ܬܚܹܝܬܼ ܡܸܫܬܲܡܥܵܢܘܼܬܼܵܐ ܕܦܵܩܘܿܕܼܵܐ . ܘܲܕܼܝܲܬܿܝܼܪܵܐ ܡ̣ܢ ܗܵܕܹܐ : ܕܠܵܘ ܒܲܠܚܘܿܕܼ ܕܠܹܗ ܢܲܪܦܸܐ ܠܡܲܥܡܵܕܼܘܼ : ܐܸܠܵܐ ܕܐܵܦ ܡܸܢܹܗ ܢܸܬܼܥ̱ܡܸܕܼ ܐܲܝܟܼ ܚܲܝܵܒܼܵܐ ܘܡܸܙܕܲܟܼܝܵܢܵܐ ܘܲܤܢܝܝܼܩ ܥܲܠ ܫܪܵܝܵܐ . ܕܐܲܝܟܼ ܗܵܕܹܐ ܓܹܝܪ ܐܝܼܬܹܝܗ̇ ܡܸܫܬܲܡܥܵܢܘܼܬܼܵܐ ܕܲܒܼܟܼܠ ܡܸܕܸܡ : ܕܡܸܕܸܡ ܒܦܲܪܨܘܿܦܵܐ ܕܝܼܠܹܗ ܠܵܐ ܢܸܒܼܥܸܐ ܘܢܸܬܼܒܲܥ : ܐܸܠܵܐ ܕܗܵܘ̇ ܕܕܼܝܼܠܹܗ ܗ̄ܘ̣ ܦܲܪܨܘܿܦܵܐ : ܘܨܒܼܝܵܢܵܐ ܕܝܼܠܹܗ ܢܸܩܢܸܐ . ܒܗܵܝ̇ ܕܕܼܝܼܠܹܗ ܗ̄ܘ̣ ܦܪܨܘܿܦܵܐ ܡܵܪܵܢܵܐܝܼܬܼ : ܘܲܠܦܲܪܨܘܿܦܹܗ ܦܲܪܨܘܿܦܵܐ ܕܝܼܠܹܗ ܢܸܚܫܒܼܝܼܘܗܝ : ܘܚܲܕܼ ܐܝܼܬܼܵܘܗܝ ܦܲܪܨܘܿܦܵܐ . ܡܸܛܠ ܗܵܢܵܐ : ܡ̣ܢ ܠܥܸܠ ܚܵܘܝܼܗ ܐܲܒܼܵܐ ܟܲܕܼ ܐܵܡܲ݁ܪ : pb. 95 ܐܲܢ̄ܬܿܘܼ ܒܹܪܝ ܚܲܒܿܝܼܒܼܵܐ : ܒܵܟܼ ܐܸܨܛ̇ܒܼܝܼܬܼ . ܘܪܘܼܚܵܐ ܕܩܘܼܕܫܵܐ ܕܢܸܚܬܲܬ̤ ܒܲܕܡܘܼܬܼ ܝܵܘܢܵܐ ܘܩܵܘܝܲܬ̤ ܥܠܵܘܗܝ : ܘܠܵܘ ܒܪܵܐ ܐܵܡܲ݁ܪ ܕܲܢܚܸܬܼ . ܡܸܛܠ ܕܗ̤ܘ ܐܝܼܬܼܵܘܗܝ ܒܪܵܐ ܗܵܘ̇ ܕܩܢ̣ܵܐ ܦܲܪܨܘܿܦܹܗ : ܘܠܲܐܝܠܹܝܢ ܕܲܕܼܗܵܢܵܐ ܐܸܢܹܝܢ ܥ̣ܒܲܕܼ ܐܸܢܹܝܢ ܦܲܪܨܘܿܦܵܐ ܕܝܼܠܹܗ : ܠܵܘ ܟܲܕܼ ܦܪܲܫ̣ ܡܸܢܹܗ . ܡܸܛܠ ܗܵܢܵܐ ܚܲܕܼܘܼ ܐܵܦ ܒܝܼܠܝܼܕܼܘܼܬܼܵܐ ܕܒܸܤܪܵܐ . ܪܘܼܚܵܐ ܠܲܡ ܕܩܘܼܕܼܫܵܐ ܬܹܐܬܸܐ : ܘܚܲܝܠܹܗ ܕܥܸܠܵܝܵܐ ܢܲܓܸܢ ܥܠܲܝܟܿܝ . ܡܸܛܠ ܗܵܢܵܐ ܐܵܦ ܗܵܘ̇ ܕܡܸܬܼܝܼܠܸܕܼ ܡܸܢܹܟܼܝ ܩܲܕܝܼܫܵܐ : ܢܸܬܼܩܪܸܐ ܒܪܵܐ ܕܐܲܠܵܗܵܐ . ܘܠܵܐ ܐܸܡ݂ܲܪ ܟܠ ܟ̱ܠܹܗ ܕܲܒܼܪܵܐ ܢܹܐܬܸܐ . ܡܸܛܠ ܕܗܵܘ̇ ܕܢܲܤܒܹܗ ܠܦܲܪܨܘܿܦܹܗ : ܠܵܘ ܐ̄ܚܪܹܢܵܐ ܗ̄ܘ̣ . ܐܸܠܵܐ ܗ̤ܘ ܟܲܕܼ ܗ̤ܘ ܗܵܘ̇ ܕܠܡܦܲܪܢܤܵܢܘܼܬܼܵܐ ܕܥܲܠ ܐܲܦܲܝ̈ܢ ܕܝܼܠܲܢ ܝܲܗ̣̄ܒܼ ܠܹܗ : ܡܸܛܠ ܥܸܠ̈ܠܵܬܐ ܗܵܢܹܝܢ ܕܩܲܕܼܡܸܢ ܐܸܡܲܪܢ . ܥܒ . ܕܡܸܛܠ ܡܵܢܵܐ ܗܘܼܦܵܟܼܵܘ̈ܗܝ ܥܲܡ ܟܠܢܵܫ ܥ̣ܒܲܕܼ ܗ̄ܘ̣ܵܐ : ܘܡ̣ܢ ܒܵܬܲܪ ܗܵܠܹܝܢ ܐܸܬܿܕܒܲܪ ܠܡܲܕܼܒܿܪܵܐ . ܘܡܸܛܠ ܕܡܸܤܬܲܒܲܪ ܗ̄ܘ̣ܵܐ ܕܝܲܬܿܝܼܪ ܡ̣ܢ ܟܠ ܐܝܼܬܼܿܘܗܝ ܢܵܛܘܿܪܵܐ ܕܦܘܼܩ̈ܕܵܢܹܐ : ܡܸܛܠ ܗܘܼܦܵܟܲܘ̈ܗܝ ܕܲܠܘܵܬܼ ܟܠ ܐ̄ܢܵܫ : ܟܲܕܼ ܕܹܝܢ ܒܤܲܓܝܼ̈ܐܬܼܵܐ ܢܸܫܬܵܘܚܲܪ ܗ̄ܘ̣ܵܐ : ܦܫܝܼܩ ܠܩܘܼܒܼܠܗ ܐܲܝܟܵܐ ܕܠܲܝܬܿ ܡܸܕܸܡ ܕܡܸܢܹܗ ܢܸܬܼܥܲܕܲܪ : ܢܦܲܩ̣ ܠܹܗ ܠܡܕܼܒܿܪܵܐ ܒܲܠܚܘܿܕܼܵܘܗܝ ܠܡܸܬܼܢܲܤܵܝܘܼ ܡ̣ܢ ܐܵܟܹ̇ܠܩܲܪܨܵܐ . ܟܲܕܸ ܨܪܝܼܟܼ ܗ̄ܘ̣ܵܐ ܡ̣ܢ ܟܠܗܹܝܢ ܐܲܝܠܹܝܢ ܕܲܒܼܥܵܠܡܵܐ ܘܡ̣ܢ ܗܵܝ̇ ܕܡܸܤܬܲܒܼܪܵܐ ܗ̄ܘ̣ܵܬܼ ܬܥܝܼܫܘܼܬܼܵܐ ܘܐܲܝܼܨܘܼܬܼܵܐ : ܡܸܛܠ ܡܸܬܼܪܲܚܩܵܢܘܼܬܼܵܐ ܕܡ̣ܢ ܟܠ ܡܸܕܸܡ : ܠܗܵܕܹܐ pb. 96 ܟ̱ܠܵܗ̇ ܪܹܫܵܝܘܼܬܼܵܐ ܤܠܸܩ̣ : ܐܲܝܟܼ ܟܡܵܐ ܕܡܸܫܟܲܚ ܡܸܬܼܥܲܠܸܐ ܚܲܝܠܵܐ ܦܲܓܼܪܵܢܵܐ . ܘܲܚܠܵܦ ܚܹܐܦܹ̈ܐ ܕܲܪ̈ܓܼܝܼܓܼܵܬܼܵܐ ܕܢܲܦܫܵܐ : ܗܵܝ̇ ܕܐܲܠܵܗܵܐ ܐܲܚܝܼܕܼ ܗ̄ܘ̣ܵܐ ܐܲܝܟܼ ܠܵܐ ܓܘܼܫܡܑܵܐ : ܟܲܕܼ ܠܵܐ ܡܸܬܼܦܢܸܐ ܗ̄ܘ̣ܵܐ ܥܲܠ ܦܲܓܼܪܹܗ : ܐܲܝܟܼ ܡ̇ܢ ܕܕܼܝܼܠܹܗ ܐܝܼܬܼܵܘܗܝ : ܐܸܠܵܐ ܕܲܠܒܲܪ ܡܸܢܹܗ . ܗܵܕܹܐ ܓܹܝܪ ܐܝܼܬܹܝܗ̇ ܒܲܠܚܘܿܕܼ ܕܨܲܠܡܵܐ ܕܐܲܠܵܗܵܐ : ܘܕܲܐܝܢܵܐ ܕܢܵܛܲ݁ܪ ܨܲܠܡܵܐ ܕܐܲܠܵܗܵܐ : ܕܢܸܨܒܸܿܐ ܗܵܘ̇ ܡܵܐ ܕܐܲܠܵܗܵܐ ܐܲܒܼܵܐ . ܘܡܸܛܠ ܕܡܸܕܸܡ ܐ̄ܚܪܹܝܢ ܠܲܝܬܿ ܗ̄ܘ̣ܵܐ : ܕܲܒܼܟܼܠ ܡܵܐ ܕܐܵܡܲ݁ܪ ܗ̄ܘ̣ܵܐ ܐܸܵܟܹ̇ܠܩܲܪܨܵܐ : ܐܲܝܟܼ ܐܲܝܢܵܐ ܕܠܲܒܲܪ ܗ̄ܘ̣ܵܐ ܡ̣ܢ ܨܒܼܝܵܢܵܐ ܕܐܲܠܵܗܵܐ : ܐܲܒܼܗܬܹܗ . ܡܲܤܸܩ ܠܵܗ̇ ܠܢܲܦܫܹܗ ܠܘܵܬܼ ܐܲܠܵܗܵܐ : ܟܲܕܼ ܡܠܲܚܸܡ ܠܗܹܝܢ ܕܨܒܼܝܵܢܹܗ ܠܨܒܼܝܵܢܵܐ ܕܐܲܠܵܗܵܐ . ܐܲܝܟܼ ܕܒܲܠܚܘܿܕܼ ܨܲܠܡܵܐ ܕܪܹܫ ܛܘܼܦܤܵܐ ܢܸܗܘܸܐ : ܘܠܵܘ ܕܝܵܬܹܗ . ܨܲܠܡܵܐ ܓܹܝܪ ܠܝܵܬܹܗ ܕܠܵܐ ܕܡܘܼܬܼܵܐ ܐܝܼܬܼܵܘܗܝ : ܕܡܘܼܬܼܵܐ ܓܹܝܪ ܕܝܼܠܵܝܬܼܵܐ ܐܝܼܬܼ ܠܹܗ ܗܵܝ̇ ܕܪܹܫ ܛܘܼܦܤܵܐ . ܘܐܝܼܬܲܝܗܘܿܢ ܡ̇ܢ ܬܲܪ̈ܲܝܗܘܿܢ : ܗ̤ܘ ܟܲܕܼ ܗ̤ܘ ܘܲܚܕܼܵܐ ܚܙܵܬܼܵܐ . ܡܸܛܠ ܕܒܲܥ̇ܒܼܵܕܹ̈ܐ ܢܲܛܪܵܗ̇ ܠܲܕܼܡܘܼܬܼܵܐ ܕܐܲܠܵܗܵܐ : ܒܦܲܓܼܪ̈ܵܢܵܝܵܬܼܵܐ ܡ̣ܢ ܟܠܗܘܿܢ ܚܲܫܹ̈ܐ ܕܦܲܓܼܪܵܐ . ܘܓܲܒܼܝܵܐ ܗ̄ܘ̣ܵܬܼ ܠܹܗ : ܕܨܒܼܝܵܢܵܐ ܕܐܲܠܵܗܵܐ ܢܸܗܘܸܐ : ܘܠܵܐ ܕܒܸܤܪܵܐ . ܘܥܲܒܼܕܵܗ̇ ܠܹܗ ܕܡܘܼܬܼܵܐ ܒܲܥ̇ܒܼܵܪܹ̈ܐ : ܕܢܸܨܒܸܿܐ ܗܵܘ̇ ܡܵܐ ܕܗ̤ܘ ܨܵܒܹ̇ܐ ܒܹܗ : ܕܢܸܗܘܸܐ ܚܲܕܼ : ܘܗ̤ܘ ܟܲܕܼ ܗ̤ܘ ܨܒܼܝܵܢܵܐ ܒܲܬܼܪ̈ܲܝܗܘܿܢ : ܘܚܲܕܼ ܦܲܪܨܘܿܦܵܐ ܕܠܵܐ ܦܘܼܠܵܓܼ . ܗܵܢܵܐ ܗܵܘ̇ : ܘܗܵܘ̇ ܗܵܢܵܐ . ܟܲܕܼ ܡܩܵܘܸܐ ܗܵܢܵܐ ܘܗܵܘ̇ : ܟܲܕܼ ܡܫܲܪܲܪ ܗ̄ܘ̣ܵܐ ܒܟܼܠܗܹܝܢ : pb. 97 ܒܢܸܤܝ̈ܘܿܢܹܐ ܦܲܓܼܪ̈ܵܢܹܐ ܘܢܲܦܫܵܢܹ̈ܐ : ܒܲܡܕܼܝ̈ܢܵܬܼܵܐ ܘܲܒܼܕܼܒܿܪܵܐ : ܟܲܕܼ ܦܘܼܪܫܵܢܵܐ ܡܸܕܸܡ ܠܲܝܬܿ ܗ̄ܘ̣ܵܐ ܒܲܢܛܘܼܪܬܹܐ ܘܲܒܼܡܸܫܬܲܥܒܿܕܼܵܢܘܼܬܹܗ . ܥܓ . ܥܲܠ ܗܵܝ̇ : ܕܟܲܕܼ ܡܲܠܟܿܘܼܬܼܵܐ ܕܲܫܡܲܝܵܐ ܡܲܟܼܪܸܙ ܗ̄ܘ̣ܵܐ ܠܲܢ : ܐܝܼܩܵܪܵܐ ܢܤܲܒܼ ܙܵܟܼܘܼܬܼܵܐ ܕܠܵܐ ܚܛܵܗ̈ܝܼܢ . ܡܸܟܹܝܠ ܐܲܝܟܼ ܡ̇ܢ ܕܲܙܟܼܵܐ ܗ̄ܘ̣ܵܐ ܘܐܸܬܼܢܲܨܲܚ ܒܟܼܠܗܹܝܢ : ܐܸܬܼܝܼܗܸܒܼ ܠܹܗ ܫܘܼܠܛܵܢܵܐ ܚܠܵܦ ܐܝܼܩܵܪܵܐ ܕܙܵܟܼܘܼܬܹܗ : ܠܡܲܟܼܪܵܙܘܼ ܘܠܲܡܤܲܒܵܪܘܼ ܤܒܲܪܬܼܵܐ ܕܡܲܠܟܿܘܼܬܼܵܐ ܕܲܫܡܲܝܵܐ : ܟܲܕܼ ܐܵܡܲ݁ܪ : ܐܸܬܼܠܲܒܲܒܼܘ : ܐܸܢܵܐ ܙܟܹܝ̇ܬܹܗ ܠܥܵܠܡܵܐ . ܗܵܫܵܐ ܕܝܼܢܹܗ ܗ̄ܘ̣ ܕܥܠܡܵܐ ܗܵܢܵܐ : ܗܵܫܵܐ ܐܲܪܟܿܘܿܢܹܗ ܕܥܵܠܵܡܵܐ ܗܵܢܵܐ ܐܸܬܼܚܲܝܲܒܼ . ܘܐܸܢܵܐ ܡܵܐ ܕܐܸܬܿܬܿܪܝܼܡܹ̇ܬܼ ܡ̣ܢ ܐܲܪܥܵܐ : ܐܸܓܸܕܼ ܠܟܼܠܢܵܫ ܠܘܵܬܼܝ . ܘܟܲܕܼ ܛܵܒܼ ܒܪܵܐ ܐܝܼܬܼܵܘܗܝ : ܡ̣ܢ ܕܚܸܠ̱ܬܼܵܐ ܘܚܲܫܹ̈ܐ ܕܲܤܒܲܠ̣ ܝܲܠܦܵܗ̇ ܠܡܸܫܬܲܡܥܵܢܘܼܬܼܵܐ : ܘܐܸܬܼܓܿܡܲܪ ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܲܡܥܝܼܢ ܠܹܗ ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ . ܘܐܸܫܬܲܕܲܪ ܠܡܲܠܵܦܘܼ ܠܟܼܠܢܵܫ : ܘܲܠܡܸܥܒܲܕܼ ܐܵܬܼ̈ܘܵܬܼܵܐ ܘܬܸܕܡܪ̈ܵܬܼܵܐ ܘܐܵܤ̈ܘܵܬܼܵܐ ܥܲܡ ܐ̄ܚܪܵܢܝܵܬܼܵܐ ܟܠܗܹܝܢ . ܠܵܘ ܡܸܛܠ ܕܢܸܬܼܪܲܓܼܪܲܓܼ ܘܢܸܬܼܚܲܦܲܛ ܠܡܸܫܬܲܡܥܵܢܘܼܬܼܵܐ : ܐܸܠܵܐ ܠܗܲܝܡܵܢܘܼܬܼܵܐ ܕܐܲܝܠܹܝܢ ܕܝܵܠܦ̇ܝܼܢ ܗ̄ܘ̣ܵܘ : ܐܸܬܼܚܲܫܲܚ ܗ̄ܘ̣ܵܐ ܒܗܵܠܹܝܢ ܟܠܗܹܝܢ ܠܡܸܫܬܲܡܥܵܢܘܼܬܼܵܐ ܕܝܼܠܗܘܿܢ ܕܝܵܠܘܿܦܹ̈ܐ ܥܕܲܡܵܐ ܓܹܝܪ ܠܙܲܒܼܢܵܐ ܕܙܵܟܼܘܼܬܹܗ ܡܸܬܼܟܲܬܲܫ ܗ̄ܘ̣ܵܐ : ܕܲܢܫܲܪܲܪ ܒܐܲܠܵܗܵܐ ܠܨܲܠܡܵܐ ܕܐܸܬܼܝܼܗܸܒܼ ܠܹܗ . ܡܸܛܠ ܕܹܝܢ ܕܩܲܝܡܹܗ ܠܨܲܠܡܵܐ ܕܝܼܠܹܗ ܒܟܼܠ ܢܸܤܝܘܿܢܝܼ̈ܢ ܡܫܲܡܠܝܵܐܝܼܬܼ ܘܲܕܼܠܵܐ ܒܘܼܨܵܪ : pb. 98 ܘܲܕܼܠܵܐ ܚܲܤܝܼܪ ܗ̄ܘ̣ܵܐ ܡܸܕܸܡ : ܥܲܠ ܐܲܦܲܝ̈ܢ ܡܸܟܹܿܝܠ ܡܸܬܿܕܲܒܲܪ ܗ̄ܘ̣ܵܐ : ܟܲܕܼ ܡܸܬܼܚܲܦܲܛ ܕܠܲܢ ܫܒܲܝ̈ܐ ܢܫܵܙܸܒܼ ܡ̣ܢ ܩܛܝܼܪܹܗ ܕܲܛܪܘܼܢܵܐ : ܘܢܸܓܿܕܲܢ ܠܘܵܬܹܗ : ܘܢܸܥܒܿܕܲܢ ܠܟܼܠܲܢ ܒܢܲܝ̈ ܡܲܠܟܿܘܼܬܼܵܐ ܕܝܼܠܹܗ : ܫܵܘ̈ܬܵܦܹܐ ܘܝܵܪ̈ܘܿܬܹܐ ܘܲܒܼܢܲܝ̈ܐ ܕܐܲܠܵܗܵܐ . ܕܠܵܐ ܒܘܼܝܵܐܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ ܚܵܘܒܹܿܗ ܕܲܛܪܘܼܢܵܐ : ܐܸܡܲܬܼܝ ܕܡ̣ܢ ܪܹܫܵܢܘܼܬܹܗ ܓܲܠܝܵܐܝܼܬܼ ܢܲܪܡܹܝܘܗܝ . ܘܡ̣ܢ ܕܐܲܪܡܹܝܗ : ܐܵܦ ܥܘܼܫܢܹܗ ܢܸܠܒܿܘܿܟܼ . ܘܡܵܐ ܕܠܲܒܼܟܹܗ : ܠܵܐ ܬܸܤܦܲܩ ܠܹܗ ܙܵܟܼܘܼܬܼܵܐ ܕܝܼܠܹܗ : ܐܸܠܵܐ ܡ̣ܢ ܟܲܕܼܘܼ ܐܵܦ ܕܝܼܠܲܢ : ܕܥܲܠ ܐܲܦܹܝ̈ܗ̇ ܐܸܬܼܟܲܬܲܫ . ܘܠܲܐܝܠܹܝܢ ܕܡܸܫܬܲܡܥܵܢܵܘ̈ܗܝ ܗܘ̤ܵܘ : ܒܨܒܼܝܵܢܵܐ ܘܠܵܘ ܒܲܩܛܝܼܪܵܐ : ܡܲܝܬܸܐ ܠܗܘܿܢ ܡܸܟܹܝܠ ܠܘܵܬܹܗ . ܘܠܲܐܝܠܹܝܢ ܕܐܵܬܹ̇ܝܢ : ܡܦܝܼܣ ܠܗܘܿܢ : ܕܒܲܨܒܼܝܵܢܗܘܿܢ ܢܸܦܪܩܘܼܢ ܡܸܢܹܗ : ܘܠܵܘ ܕܠܵܐ ܒܨܒܼܝܵܢܗܘܿܢ ܢܸܗܘܘܿܢ ܠܹܗ . . . ܬܲܠܡܝܼ̈ܕܹܐ . ܘܡܵܢܵܐ ܐܲܡܲ݁ܪ ܐ̄ܢܵܐ ܒܠܸܠܕܒܼܵܒܼܵܐ : ܐܸܠܵܐ ܡܵܕܹܝܢ ܕܲܒܼܥܸܠܕܒܼܵܒܼܵܐ . ܥܕ . ܥܲܠ ܗܵܝ̇ : ܕܡ̣ܢ ܒܵܬܲܪ ܙܵܟܼܘܼܬܼܵܐ : ܘܡ̣ܢ ܒܵܬܲܪ ܕܐܸܬܲܡܪܲܬ̤ ܥܠܵܘܗܝ ܗܵܝ̇ ܕܗܵܢܵܐ ܒܹܪܝ : ܒܲܩܪܵܒܹܐ ܐ̄ܚܪ̈ܵܢܹܐ ܩܫܲܝ̈ܐ ܕܲܚܠܵܦܲܢ ܡܫܲܪܸܐ . ܡܸܛܠ ܗܵܢܵܐ : ܡ̣ܢ ܒܵܬܲܪ ܙܵܟܼܘܼܬܹܗ ܕܲܒܼܟܼܠܡܸܕܸܡ : ܘܡ̣ܢ ܫܡܲܝܵܐ ܐܸܬܼܐ̱ܡܲܪ ܕܗܵܢܵܘ ܒܹܪܝ ܚܲܒܿܝܼܒܼܵܐ : ܫܲܪܝܼ ܬܘܼܒܼ ܒܲܩܪ̈ܒܹܐ ܐ̄ܚܪ̈ܵܢܹܐ . . . ܪܹܫܢܘܼܬܼܵܐ : ܘܡܲܠܦܵܢܘܼܬܼܵܐ : ܘܤܵܥܘܿܪܘܼܬܼܵܐ ܕܬܸܕܡܪ̈ܵܬܼܵܐ ܒܫܘܼܠܛܵܢܵܐ . ܬܘܼܒܼ ܒܡܸܫܬܿܡܲܥܵܢܘܼܬܼܵܐ ܡܥܲܠܲܝܬܼܵܐ ܐܸܬܿܕܲܒܲܪ ܒܗܵܠܹܝܢ ܕܝܼܠܲܢ : pb. 99 ܗܵܢܵܐ ܕܹܝܢ ܒܐ̄ܢܵܫܵܝ̈ܬܼܵܐ ܘܒܲܡܚܝܼ̈ܠܼܵܐ : ܕܐܵܦܠܵܐ ܚܲܕܼ ܫܘܼܠܛܵܢܵܐ ܐܵܘ ܝܲܬܿܝܼܪܘܼܬܼܵܐ ܩܢܸܐ ܗ̄ܘ̣ܵܐ . ܟܲܕܼ ܡܸܬܼܪ̱ܕܸܦ ܗ̄ܘ̣ܵܐ ܘܡܸܬܼܡܚܸܐ ܗ̄ܘ̣ܵܐ : ܘܕܼܵܚܹ̇ܠ ܗ̄ܘ̣ܵܐ ܕܸܚܠܬܼܵܐ ܕܲܠܟܼܠ ܡܤܲܪܕܼܵܐ : ܗܵܘ̇ ܕܐܵܦܠܵܐ ܐܲܝܟܼ ܦܵܪܲܚܬܼܵܐ ܘܐܵܦܠܵܐ ܐܲܝܟܼ ܚܲܝ̈ܘܵܬܼܵܐ ܐܝܼܬܼ ܗ̄ܘ̣ܵܐ ܠܹܗ ܒܹܝܬܼ ܡܲܤܡܲܟܼ ܪܹܫܵܐ : ܟܲܕܼ ܡ̣ܢ ܕܘܼܟܵܐ ܠܕܼܘܼܟܵܐ ܡܫܲܢܸܐ ܗ̄ܘ̣ܵܐ . ܘܡ̣ܢ ܟܠܗܹܝܢ ܡܸܫܬܩܸܦ ܗ̄ܘ̣ܵܐ ܘܡܸܬܼܐܠܸܨ : ܥܲܠ ܐܲܦܲܝ̈ ܡܸܫܬܲܡܥܵܢܘܼܬܼܵܐ ܕܝܼܠܲܢ . ܟܲܕܼ ܡ̣ܢ ܐ̄ܢܵܫ ܠܵܐ ܡܸܬܼܐ̱ܠܸܨ ܗ̄ܘ̣ܵܐ : ܐܸܠܵܐ ܡܫܲܡܠܸܐ ܗ̄ܘ̣ܵܐ ܘܡܲܠܸܦ ܒܟܼܠܵܗ̇ ܚܦܝܼܛܘܼܬܼܵܐ : ܘܲܠܟܼܠ ܢܸܤܝ̈ܘܿܢܝܼܢ ܡܸܛܠ ܥܸܠܬܼܵܐ ܕܡܲܠܦܵܘܼܬܼܵܐ ܡܤܲܝܒܲܪ ܗ̄ܘ̣ܵܐ . ܘܡ̣ܢ ܟܠ ܐܲܝܟܵܐ ܕܡܸܬܼܪ̱ܕܹܦ ܗ̄ܘ̣ܵܐ : ܠܘܵܬܼ ܐܲܝܠܹܝܢ ܕܲܥܕܲܟܹܝܠ ܠܵܐ ܐܸܤܬܲܒܲܪ ܡܸܬܼܪ̱ܕܸܦ ܗ̄ܘ̣ܵܐ . ܟܲܕܼ ܗܵܘ̇ ܡܵܐ ܕܐܵܦ ܗ̤ܘ ܥܠܵܘܗܝ ܚܦܝܼܛ ܗ̄ܘ̣ܵܐ : ܡܸܫܬܲܡܠܸܐ ܗ̄ܘ̣ܵܐ ܡ̣ܢ ܚܦܝܼܛܘܼܬܼܗܘܿܢ ܕܲܒܼܥܸܠܕܒܼܵܒܹ̈ܐ . ܗܵܢ̇ܘܿܢ ܕܠܵܐ ܩܲܕܸܡ̣ܘ ܗ̄ܘ̣ܵܘ ܘܚ̣ܵܪܘ ܒܡܲܦܩܵܢܹܗ ܕܤܘܼܥܪܵܢܵܐ : ܐܸܠܵܐ ܤܵܒܼ̇ܪܝܼܢ ܗ̄ܘ̣ܵܘ ܕܲܡܥܵܘܟܼܝܼܢ ܠܹܗ ܒܕܲܠܩܘܼ̈ܒܼܠܵܝܵܬܼܵܐ : ܘܤܘܼܥܪܵܢܹܐ ܕܲܡܠܹܝܢ ܫܝܼܛܘܼܬܼܵܐ ܘܨܲܥܪܵܐ : ܘܕܼܚ̱ܠܬܼܵܐ ܥܕܲܡܵܐ ܠܡܵܘܬܵܐ . ܘܒܼܵܬܲܪ ܙܵܟܼܘܼܬܹܗ : ܘܒܼܵܬܲܪ ܓܒܼܝܼܬܼܵܐ ܕܡ̣ܢ ܐܲܠܵܗܵܐ ܕܗܵܢܵܘ ܒܹܪܝ ܚܲܒܿܝܼܒܼܵܐ ܕܒܹܗ ܐܸܨܛ̇ܒܼܝܼܬܼ : ܒܵܬܲܪ ܕܩܲܒܸܠ̣ ܫܘܼܠܛܵܢܵܐ ܕܐܹܘܲܢܓܲܠܝܼܘܿܢ : ܒܵܬܲܪ ܕܐܸܬܼܓܠܝܼ ܕܲܒܼܫܘܼܠܛܵܢܹܗ ܥܵܒܹ̇ܕܼ ܗ̄ܘ̣ܵܐ ܥ̇ܒܼܵܕܹ̈ܐ ܐܲܠܵܗܵܝܹ̈ܐ : ܒܵܬܲܪ ܕܐܸܡ݂ܲܪ ܕܐܸܢܵܐ ܘܐܵܒܼܝ ܚܲܕܼ ܚܢܲܢ : ܒܗܵܕܹܐ ܟ̱ܠܵܗ̇ ܡܚܝܼܠܘܼܬܼܵܐ ܘܫܝܼܛܘܼܬܼܵܐ ܗܘ̤ܵܐ ܒܗܵܠܹܝܢ ܐ̄ܢܵܫ̈ܬܼܵܐ : ܒܐܲܝܠܹܝܢ ܕܡܸܤܬܲܒܼܪܵܢ ܗ̣̄ܘܲܝ̈ ܕܠܵܐ ܡܸܫܟܲܚ ܗ̄ܘ̣ܵܐ ܕܢܲܤܝܒܲܪ pb. 100 ܒܲܛܥܘܼܢܬܗܹܝܢ . ܐܸܠܵܐ ܕܵܠܩܘܼܒܼܠܵܐ : ܕܥܵܩܬܐܼܵ ܗܵܘ̈ܝܵܢ ܠܹܗ ܘܕܲܟܼܦܘܼܪܝܵܐ ܕܲܒܼܛܲܝܒܿܘܼܬܼܵܐ : ܒܲܕܼܓܼܘܿܢ ܐܵܦ ܤܲܓܼܝ̈ܐܵܢ ܗ̣̄ܘܲܝ̈ ܗܵܠܹܝܢ ܐܲܝܠܹܝܢ ܕܲܡܥܵܘܟܼܵܢ ܗ̣̄ܘܲܝ̈ ܠܹܗ ܡ̣ܢ ܕܠܲܡܤܲܒܵܪܘܼ . ܘܡ̣ܢ ܗܵܕܹܐ ܐܵܦ ܩܛܸܓܼܪ̈ܵܢܹܐ ܥܲܠ ܐܲܦܲܝ̈ ܐܲܠܵܗܵܐ ܗܘ̤ܵܘ ܠܹܗ : ܐܲܝܟܼ ܐܲܝܢܵܐ ܕܥܸܠܬܼܵܐ ܐܝܼܬܼܵܘܗܝ ܕܠܵܐ ܡܸܫܬܲܡܥܵܢܘܼܬܼܵܐ : ܟܲܕܼ ܒܫܝܼܛܘܼܬܼܵܐ ܘܒܲܡܚܝܼܠܘܼܬܼܵܐ ܡܩܝܼܡܝܼܢ ܗ̄ܘ̣ܵܘ ܠܹܗ . ܥܗ . ܥܲܠ ܗܵܝ̇ : ܕܒܼܐܝܼܩܵܪܵܐ ܪܹܫܝܵܐ ܐܸܬܼܚܲܫܲܚ ܒܵܗ̇ ܒܡܸܫܬܲܡܥܵܢܘܼܬܼܵܐ ܪܹܫܝܬܼܵܐ : ܐܲܝܟܼ ܕܐܵܦ ܒܲܪܢܵܫܵܐ ܗܘ̣ܵܐ ܫܲܪܝܼܪܵܐܝܼܬܼ ܡܫܝܼܚܵܐ : ܘܠܵܐ ܐܲܤܠ̱ܝܵܗ̇ ܐܲܝܟܼ ܫܝܼܛܵܬܐ . ܥܲܠ ܟܠܢܵܫ ܓܹܝܪ ܫܝܼܛܵܬܐ ܡܸܬܼܚܲܫܒܵܐ ܗ̄ܘ̣ܵܬܼ ܫܝܼܛܘܼܬܼܵܐ ܕܡ̣ܢ ܒܵܬܲܪ ܐܝܼܩܵܪܵܐ ܗܵܘ̇ܝܵܐ : ܥܲܠ ܡܫܝܼܚܵܐ ܕܹܝܢ ܕܒܲܒܼܤܲܪ ܘܲܠܩܘܼܒܼܠܵܐ : ܒܐܝܼܩܵܪܵܐ ܪܹܫܵܝܵܐ ܩܢ̣ܵܐ ܡܸܫܬܲܡܥܵܢܘܼܬܼܵܐ ܕܲܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܘܚܵܘܝܼ ܠܤܵܛܵܢܵܐ ܘܲܠܟܼܠ ܪܹܫ ܘܲܠܟܼܠ ܫܘܼܠܛܵܢ : ܕܥܸܠܬܼܵܐ ܕܐܝܼܩܵܪܵܐ ܝܲܬܿܝܼܪܵܐܝܼܬܼ ܐܝܼܬܹܝܗ̇ ܡܸܫܬܲܡܥܵܢܘܼܬܼܵܐ ܝܲܬܿܝܼܪܬܵܐ : ܘܠܵܘ ܠܵܐ ܡܸܫܬܲܡܥܵܢܘܼܬܼܵܐ ܕܐܲܠܵܥܗܵܐ : ܗܵܝ̇ ܕܒܼܵܗ̇ ܚܲܫ̣ ܤܵܛܵܢܵܐ ܟܲܕܼ ܐܸܫܬܿܘܝܼ ܠܲܟܼܝܵܢܵܐ ܘܠܐܘܼܩܵܪܵܐ . ܘܲܠܡܸܫܬܲܡܥܵܢܘܼܬܼܵܐ ܕܲܒܼܢܲܝ̈ܢܵܫܵܐ ܠܵܐ ܤܲܝܒܲܪ : ܗܒܵܝ̇ ܕܡ̣ܢ ܦܘܼܪܫܵܢܵܐ ܕܲܟܼܝܵܢܵܐ ܕܝܼܠܹܗ ܘܕܲܒܼܢܲܝ̈̄ܢܵܫܵܐ ܕܵܐܸ̇ܢ ܗ̄ܘ̣ܵܐ ܐܵܦ ܠܐܝܼܩܵܪܵܐ ܘܲܠܫܝܼܛܘܼܬܼܵܐ : ܘܲܚܫܲܒܼ ܕܠܵܐ ܚܲܝܒܼܵܐ ܡܸܫܬܲܥܵܢܘܼܬܼܵܐ ܗܵܕܹܐ ܠܐܲܠܵܗܵܐ . ܥܲܠ ܐܲܦܲܝ̈ ܗܵܕܹܐ ܪܸܚܡܲܬܼ ܬܸܫܒܿܘܿܚܬܼܵܐ : ܐܵܦ ܠܐܵܕܼܵܡ ܒܹܗ ܒܚܲܫܵܐ ܐܲܪܡܝܹܗ : ܟܲܕܼ ܐܲܦܝܼܤܹܗ ܕܠܵܐ pb. 101 ܢܸܫܬܿܡܲܥ ܠܐܲܠܵܗܵܐ . ܘܠܵܐ ܓܒܼܵܐ ܠܹܗ ܕܲܢܩܲܒܸܿܠ ܛܲܝܒܿܘܼܬܼܵܐ : ܘܕܲܒܼܠܵܐ ܡܸܕܸܡ ܢܸܗܘܸܐ ܡܸܫܬܲܡܥܵܢܵܐ . ܐܸܠܵܐ ܡܸܛܠ ܕܐܸܫܬܿܘܝܼ ܠܨܲܠܡܵܐ ܕܝܼܠܹܗ : ܟܲܕܼ ܐܸܬܼܟܿܠܝܼ ܡ̣ܢ ܡܹܐܟܼܘܼܠܬܼܵܐ ܕܚܲܕܼ ܐܝܼܠܵܢܵܐ : ܚܲܫ̣ ܒܗܵܝ̇ ܕܠܵܐ ܫܵܘܝܵܐ ܗ̄ܘ̣ܵܬܼ ܠܚܲܫܵܐ ܘܲܥܒܲܪ ܥܲܠ ܦܘܼܩܪ̣ܵܢܵܐ ܕܐܲܠܵܗܵܐ : ܘܚܲܫܒܹܗ ܠܐܲܠܵܗܵܐ ܐܲܝܟܼ ܚܲܤܵܡܵܐ . ܡܸܛܠ ܗܵܠܹܝܢ ܟܠܗܹܝܢ ܠܐܵܕܼܵܡ ܬܪܲܝܵܢܵܐ ܠܗܵܢܵܐ ܟ̱ܠܹܗ ܐܝܼܩܵܪܵܐ ܐܲܫ̱ܘܝܹܗ ܐܲܠܵܗܵܐ : ܥܲܠ ܕܲܤܥܲܪ ܟ̱ܠܵܗ̇ ܡܸܫܬܲܡܥܵܢܘܼܬܼܵܐ : ܠܐܝܼܩܵܪܵܐ ܕܡܸܕܸܡ ܠܲܝܬܿ ܠܥܸܠ ܡܸܢܹܗ : ܐܲܝܟܼ ܕܡܸܫܬܲܡܥܵܢܘܼܬܼܵܐ ܕܡܸܕܸܡ ܕܥܵܒܲ݁ܪ ܠܵܐ ܐܝܼܬܼ . ܗܵܘ̇ ܕܠܵܐ ܚܫܲܒܼ ܢܲܦܫܹܗ ܕܡܸܕܸܡ ܐܝܼܬܼܵܘܗܝ : ܐܸܠܵܐ ܕܢܸܗܘܸܐ ܐܝܼܬܼܵܘܗܝ ܐܲܝܟܼ ܨܒܼܝܵܢܹܗ ܕܐܲܠܵܗܵܐ : ܐܲܝܟܼ ܡܵܐ ܕܨܵܒܹ̇ܐ ܗ̄ܘ̣ܵܐ ܒܹܗ ܐܲܠܵܗܵܐ ܕܢܸܗܘܸܐ ܐܝܼܬܼܵܘܗܝ . ܥܘ . ܕܡܸܛܠ ܡܵܢܵܐ : ܡ̣ܢ ܦܲܪܨܘܿܦܹܗ ܥܲܒܼܕܵܗ̇ ܠܡܸܬܼܒܲܪܢܫܵܢܘܼܬܼܵܐ : ܐܲܝܟܼ ܕܐܵܦ ܐܸܬܼܒܲܪܢܲܫ . ܡܸܛܠ ܗܵܢܵܐ ܐܵܦ ܗ̤ܘ ܐܲܠܵܗܵܐ ܐܸܬܼܒܲܪܢܲܫ ܒܒܲܪܢܵܫܵܐ ܒܦܲܪܨܘܿܦܵܐ ܕܝܼܠܹܗ : ܘܥܲܒܼܕܹܗ ܠܦܲܪܨܘܿܦܹܗ ܦܲܪܨܘܿܦܵܐ ܕܝܼܠܹܗ . ܘܠܲܝܬܿ ܠܵܗ̇ ܦܸܚܡܵܐ ܠܗܵܕܹܐ ܡܸܬܼܢܲܚܬܼܵܢܘܼܬܼܵܐ : ܕܦܲܪܨܘܿܦܹܗ ܕܗܵܘ̇ ܢܸܗܘܸܐ ܕܝܼܠܹܗ : ܘܢܸܬܸܠ ܠܹܗ ܦܲܪܨܘܿܦܹܗ . ܘܡܸܛܠ ܗܵܢܵܐ ܐܸܬܼܚܲܫܲܚ ܒܦܲܪܨܘܿܦܹܗ : ܒܲܕܼ ܢܲܤܒܹܗ ܠܹܗ . ܢܲܤܒܹܗ ܕܹܝܢ : ܠܵܘ ܕܲܡܝܲܩܪܵܐ ܥܲܒܼܕܹܗ : ܐܸܠܵܐ ܫܝܼܛܵܐ . ܐܲܝܟܼ ܕܲܢܚܵܘܸܐ ܠܟܼܠ ܡ̇ܢ ܕܗ̤ܘ ܕܫܲܡܸܫ : ܕܟܼܠ pb. 102 ܪܲܒܿܘܼܬܼܵܐ ܕܐܝܼܬܼ ܒܡܸܬܸܢܲܚܬܼܵܢܘܼܬܼܵܐ ܡܸܬܼܪܵܘܪܒܼܵܐ : ܘܠܵܘ ܟܲܕܼ ܡܸܬܿܬܿܪܝܼܡܵܐ . ܒܗܵܝ̇ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ . ܕܡܘܼܬܼܵܐ ܕܥܲܒܼܕܵܐ ܟ̱ܠܹܗ ܫܲܡܸܫܬܹܗ : ܐܲܝܟܼ ܡܵܐ ܕܗ̤ܘ ܨܵܒܹ̇ܐ ܗ̄ܘ̣ܵܐ . ܨܵܒܹ̇ܐ ܗ̄ܘ̣ܵܐ ܕܹܝܢ ܐܲܝܟܼ ܡܵܐ ܕܐܝܼܬܼ ܗ̄ܘ̣ܵܐ ܠܹܗ ܠܲܟܼܝܵܢܵܐ : ܕܠܵܘ ܒܲܠܚܘܿܕܼ ܕܲܚܠܵܦ ܢܲܦܫܹܗ ܡܸܫܬܿܡܲܥ ܠܦܲܪܨܘܿܦܵܐ ܕܝܼܠܹܗ : ܐܲܝܟܼ ܕܡܸܕܸܡ ܦܘܼܠܵܓܼܵܐ ܠܵܐ ܢܸܗܘܸܐ ܥܠܵܘܗܝ ܕܐܝܼܬܼܵܘܗܝ ܒܪܵܐ ܕܐܲܠܵܗܵܐ : ܐܸܠܵܐ ܕܐܵܦ ܥܲܠ ܐܲܦܲܝ̈ܢ ܢܸܬܿܕܒܲܪ ܘܕܲܡܘܼܬܼ ܚܠܵܦ ܦܘܼܪܩܵܢܲܢ . ܥܲܠ ܐܲܦܲܝ̈ܢ ܕܹܝܢ : ܠܵܘ ܐܲܝܟܼ ܡ̇ܢ ܕܙܲܕܝܼ̈ܩܹܐ ܐܵܘ ܛܵܒܹ̈ܐ ܐܝܼܬܲܝܢ ܗ̣̄ܘܲܝܢ . ܐܝܼܬܼ ܗ̄ܘ̣ ܓܹܝܪ ܓܘܼܪܵܓܼܵܐ ܒܗܵܕܹܐ : ܕܲܢܡܘܼܬܼ ܐ̄ܢܵܫ ܚܠܵܦ ܐܲܝܠܹܝܢ ܕܐܲܝܟܼ ܗܵܠܹܝܢ ܐܸܢܘܿܢ : ܐܸܠܵܐ ܚܠܵܦ ܥܵܘܵܠܹ̈ܐ . ܠܡܲܚܤܸܢ ܓܹܝܪ ܐ̄ܢܵܫ ܚܵܠܵܦ ܪ̈ܲܫܝܼܥܹܐ ܡܵܐܹ̇ܬܼ : ܚܠܵܦ ܛܵܒܹ̈ܐ ܓܹܝܪ ܛܵܟܼ ܡܲܡܪܲܚ ܐ̄ܢܵܫ ܠܲܡܡܵܬܼ . ܡܸܛܠ ܗܵܟܹܝܠ ܕܐܸܬܼܢܲܚܲܬܼ ܒܟܼܠ ܡܸܕܸܡ ܠܵܐ ܡܸܬܼܥܲܩܒܼܵܢܵܐܝܼܬܼ ܠܡܸܬܼܢܲܚܬܼܵܢܘܼܬܼܵܐ ܕܠܲܝܬܿ ܠܵܗ̇ ܦܸܚܡܵܐ : ܬܘܼܒܼ ܚܲܕܼ ܪܸܥܝܵܢܵܐ : ܚܲܕܼ ܨܒܼܝܵܢܵܐ : ܚܕܼܵܐ ܬܲܪܥܝܼܬܼܵܐ ܐܸܬܼܚܵܘܝܲܬ̤ : ܠܵܐ ܡܸܬܼܦܲܪܫܵܢܝܼܬܼܵܐ ܘܠܵܐ ܡܸܬܼܦܲܠܓܼܵܢܝܼܬܼܵܐ ܐܲܝܟܼ ܕܲܒܼܚܲܕܼ . ܐܵܦ ܒܓܲܢ̄ܒܵܪܘܼܬܼܵܐ : ܘܒܲܡܫܲܠܛܘܼܬܼܵܐ : ܘܒܲܡܦܲܪܢܤܵܢܘܼܬܼܵܐ : ܘܲܒܼܕܲܝܵܘܼܬܼܵܐ : ܒܟܼܠܗܹܝܢ ܐܸܫܬܵܘܬܲܦ ܠܐܲܠܵܗܵܐ ܕܠܵܐ ܦܠܝܼܓܼܘܼܬܼܵܐܐ : ܐܲܝܟܼ ܕܡ̣ܢ ܚܲܕܼ ܒܚܲܕܼ ܒܦܘܼܪܫܵܢܵܐ ܘܒܲܓܼܒܼܝܼܬܼܵܐ ܕܲܬܼܪ̈ܝܗܘܿܢ . ܕܠܵܐ ܢܸܩܢܸܐ ܡܸܕܸܡ ܐ̄ܢܵܫܵܝܵܐ ܕܝܼܠܹܗ ܒܗܵܠܹܝܢ ܐ̄ܢܵܫܝ̈ܬܼܵܐ : ܐܸܠܵܐ ܨܒܼܝܵܢܵܐ ܕܐܲܠܵܗܵܐ ܨܸܒܼܝܵܢܵܐ ܕܝܼܠܹܗ ܢܸܗܘܸܐ : ܟܲܕܼ ܒܲܥܒܼܵܕܹ̈ܐ ܐܸܫܬܪܲܪ ܘܲܒܼܚܲܫܹ̈ܐ ܕܲܟܼܝܵܢܵܐ . pb. 103 ܗܵܟܲܢܵܐ ܐܵܦ ܒܐܲܠܵܗܵܝ̈ܬܼܵܐ : ܕܡܸܕܸܡ ܕܝܼܠܹܗ ܠܵܐ ܢܸܗܘܸܐ ܠܹܗ ܡ̣ܢ ܡܘܼܟܵܟܼܵܐ ܐ̄ܢܵܫܵܝܵܐ : ܐܸܠܵܐ ܒܟܼܠܗܹܝܢ ܒܕܲܐܠܵܗܵܐ ܢܩܵܘܸܐ : ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܒܚܲܫܹ̈ܐ ܒܲܪܢܵܫܵܐ ܒܲܟܼܝܵܢܹܗ : ܐܵܦ ܒܠܵܐ ܚܵܫܘܫܘܼܬܼܵܐ . ܕܐܲܝܟܲܢܵܐ ܕܒܲܡܤܲܪܩܘܼܬܼܵܐ ܐܸܚܲܫܲܚ ܒܲܕܼܡܘܼܬܼܵܐ ܕܥܲܒܼܕܵܐ : ܗܵܟܲܢܵܐ ܒܪܘܼܡܪܵܡܵܐ ܕܲܕܼܡܘܼܬܼܵܐ ܕܐܲܠܵܗܵܐ ܢܸܫܬܵܘܬܲܦ : ܟܲܕܼ ܗ̤ܘ ܐܝܼܬܼܵܘܗܝ ܒܬܲܪ̈ܬܲܝܗܹܝܢ : ܒܲܕܼܡܘܼܬܼܵܐ ܕܥܲܒܼܕܵܐ ܘܒܲܕܼܡܘܼܬܼܵܐ ܕܐܲܠܵܗܵܐ : ܘܗ̤ܘ ܟܲܕܼ ܗ̤ܘ ܦܲܪܨܘܿܦܵܐ ܩܢܸܐ ܕܡܘܼܟܼܵܟܼܵܐ ܘܲܕܼܪܘܼܡܪܵܡܵܐ . ܥܙ . ܥܲܠ ܗܵܝ̇ : ܕܡܸܬܼܒܲܪܢܵܫܢܘܼܬܼܵܐ ܡܬܲܪܐܵܢܝܼܬܼܵܐ ܗܘ̤ܵܬܼ ܠܟܼܠܹܗ ܟܝܵܢܵܐ ܕܲܡܠܝܼ̈ܠܹܐ . ܡܸܛܠ ܥܸܠܬܼܵܐ ܗܵܕܹܐ : ܐܵܠܨܵܐ ܗ̄ܘ̣ܵܬܼ ܥܲܠ ܡܸܬܼܒܲܢܵܫܢܘܼܬܹܗ ܕܐܲܠܵܗܵܐ ܡܸܠܬܼܵܐ ܠܟܼܠܹܗ ܟܝܵܢܵܐ ܕܲܡܠܝܼ̈ܠܹܐ : ܕܢܹܐܠܲܦ ܫܵܘܬܵܦܘܼܬܼܵܐ ܕܛܵܒܼܘܼܬܹܗ . ܕܡܸܛܠܵܬܼܵܗ̇ : ܟܲܕܼ ܒܡܸܕܸܡ ܠܵܐ ܤܢܝܼܩ ܗ̄ܘ̣ܵܐ : ܟܠܡܸܕܸܡ ܤܥܲܪ : ܘܡ̣ܢ ܡܸܕܵܡ ܠܵܐ ܤܥܲܛ̣ ܡ̣ܢ ܕܢܸܥܒܸܿܕܼ ܗܵܕܹܐ : ܥܕܲܡܵܐ ܠܫܝܼ̈ܛܵܬܼܵܐ . ܐ̄ܚܪܵܝܑܬܼ ܕܹܝܢ : ܕܐܵܦ ܢܫܵܘܬܸܦ ܒܨܲܠܡܹܗ ܠܒܲܪܢܵܫܵܐ : ܕܐܲܝܟܼ ܕܲܒܼܕܼܵܡܝܘܼܬܼܵܐ ܟܠܢܵܫ ܕܲܠܬܲܚܬܿ ܡܸܢܹܗ ܠܵܐ ܢܸܬܼܚܲܫܚ ܒܪܵܡܘܼܬܼܵܐ : ܐܸܠܵܐ ܒܫܵܘܬܵܦܘܼܬܼܵܐ ܕܪܲܒܿܘܼܬܼܵܐ ܘܐܲܝܟܼ ܚܲܝܠܹܗ ܟܠܗܹܝܢ ܒܲܚܙܵܬܼܵܐ ܕܐܲܠܵܗܵܐ ܥܵܒܹ̇ܕܼ ܗ̄ܘ̣ܵܐ . ܥܚ . ܥܲܠ ܗܵܝ̇ : ܕܤܵܛܵܢܵܐ ܒܲܚܤܵܡܵܐ ܕܲܒܼܒܲܪܢܵܫܵܐ : ܠܡܲܤܛܝܵܢܘܼܬܼܵܐ ܟܠܡܸܕܸܡ ܤܥ݂ܲܪ . pb. 104 ܡܸܛܠ ܗܵܟܹܝܠ ܕܲܒܼܕܲܠܩܘܼܒܼܠܵܐ ܐܸܬܼܚܲܫܲܚ ܗ̄ܘ̣ܵܐ ܤܵܛܵܢܵܐ ܒܐܲܝܠܹܝܢ ܕܡ̣ܢ ܐܲܠܵܗܵܐ ܐܸܬܼܝܼܗܸܒܼ ܠܹܗ : ܘܲܢܦܲܠ̣ ܡ̣ܢ ܪܸܥܝܵܢܹܗ ܕܐܲܠܵܗܵܐ . ܠܵܘ ܐܲܝܟܼ ܕܘܼܡܝܵܐ ܘܬܲܚܘܝܼܬܼܵܐ ܕܦܲܐܝܵܐ ܠܐܲܠܵܗܵܐ ܒܨܲܠܡܵܐ ܕܐܲܠܵܗܵܐ ܐܸܬܼܚܲܫܲܚ : ܐܸܠܵܐ ܒܲܚܤܵܡܵܐ ܕܠܘܼܩܒܲܠ ܒܲܪܢܵܫܵܐ : ܘܲܒܼܡܲܤܛܝܵܢܘܼܬܼܵܐ ܕܡ̣ܢ ܐܲܠܵܗܵܐ . ܘܐܲܛܥܝܹܗ ܠܒܲܪܢܵܫܵܐ : ܘܥܲܒܼܕܹܗ ܕܲܢܦܲܠ̣ ܡ̣ܢ ܨܲܠܡܹܗ : ܒܲܕܼ ܠܵܐ ܢܲܛܪܹܗ ܠܨܒܼܝܵܢܹܗ ܕܐܲܠܵܗܵܐ . ܘܐܲܩܝܼܡܹܗ ܒܥܸܠܕܒܼܵܒܼܵܐ ܘܡܲܩܪܒܼܵܢܵܐ ܕܠܘܼܩܒܲܠ ܐܲܠܵܗܵܐ : ܐܲܝܟܼ ܕܲܒܼܝܲܕܼ ܗܵܕܹܐ ܢܲܪܤܝܼܘܗܝ ܠܐܲܠܵܗܵܐ ܐܲܝܟܼ ܥܵܘ̇ܠܵܐ : ܒܲܕܼ ܚܵܘܝܼ ܪܸܥܝܵܢܵܐ ܫܲܦܝܼܪܵܐ ܕܐܲܝܟܼ ܗܵܢܵܐ ܥܲܠ ܒܲܪܢܵܫܵܐ . ܢܲܟܿܤܹܗ ܕܹܝܢ : ܒܗܵܝ̇ ܕܡܸܬܼܢܲܩܲܡ ܨܲܥܪܹܗ ܡܸܢܹܗ ܕܒܲܪܢܵܫܵܐ . ܘܠܲܬܼܒܲܥܬܼܵܐ ܐܲܝܟܼ ܕܫܵܘܹ̇ܐ ܬܵܒܲܥ ܡܸܢܹܗ : ܒܐܲܝܠܹܝܢ ܕܤܵܥܲܪ ܠܘܵܬܹܗ . ܡܸܛܠ ܓܹܝܪ ܕܲܒܼܚܸܡܬܼܵܐ ܘܠܵܘ ܒܚܘܼܫܵܒܼܵܐ ܤ̣ܥܲܪ ܗ̄ܘ̣ܵܐ ܤܵܛܵܢܵܐ : ܛܥ̣ܵܐ ܗ̄ܘ̣ܵܐ : ܕܕܲܠܩܘܼܒܼܠܵܐ ܤܵܥܲܪ ܐܲܠܵܗܵܐ ܕܗܵܠܹܝܢ ܕܗ̤ܘ ܨܵܒܹ̇ܐ . ܥܛ . ܥܲܠ ܗܵܝ̇ : ܕܐܲܠܵܗܵܐ ܚ̣ܵܘܝܼ ܠܪܹܫܵܝܘܼܬܼܵܐ ܕܛܵܒܼܘܼܬܹܗ : ܘܲܠܪܹܫܵܝܘܼܬܼ ܒܝܼܫܘܼܬܹܗ ܕܤܵܛܵܢܵܐ ܦܲܪܤ̣ܝܼ . ܠܵܐ ܗ̄ܘ̣ܵܐ ܓܹܝܪ ܒܡܵܘܬܵܐ ܠܐܲܒܼܕܵܢܹܗ ܕܒܲܪܢܵܫܵܐ ܤ̣ܥܲܪ ܗ̄ܘ̣ܵܐ ܐܲܠܵܗܵܐ : ܐܸܠܵܐ ܠܡܸܬܼܒܲܝܵܐܢܘܼܬܹܗ ܘܠܲܡܥܲܕܪܵܢܘܼܬܹܗ ܕܠܵܐ ܢܸܚܛܸܐ : ܘܠܵܐ ܬܘܼܒܼ ܢܸܬܿܛܦܝܼܣ ܠܡܸܠܟܹ̈ܐ ܕܒܼܝܼ̈ܫܐ : ܗܵܢ̇ܘܿܢ ܕܡܵܘ̈ܒܿܕܼܵܢܹܐ ܐܝܼܬܲܝܗܘܿܢ . ܐܵܦܠܵܐ ܓܹܝܪ ܠܡܹܐܟܲܠܩܲܪܨܵܐ ܕܐܲܠܵܗܵܐ ܗܵܘ̇ܝܵܐ ܗ̄ܘ̣ܵܬܼ : ܐܸܠܵܐ ܠܬܲܪܒܿܝܼܬܼܵܐ ܕܛܲܝܒܿܘܼܬܹܗ . ܗܵܘ̇ ܕܠܐܝܼܩܵܪܵܐ ܕܐܲܝܟܼ ܗܵܢܵ ܐܲܫ̱ܘܝܹܗ ܠܒܲܪܢܵܫܵܐ : ܟܲܕܼ ܡܸܕܸܡ ܠܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܕܼܢܟܿܤܝܼܘܗܝ ܠܲܛܪܘܼܢܵܐ ܥܲܠ ܐܲܦܲܝ̈ ܢܸܟܼܠܹܗ : ܕܐܸܬܼܪܲܥܝܼ ܠܤܘܼܚܵܦܹܗ ܕܒܲܪܢܵܫܵܐ . pb. 105 ܘܲܢܚܵܘܸܐ : ܕܡܸܕܸܡ ܠܵܐ ܡܸܬܼܪܲܥܸܐ ܥܲܠ ܐܲܒܼܕܵܢܹܗ : ܐܸܠܵܐ ܕܲܒܼܛܲܝܒܿܘܼܬܼܵܐ ܢܢܲܛܪܝܼܘܗܝ . ܘܲܕܼܢܸܬܼܒܿܛܸܠ ܠܹܗ ܥܠܵܘܗܝ : ܐܲܝܟܼ ܕܢܸܥܛܘܿܦ ܢܹܐܬܸܐ ܠܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ . ܤܵܒܲܪ̇ ܗ̄ܘ̣ܵܐ ܓܹܝܪ ܤܵܛܵܢܵܐ : ܕܡ̣ܢ ܒܵܬܲܪ ܗܵܕܹܐ ܟ̱ܠܵܗ̇ ܪܸܚܡ̱ܬܼܵܐ ܕܐܲܠܵܗܵܐ ܕܲܘܵܬܼ ܒܲܪܢܵܫܵܐ : ܐܸܢ ܬܘܼܒܼ ܢܸܥܒܿܕܼܝܼܘܗܝ ܕܢܸܥܒܲܪ ܥܲܠ ܦܘܼܩܕܵܢܵܐ ܕܐܲܠܵܗܵܐ : ܡ̣ܢ ܟܠ ܦܪܘܿܣ ܡܸܬܼܚܲܡܲܬܼ ܠܡܵܘܒܵܕܼܘܼܬܹܗ : ܘܠܵܐ ܗܵܘ̇ܝܵܐ ܠܹܗ ܥܸܠܬܼܵܐ ܕܦܘܼܢܵܝܵܐ ܘܕܼܵܐܤܝܘܼܬܼܵܐ . ܐܲܝܠܹܝܢ ܕܹܝܢ ܕܲܚܛ̣ܵܘ ܘܐܸܫܬܿܘܝܼܘ ܠܦܘܼܪܩܵܢܵܐ : ܘܬܼܘܼܒܼ ܒܗܹܝܢ ܟܲܕܼ ܒܗܹܝܢ ܩ̣ܵܘܝܘܼ : ܟܲܕܼ ܥܕܲܟܹܝܠ ܡ̣ܢ ܡܤܵܡ ܒܪܹܫܵܐ ܩܲܕܼܡܵܝܵܐ ܠܵܐ ܦܲܠܝܼܛܝܼܢ ܗ̄ܘ̣ܵܘ : ܕܠܵܐ ܡܸܫܬܲܐܠܵܢܘܼܬܼܵܐ ܡܸܬܿܬܿܙܝܼܥ ܥܠܲܝܗܘܿܢ ܪܘܼܓܼܙܵܐ : ܟܲܕܼ ܠܲܝܬܿ ܡܸܟܹܝܠ ܥܸܠܬܼܵܐ ܕܫܘܿܘܙܵܒܼܵܐ . ܗ̤ܘ ܗܵܟܹܝܠ ܤܵܛܵܢܵܐ : ܠܗܵܠܹܝܢ ܕܐܸܬܼܪܲܥܝܼ ܥܲܠ ܐܲܒܼܕܵܢܹܗ ܕܒܲܪܢܵܫܵܐ : ܡܸܢܹܗ ܘܠܹܗ ܩܲܕܸܡ ܗ̄ܘ̣ܵܐ ܐܸܬܼܚܲܫܲܒܼ : ܘܐܲܦܝܼܣ ܢܲܦܫܹܗ ܘܚܲܝܒܹܗ ܗ̄ܘ̣ܵܐ ܠܒܲܪܢܵܫܵܐ ܠܲܬܼܒܲܥܬܼܵܐ : ܟܲܕܼ ܐܵܦܠܵܐ ܚܕܲܐ ܥܸܠܬܼܵܐ ܕܫܘܼܒܼܩܵܢܵܐ ܐܲܪܦܝܼ ܠܹܗ . ܘܡܸܛܠ ܕܡ̣ܢ ܚܸܡܬܹܗ ܘܲܚܤܵܡܹܗ ܡܲܤܡܲܝ ܗ̄ܘ̣ܵܐ : ܠܵܐ ܐܸܤܬܲܟܲܠ ܡ̣ܢ ܢܲܦܫܹܗ ܠܛܵܒܼܘܼܬܹܗ ܕܐܲܠܵܗܵܐ : ܕܡܸܛܠܵܬܼܵܗ̇ ܠܹܗ ܠܤܵܛܵܢܵܐ ܕܐܝܼܬܼܵܘܗܝ ܡܲܛܥܝܵܢܵܐ : ܟܲܕܼ ܗܵܟܲܢܵܐ ܐܝܼܬܼܵܘܗܝ ܗ̄ܘ̣ܐ : ܠܵܐ ܐܵܘܒܿܕܹܗ : ܐܸܠܵܐ ܡܤܲܝܒܲܪ ܗ̄ܘ̣ܵܐ ܠܒܼܝܼܫܘܼܬܹܗ . ܕܡܸܛܠ ܗܵܕܹܐ ܐܵܦ ܡܲܓܲܪ ܐܲܠܵܗܵܐ ܪܘܼܚܹܗ ܥܲܠ ܢܒܲܝ̈ܢܵܫܵܐ ܐܲܝܠܹܝܢ ܕܚܵܛܹ̇ܝܢ ܘܡܲܪܫܥܝܼܢ ܒܹܗ : ܐܲܝܟܼ ܡ̇ܢ ܕܲܐ̄ܚܪܹܢܵܐ ܗ̄ܘ̣ ܕܡܲܛܥܸܐ ܠܗܘܿܢ . ܘܡܲܓܲܪ ܪܘܼܚܹܗ ܥܲܠ ܚܲܤܝܼܪܘܼܬܼ ܪܸܥܝܵܢܗܘܿܢ ܕܲܒܼܢܲܝ̈ܢܵܫܵܐ : ܘܥܲܠ pb. 106 ܒܝܼܫܘܼܬܹܗ ܕܲܕܼܠܵܐ ܤܵܟܼܵܐ ܕܐܲܟܹ̇ܠܩܲܪܨܵܐ ܕܲܠܘܵܬܼܗܘܿܢ . ܗܵܘ̇ ܕܗܵܢܵܐ ܟ̱ܠܹܗ ܝܲܨܪܵܐ ܩܢܸܐ : ܐܲܝܟܼ ܕܲܠܟܼܠ ܢܲܤܛܸܐ ܘܲܠܟܼܠ ܢܸܥܒܸܿܕܼ ܕܲܠܩܘܼܒܼܠܵܐ ܕܐܲܠܵܗܵܐ . ܘܐܲܝܟܼ ܕܡܸܢܹܗ ܢܸܬܼܥܛܸܐ ܟ̱ܠܹܗ ܓܸܢܤܲܢ : ܡ̣ܢ ܒܠܲܝ ܕܐܲܝܬܿ ܠܹܗ ܐ̄ܢܵܫ ܕܢܸܗܘܸܐ ܒܲܥܵܝܵܐ ܚܠܵܦܵܘܗܝ . ܘܡܸܛܠ ܕܲܠܗܵܕܹܐ ܟ̱ܠܵܗ̇ ܒܝܼܫܘܼܬܼܵܐ ܪܹܫܝܵܬܼܵܐ ܚܵܘܝܼ ܤܵܛܵܢܵܐ : ܟܲܕܼ ܐܵܦܠܵܐ ܚܕܼܵܐ ܥܸܠܬܼܵܐ ܕܒܼܝܼܫܬܐ ܩܢܸܐ ܗ̄ܘ̣ܵܐ : ܒܗܵܕܹܐ ܟ̱ܠܵܗ̇ ܒܝܼܫܘܼܬܼܵܐ : ܐܸܬܼܚܵܘܝܲܬ̤ ܐܵܦ ܛܵܒܼܘܼܬܹܗ ܕܐܲܠܵܗܵܐ . ܘܚܵܘܝܼ ܠܛܵܒܼܘܼܬܹܗ ܠܵܐ ܡܸܬܼܡܲܠܠܵܢܝܼܬܼܵܐ : ܟܲܕܼ ܓܵܘܢܵܐܝܼܬܼ ܥ̣ܒܲܕܼ ܛܵܒܼ̈ܬܹܗ ܠܘܵܬܼ ܟܠܗܘܿܢ ܒܢܲܝ̈ܢܵܫܵܐ : ܕܡܸܛܠ ܪܹܫܝܘܼܬܼܵܗ̇ ܕܡܸܬܼܢܲܚܬܵܢܘܼܬܹܗ : ܕܲܠܗܵܢܵܐ ܕܗܵܢܵܐ ܟ̱ܠܹܗ ܚܛ̣ܵܐ : ܐܸܬ݂ܼܵܐ ܗ̄ܘ̣ܵܐ ܒܫܝܼܛܘܼܬܼܵܐ ܘܲܒܲܨܥܪܵܐ ܘܲܒܼܚܲܠܵܫܘܼܬܼܵܐ : ܘܠܵܐ ܐܸܨܛܲܡܥܲܪ ܒܨܲܥܪܵܐ ܕܥܲܠ ܐܲܦܲܝ̈ ܝܘܼܬܼܪܵܢܵܐ . ܘܲܒܼܝܲܕܼ ܦܲܪܨܘܼܦܹܗ : ܦܲܪܨܘܿܦܵܐ ܕܝܼܠܹܗ ܕܗܵܘ̇ ܗܘ̤ܵܐ . ܘܗܵܘ̇ ܕܐܲܠܵܗܵܐ : ܟܲܕܼ ܡܡܲܠܸܐ ܗ̄ܘ̣ܵܐ ܟܠܗܹܝܢ ܕܐܲܠܵܗܵܐ : ܗܵܢܵܘ ܕܹܝܢ ܡܲܠܦܵܢܘܼܬܼܵܐ ܡܸܬܼܢܲܚܬܼܵܢܘܼܬܼܵܐ ܡܲܠܦܵܢܝܼܬܼܵܐ . ܠܡܲܠܦܵܢܘܼܬܼܵܐ ܓܹܝܪ ܕܡܲܟܿܝܼܟܼܘܼܬܼܵܐ : ܗܘ̤ܵܬܼ ܡܸܫܬܲܡܥܵܢܘܼܬܼܵܐ ܪܹܫܝܬܼܵܐ ܕܐ̄ܢܵܫܘܼܬܼܵܐ : ܗܵܝ̇ ܕܠܵܐ ܗ̄ܘ̣ܵܐ ܠܗܵܠܹܝܢ ܕܝܼܠܵܗ̇ ܒܵܥ̇ܝܵܐ ܗ̄ܘ̣ܵܬܼ : ܐܸܠܵܐ ܕܐܲܠܵܗܵܐ . ܘܲܠܚܲܕܼ ܪܸܥܝܵܢܵܐ ܐܸܬܼܚܲܝܲܕܼ : ܐܲܝܟܼ ܕܐܵܦܠܵܐ ܩܲܠܝܼܠ ܐܲܬܼܪܵܐ ܢܸܗܘܸܐ ܠܹܗ ܠܤܵܛܵܢܵܐ ܠܲܡܥܲܠܝܘܼܬܼܵܐ ܕܠܵܐ ܡܸܫܬܲܡܥܵܢܘܼܬܼܵܐ . ܘܡܸܛܠ ܕܦܲܚܑ̣ܫ ܗ̄ܘ̣ܵܐ ܒܲܠܚܘܿܕܼ ܡܵܘܬܵܐ : ܐܲܝܟܼ ܕܢܸܗܘܸܐ ܠܚܵܒܿܬܼܵܐ ܘܲܠܙܵܟܼܘܼܬܼܵܐ : ܒܵܬܲܪ ܟܠ ܡܸܕܸܡ ܤܲܝܒܿܪܹܗ ܐܵܦ ܠܗܵܢܵܐ . ܐܲܝܟܼ ܕܟܲܕܼ ܢܸܫܬܿܟܲܚ ܒܹܗ ܙܲܟܵܝܵܐ : ܓܡܝܼܪܵܐܝܼܬܼ ܢܒܲܛܠܝܼܘܗܝ . ܘܬܲܪܬܹܝܢ ܤ̣ܥܲܪ pb. 107 ܒܹܗ : ܕܚܲܝܒܹܗ ܠܤܵܛܵܢܵܐ : ܘܲܠܟܼܠܵܗ̇ ܡܲܤܒܿܪܵܢܘܼܬܼܵܐ ܕܠܵܐ ܡܸܫܬܲܡܥܵܢܘܼܬܼܵܐ ܐܲܪܝܼܡ ܡܸܢܹܗ . ܦ . ܥܲܠ ܗܵܝ̇ : ܕܟܲܕܼ ܙܟܼܵܐ ܡܫܝܼܚܵܐ : ܠܵܐ ܤܸܦܩܲܬ̤ ܠܹܗ ܙܵܟܼܘܼܬܹܗ . ܐܸܠܵܐ ܐܵܦ ܕܢܸܬܿܛܠܸܡ ܚܠܵܦܲܢ ܐܸܨܛܒܼܝܼ : ܕܒܲܛܠܘܼܡܹܝܗ ܕܲܚܠܵܦܲܝܢ ܬܒܲܥܬܼܵܐ ܢܸܤܲܒܼ . ܘܟܲܕܼ ܤܲܓܿܝܼ̈ܐܹܐ ܐܲܫܦܸܠ̣ܘ ܡ̣ܢ ܕܸܚܸܠܬܼܵܐ ܕܡܵܘܬܵܐ : ܗ̤ܘ ܥܕܲܡܵܐ ܠܡܵܘܬܵܐ ܤܲܝܒܲܪ . ܘܝܲܗ̣̄ܒܼ ܦܘܼܪܥܵܢܵܐ ܟܹܐܢܵܐ ܚܠܵܦܲܝܢ : ܒܗܵܝ̇ ܕܫܲܚ̱ܠܦܹܗ ܠܡܵܘܬܵܐ ܕܝܼܠܲܢ : ܒܡܵܘܬܵܐ ܗܵܘܙ̇ ܕܠܵܘ ܟܹܐܢܵܐܝܼܬܼ ܐܸܬܼ݂ܵܐ ܥܠܵܘܗܝ . ܡܸܛܠ ܗܵܢܵܐ : ܡ̣ܢ ܒܵܬܲܪ ܕܲܢܛܲܪ ܟܠܗܘܿܢ ܦܘܼ̈ܩܕܵܢܹܐ : ܕܢܸܗܘܸܐ ܙܲܟܵܝ ܡ̣ܢ ܡܵܘܬܵܐ : ܘܲܢܩܲܒܸܠ ܓܒܼܝܼܬܼܵܐ ܕܙܵܟܼܘܼܬܼܵܐ ܚܠܵܦܲܝܢ : ܘܬܼܘܼܒܼ ܩܲܒܸܿܠ̣ ܥܠܵܘܗܝ ܕܘܼܒܵܪܵܐ ܗܵܢܵܐ ܠܡܲܠܦܵܢܘܼܬܼܵܐ ܕܐܲܝܠܹܝܢ ܕܛܵܥܹ̇ܝܢ ܗ̄ܘ̣ܵܘ : ܘܡܝܼܬܼ ܥܲܠ ܐܲܦܲܝ̈ܢ ܐܲܝܟܼ ܕܥܲܠ ܐܲܦܲܝ̈ ܛܵܥܲܝ̈ܐ . ܘܐܲܝܬܿܝܹܗ ܠܲܡܨܲܥܬܼܵܐ ܠܡܵܘܬܵܐ : ܡܸܛܠ ܕܐܵܠܨܵܐ ܗ̄ܘ̣ܵܬܼ ܕܢܸܫܬܿܪܸܐ . ܐܵܦܠܵܐ ܓܹܝܪ ܐܲܗܡܝܼ ܗ̄ܘ̣ܵܐ ܡ̣ܢ ܗܵܝ̇ ܕܗ̤ܘ ܝܵܬܹܗ ܢܸܬܼܪ̱ܡܸܐ ܒܡܵܘܬܼܵܐ : ܒܕܲܩܢܸܐ ܗ̄ܘ̣ܵܐ ܤܲܒܼܪܵܐ ܕܲܫܪܵܝܹܗ . ܐܵܦ ܓܹܝܪ ܡܸܛܠ ܗܵܢܵܐ ܩܲܕܸܡ ܗ̄ܘ̣ܵܐ ܕܢܸܚܲܫ ܒܢܸܤ̈ܝܵܘܿܢܹܐ ܐ̄ܚܪ̈ܵܢܹܐ : ܘܠܵܐ ܗ̄ܘ̣ܵܐ ܕܲܢܡܘܼܬܼ ܥܵܘܠܐܝܼܬܼ : ܟܲܕܼ ܢܒܲܥܬܼܵܐ ܠܵܐ ܬܸܗܘܸܐ . ܕܒܹܗ ܒܗܵܢܵܐ ܤܲܒܼܪܵܐ ܩܢ̣ܵܐ ܐܵܦ ܡܸܫܬܲܡܥܵܢܘܼܬܼܵܐ ܘܚܘܼܒܵܐ ܕܠܵܐ ܡܫܘܼܚܬܼܵܐ : ܠܵܘ ܕܠܹܗ ܢܸܤܒܼܝܼܗ̇ ܠܙܵܟܼܘܼܬܼܵܐ : ܐܸܠܵܐ ܕܠܲܬܼܒܲܥܬܼܵܐ ܕܝܼܠܲܢ ܢܸܬܼܒܲܥ . ܘܠܵܘ ܥܲܠ ܐܲܦܲܝ̈ ܢܲܦܫܹܗ ܒܲܠܚܘܿܕܼ ܢܸܙܟܸܿܐ : ܐܸܠܵܐ ܥܲܠ ܐܲܦܲܝ̈ ܟܠܢܵܫ . ܕܐܝܟܲܢܵܐ ܕܚܵܘܒܿܬܹܗ pb. 108 ܕܐܵܕܼܵܡ ܠܟܼܠ ܒܚܵܘܒܿܬܼܵܐ ܐܲܦܝܼܡܲܬ̤ : ܗܵܟܲܢܵܐ ܐܵܦ ܙܵܟܼܘܼܬܹܗ ܕܗܵܢܵܐ ܠܟܼܠ ܙܲܟܿܝܲܬ̤ . ܦܐ . ܥܲܠ ܗܵܝ̇ : ܕܲܒܼܗܘܿܢ ܒܤܘܼܥܪ̈ܵܢܹܐ ܚ̣ܵܘܝܼ ܠܟܼܠ ܐܲܠܵܗܵܐ : ܕܲܒܼܡܲܤܲܒܼ ܒܐܲܦܹ̈ܐ ܠܘܵܬܼ ܗܵܝ̇ ܐ̄ܢܵܫܘܼܬܼܵܐ ܠܵܐ ܗܘ̤ܵܐ : ܒܗܵܝ̇ ܕܲܒܼܟܼܠܗܹܝܢ ܚܸܫܲܬ̤ . ܘܡ̣ܢ ܬܪ̈ܲܝܗܘܿܢ ܝܑܼܠܸܦ̣ܘ ܟܠܗܘܿܢ ܚܲܝ̈ܠܘܵܬܼܵܐ ܕܲܡܠܝܼܠܹ̈ܐ : ܕܠܲܝܬܿ ܡܲܤܲܒܼ ܒܐܲܦܹ̈ܐ ܠܘܵܬܼ ܐܲܠܵܗܵܐ : ܐܸܠܵܐ ܚܘܼܒܵܐ ܕܕܲܝܵܢܵܐ ܟܹܐܢܵܐ . ܕܡܸܛܠܵܬܹܗ ܙܟܲܬ̤ ܐ̄ܢܵܫܘܼܬܼܵܐ : ܘܐܸܬܼܚܲܝܲܒܼ ܤܵܛܵܢܵܐ . ܘܐܵܘܪܒܼܵܗ̇ ܐܲܠܵܗܵܐ ܠܙܵܟܼܘܼܬܹܗ : ܘܝܲܗ̣̄ܒܼ ܠܹܗ ܐܝܼܩܵܪܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܐܵܦ ܟܠܗܘܿܢ ܚܲܝܵܠ̈ܘܵܬܼܵܐ ܕܡܲܠܝܼ̈ܠܹܐ ܐܲܟܲܚ̄ܕܼ ܬܗܲܪܘ ܒܵܗ̇ ܒܙܵܟܼܘܼܬܹܗ : ܘܒܼܵܪܟܿܝܼܢ ܘܤܵܓܼܕܝܼܢ ܠܹܗ ܠܲܫܡܵܐ ܕܐܸܬܼܝܼܗܸܒܼ ܠܹܗ : ܕܟܹܐܢܵܐܝܼܬܼ ܐܸܬܼܝܼܗܸܒܼ . ܘܡܵܘܕܹܐ ܟܠ ܠܸܫܵܢ ܠܲܡܕܲܒܿܪܵܢܘܼܬܼܵܐ ܟܹܐܢܵܐ : ܕܥܲܠ ܐܲܦܲܝ̈ ܟܠ ܗܘ̤ܵܬܼ . ܕܒܼܵܗ̇ ܐܲܡ̣ܠܸܟܼ ܫܲܝܢܵܐ ܘܲܫܠܵܡܵܐ ܥܲܠ ܐܲܪܥܵܐ : ܗܵܘ̇ ܕܲܒܼܟܼܠ ܤܘܼܥܪ̈ܵܢܝܼܢ : ܒܲܦܝܵܤܵܐ ܩܲܪܸܒܼ ܐܸܢܘܿܢ ܘܠܵܘ ܒܲܩܛܝܼܪܵܐ . ܦܒ . ܕܡܸܛܠ ܡܵܢܵܐ ܩܲܒܸܿܠ̣ ܥܠܵܘܗܝ ܕܗ̤ܘ ܢܸܬܼܒܲܪܢܲܫ . ܘܗ̤ܘ ܐܲܠܵܗܵܐ ܓܲܡܪܵܗ̇ ܠܲܡܕܲܒܪܵܢܘܼܬܼܵܐ : ܘܠܵܐ ܗ̄ܘ̣ܵܐ ܒܝܲܕܼ ܐ̄ܚܪܹܢܵܐ : ܕܠܵܐ ܟܲܕܼ ܒܫܝܼܛܘܼܬܼܵܐ ܘܒܲܡܚܝܼܠܘܼܬܼܵܐ ܕܐܲܝܟܼ ܗܵܕܹܐ ܢܸܗܘܸܐ : ܨܥܝܼܪܵܐ ܢܸܬܼܚܫܸܒܼ ܦܘܼܩܕܵܢܹܗ : ܘܬܼܘܼܒܼ ܡܸܢܕܪܹܫ ܢܸܬܿܬܿܥܝܼܪ ܥܠܵܘܗܝ ܕܒܲܪܢܵܫܵܐ ܚܤܵܡܵܐ . ܐܸܠܵܐ ܗ̤ܘ ܒܝܵܬܹܗ ܩܲܒܿܠܹܗ : ܗܵܘ̇ pb. 109 ܕܡܸܫܟܲܚ ܠܲܡܤܲܝܒܵܪܘܼ ܟܠܡܸܕܸܡ . ܘܐܲܝܼܩ̣ ܠܹܗ ܤܵܗ̈ܕܹܐ ܕܡܘܼܟܵܟܼܵܐ ܕܐ̄̇ܢܵܫܘܼܬܹܗ : ܡܲܠܲܐܟܹ̈ܐ ܕܲܡܚܲܝܠܝܼܢ ܗ̄ܘ̣ܵܘ ܠܹܗ : ܕܠܵܐ ܐ̄ܢܵܫ ܢܹܐܡܲܪ ܕܠܵܐ ܚܵܫܘܿܫܵܐܝܼܬܼ ܚܵܐ̇ܫܵܐ ܗ̄ܘ̣ܵܬܼ : ܡܸܛܠ ܕܗ̤ܘ ܡܚܲܝܸܠ ܗ̄ܘ̣ܵܐ ܠܵܗ̇ ܕܠܵܐ ܬܸܚܲܫ : ܘܡܸܛܠ ܗܵܕܹܐ ܠܲܝܬܿ ܠܵܗ̇ ܥܸܠܬܼܵܐ ܕܒܼܵܗ̇ ܠܵܐ ܬܸܫܬܿܡܲܥ . ܟܠ ܐܲܝܢܵܐ ܓܹܝܪ : ܕܡܸܫܟܿܚܵܐ ܗ̄ܘ̣ܵܬܼ ܕܲܒܼܦܘܼܠܵܓܼܵܐ ܬܸܬܼܪܢܸܐ ܐܵܘ ܬܸܬܼܐܡܲܪ ܥܠܵܘܗܝ : ܘܐܲܝܠܹܝܢ ܕܝ̇ܕܲܥ̇ ܕܐܵܡ̇ܪܝܼܢ ܥܠܵܘܗܝ : ܐܵܦܸܢ ܗܸܢ̣ܘܿܢ ܠܵܐ ܡܸܫܟܿܚܝܼܢ ܗ̄ܘ̣ܵܘ ܕܢܹܐܡܪܘܼܢ : ܐܵܘ ܡܸܛܠ ܕܕܼܵܚ̇ܠܝܼܢ ܗ̄ܘ̣ܵܘ : ܐܵܘ ܡܸܛܠ ܕܡܸܫܐܲܡܥܝܼܢ ܗ̄ܘ̣ܵܘ : ܠܟܼܠܗܹܝܢ ܤܵܥܲܪ ܗ̄ܘ̣ܵܐ : ܕܐܵܦܠܵܐ ܚܕܼܵܐ ܥܸܠܬܼܵܐ ܕܦܘܼܠܵܓܼܵܐ ܢܲܪܦܸܐ . ܠܵܐ ܓܹܝܪ ܡܦܵܤܝܼܢ ܗ̄ܘ̣ܵܘ ܒܐ̄ܪܵܙܵܐ ܗܵܢܵܐ . ܡܛܲܫܲܝ ܗ̄ܘ̣ܵܐ ܕܹܝܢ ܐܵܦ ܡ̣ܢ ܪܹ̈ܫܹܐ ܘܫܲܠܝܼܛܵܢܹ̈ܐ : ܘܡ̣ܢ ܟܠܗܘܿܢ ܚܲܝ̈ܠܵܘܵܬܼܵܐ : ܘܐܸܬܼܓܿܠܝܼ ܠܗܘܿܢ ܐܲܝܟܼ ܕܒܼܝܼܕܲܥܬܼܵܐ . ܘܡܵܘܕܹܝܢ ܟܠܗܘܿܢ : ܒܵܬܲܪ ܫܪܵܝܵܐ ܗܵܢܵܐ : ܠܚܘܼܫܵܒܼܵܐ ܗܵܘ̇ ܕܲܫ̣ܪܵܐ ܟܠ ܚܘܼܫܸܒܼ̈ܝܼܢ ܘܙܲܟܿܝܼ ܐܸܢܘܿܢ . ܘܚ̣ܵܘܝܼ ܠܡܸܬܼܒܲܪܢܫܵܢܘܼܬܹܗ : ܕܲܡܒܪܵܢܘܼܬܼܵܐ ܕܓܼܵܘܵܐ ܐܝܼܬܹܝܗ̇ : ܠܟܼܠܗܘܿܢ ܐܲܝܠܹܝܢ ܕܐܸܫܬܿܘܝܼܘ ܥܲܡܹܗ ܒܚܲܕܼ ܪܸܥܝܵܢܵܐ ܘܲܒܼܚܲܕܼ ܦܝܵܤܵܐ : ܕܢܸܵܗܘܘܿܢ ܠܘܼܩܒܲܠ ܒܥܸܠܕܒܼܵܒܼܵܐ ܕܟܼܠܗܘܿܢ : ܗܵܘ̇ ܕܕܚܩܹܗ ܘܒܲܛܸܠ̣ ܫܘܼܠܛܵܢܹܗ : ܘܠܲܝܬܿ ܠܹܗ ܡܸܟܹܿܝܠ ܐܲܬܼܪܵܐ ܠܡܲܛܥܝܵܢܘܼܬܹܗ ܘܠܲܚܤܵܡܹܗ . ܦܓ . ܕܡܸܛܠ ܐܲܝܕܼܵܐ ܥܸܠܬܼܵܐ : ܟܲܕܼ ܐܸܬܼܚܲܝܲܒܼ ܘܐܸܬܼܟܿܤܸܣ ܤܵܛܵܢܵܐ ܕܐܝܼܬܼܵܘܗܝ ܒܥܸܠܕܒܼܵܒܼܵܐ ܕܟܼܠ : ܠܵܐ ܐܵܘܒܿܕܹܗ : ܐܸܠܵܐ ܫܲܒܼܩܹܗ ܕܬܘܼܒܼ ܢܸܥܒܲܕܼ . pb. 110 ܡܩܵܘܸܐ ܕܹܝܢ ܟܲܕܼ ܡܲܛܥܸܐ : ܐܲܝܟܼ ܕܲܠܚܘܼܝܵܒܼܵܐ ܓܲܠܝܵܐ ܕܝܼܠܹܗ : ܘܕܲܐܝܠܹܝܢ ܕܡܸܬܿܛܦܝܼܣܝܼܢ ܠܹܗ . ܒܲܕ ܠܲܝܬܿ ܬܘܼܒܼ ܚܲܝܠܵܐ ܕܐܲܝܟܼ ܗܵܢܵܐ ܠܡܲܛܥܝܵܢܘܼܬܹܗ : ܘܥܲܠ ܐܲܦܲܝ̈ ܙܵܟܼܘܼܬܼܵܐ ܕܐܲܝܠܹܝܢ ܕܠܵܐ ܡܸܬܿܟܦܝܼܤܝܼܢ ܠܹܗ . ܠܵܐ ܠܲܡ ܓܹܝܪ ܐ̄ܢܵܫ ܡܸܬܼܟܲܠܲܠ : ܐܸܢ ܢܵܡܘܿܤܵܐܝܼܬܼ ܠܵܐ ܡܸܬܼܟܲܐܲܫ . ܡܸܛܸܠ ܗܵܢܵܐ ܩ̣ܵܘܝܼ ܒܕܼܘܼܒܵܪܵܐ ܡܫܝܼܚܵܐ : ܡ̣ܢ ܒܵܬܲܪ ܙܵܟܼܘܼܬܼܵܐ ܘܡ̣ܢ ܒܵܬܲܪ ܒܘܼܛܵܠܹܗ ܕܡܵܘܬܵܐ : ܕܘܼܒܵܪܵܐ ܗܵܘ̇ ܕܐܸܬܼܒܲܛܲܠ ܒܲܡܫܝܼܚܵܐ : ܕܐܵܦ ܐܲܝܠܹܝܢ ܕܒܲܡܫܝܼܚܵܐ ܐܸܢܘܿܢ : ܒܲܕܼܡܘܼܬܹܗ ܕܲܡܫܝܼܚܵܐ ܢܸܬܿܕܲܒܪܘܼܢ . ܠܵܘ ܒܲܠܚܘܿܕܼ ܒܛܲܝܒܿܘܼܬܼܵܐ ܕܲܩܝܵܡܬܼܵܐ : ܐܸܠܵܐ ܐܵܦ ܒܲܥܒܼܵܕܹ̈ܐ ܕܕܼܘܼܒܵܪܹ̈ܐ ܕܟܼܠ ܚܲܕܼ ܚܲܕܼ ܡܸܢܗܘܿܢ . ܗܵܝ̇ ܓܹܝܪ : ܕܓܼܵܘܵܐ ܐܝܼܬܹܝܗ̇ . ܗܵܕܹܐ ܕܹܝܢ : ܕܟܼܠ ܚܲܕܼ ܚܲܕܼ ܡܸܢܗܘܿܢ . ܘܐܲܝܟܼ ܕܠܵܐ ܬܸܤܬܿܒܲܪ : ܕܬܼܘܼܩܵܢܵܐ ܗ̄ܘ̣ ܝܑܼܚܝܼܕܼܵܝ̇ܐ ܘܲܦܪܝܼܫܵܐ ܕܲܟܼܝܵܢܹܗ ܕܲܡܫܝܼܚܵܐ : ܕܐܸܬܿܬܲܩܲܢ ܕܲܕܼܠܵܐ ܚܛܵܗ̈ܝܼܢ ܢܸܗܘܸܐ : ܘܡܸܛܠ ܗܵܕܹܐ ܙܟܼܵܐ . ܟܲܥܒܸܕܼ ܕܡ̣ܢ ܪܸ̈ܒܿܘܲܬܼܵܐ ܕܤܲܓܿܝܼ̈ܐܹܐ ܢܸܙܕܟܸܐ ܒܕܼܘܼܒܵܪܵܐ ܕܒܡܫܝܼܚܵܐ ܒܹܗ ܒܲܟܼܝܵܢܵܐ ܕܝܼܠܲܢ : ܡ̣ܢ ܗܵܢ̇ܘܿܢ ܕܦܘܼܩ̈ܕܵܢܹܐ ܚܲܬܿܝܼ̈ܬܹܐ ܢܵܛ̇ܪܝܼܢ . ܐܲܝܟܲܢܵܐ ܕܲܠܦܘܼܬܼ ܢܵܡܘܿܤܵܐ ܒܨܝܼܪ ܩܲܠܝܼܠ : ܕܘܼܒܵܪܵܐ ܕܠܵܐ ܓܫܝܼ̈ܡܹܐ ܡܸܬܿܕܲܒܿܪܝܼܢ ܒܦܲܓܼܪܵܐ . ܘܒܼܐܘܼܠܨܵܢܹ̈ܐ ܘܒܲܡܥܝܼ̈ܩܵܢܝܵܬܼܵܐ : ܘܲܒܼܠܵܗ̇ ܚܲܠܵܫܘܼܬܼܵܐ ܡܤܲܝܒܿܪܝܼܢ ܠܚܘܼܬܼܚܵܬܼܵܘ̈ܗܝ ܕܲܟܼܝܵܢܵܐ ܘܲܠܙܵܘܥܵܘ̈ܗܝ ܥܲܡ ܚܹܐܦܹ̈ܐ ܕܡ̣ܢ ܠܒܲܪ . ܘܗܵܟܲܢܵܐ ܒܟܼܠܗܘܿܢ ܙܟܼܵܘ : ܐܲܝܟܼ ܕܬܲܪܒܿܝܼܬܼܵܐ ܕܚܵܘܒܿܬܹܗ ܕܤܵܛܵܢܵܐ ܬܸܗܘܸܐ ܬܲܪܒܿܝܼܬܼܗܘܿܢ ܕܦܘܼܩ̈ܕܵܢܹܐ : ܗܵܘ̇ ܕܤܵܒܲܪ ܗ̄ܘ̣ܵܐ ܕܲܒܼܕܼܘܼܒܵܪܵܐ ܚܲܬܿܝܼܬܼܵܐ ܤܲܓܿܝܼ ܗܵܘ̇ܝܵܐ ܦܫܝܼܩܵܐ ܡܲܦܘܼܠܬܿܗܘܿܢ ܕܲܒܼܢܲܝ̈ܢܵܫܵܐ . pb. 111 ܦܕ . ܕܡܸܛܠ ܐܲܝܕܵܐ ܥܸܠܬܼܵܐ : ܠܗܵܕܹܐ ܟ̱ܠܵܗ̇ ܪܵܡܘܼܬܼܵܐ ܐܸܬܼ݂ܵܐ ܤܵܛܵܢܵܐ : ܕܲܒܼܓܸܠܝܵܐ ܠܘܼܩܒܲܠ ܐܲܠܵܗܵܐ ܬܩܘܼܡ : ܘܢܲܫܘܸܐ ܢܲܦܫܹܗ ܥܲܡ ܐܲܠܵܗܵܐ . ܘܡܸܛܠ ܗܵܢܵܐ : ܕܟܲܕܼ ܡܲܪܗܸܛ ܠܟܼܵܐ ܘܲܠܟܼܵܐ : ܗܘ̤ܵܬܼ ܚܵܘܒܿܬܹܗ ܪܲܒܿܬܼܵܐ . ܘܡܸܟܲܝܠ ܡ̣ܢ ܗܵܕܹܐ ܡܪܲܒܸܐ ܠܵܗ̇ ܠܒܼܝܼܫܘܼܬܹܗ ܘܓܼܵܠܹ̇ܐ ܠܵܗ̇ : ܘܡܲܦܸܩ ܠܵܗ̇ ܠܓܼܘܼܡܕܵܐ ܕܠܵܐ ܡܫܝܼܚܵܐ : ܕܲܢܩܘܼܡ ܓܲܠܝܵܐܝܼܬܼ ܠܘܼܩܒܲܠ ܐܲܠܵܗܵܐ : ܘܢܸܥܒܸܿܕܼ ܢܲܦܫܹܗ ܦܸܚܡܵܐ ܕܐܲܠܵܗܵܐ : ܘܡܸܬܿܕܲܡܸܐ ܒܡܸܬܼܪܢܫܵܢܘܼܬܹܗ . ܠܵܘ ܟܲܕܼ ܒܝܲܕܼ ܡܸܕܸܡ ܐܵܘ ܡ̣ܢ ܡܸܕܸܡ ܡܲܛܥܸܐ : ܐܸܠܵܐ ܒܦܲܪܨܘܿܦܵܐ ܕܝܼܠܹܗ ܘܲܒܼܡܲܛܥܝܵܢܘܼܬܼܵܐ ܥܸܠܵܝܬܼܵܐ . ܘܡܸܛܠ ܕܲܡܫܝܼܚܵܐ ܠܡܲܛܥܝܵܢܘܼܬܼܵܐ ܕܒܲܐܠܵܗܲܝ̈ܗܘܿܢ ܘܲܒܼܚܲܪ̈ܫܲܝܗܘܿܢ ܫ̣ܪܵܐ ܗ̄ܘ̣ܵܐ : ܐܵܦ ܗܘ̤ ܠܗܵܠܹܝܢ ܕܝܼܠܹܗ ܫܵܪܹܐ : ܟܲܕܼ ܡܲܛܥܸܐ . ܕܲܠܗܵܠܹܝܢ ܕܐܲܠܵܗܹ̈ܐ ܘܕܚ̈ܠܵܬܼܵܐ ܘܲܕܼܚܲܪ̈ܫܹܐ ܘܕܲܐ̄ܚܪ̈ܵܢܝܵܬܼܵܐ : ܐܲܝܠܹܝܢ ܕܗ̤ܘ ܐܝܼܬܼܵܘܗܝ ܠܗܹܝܢ ܡܕܲܒܿܪܵܢܵܐ : ܡܸܛܠ ܕܢܸܥܒܸܿܕܼ ܢܲܦܫܹܗ ܪܲܒܵܐ : ܠܟܼܠܗܹܝܢ ܬܚܹܝܬܼ ܦܲܪܨܘܿܦܵܐ ܕܝܼܠܹܗ ܥܵܒܼ̇ܕܼ : ܐܲܝܟܼ ܕܢܸܤܬܿܒܲܪ ܕܗ̤ܘ ܠܚܘܿܕ ܐܝܼܬܼܵܘܗܝ ܐܲܠܵܗܵܐ . ܡܸܬܼܚܲܫܲܚ ܓܹܝܪ ܒܒܲܪܢܵܫܵܐ ܐܲܝܟܼ ܕܒܼܐܘܼܪܓܵܢܘܿܢ : ܗܵܘ̇ ܕܢܵܬܼܦܹܗ ܘܢܲܓܼܕܹܗ ܠܒܼܝܼܫܵܬܐ ܕܠܵܐ ܡܸܬܼܡܲܫܚܵܐ . ܡܫܵܘܬܸܦ ܠܹܗ ܐܵܦ ܠܒܲܪܢܵܫܵܐ ܒܲܓܼܠܝܼܙܘܼܬܼ ܝܑܼܕܲܥܬܼܵܐ ܐܲܠܵܗܥܵܝܬܼܵܐ : ܐܲܝܟܼ ܕܲܡܥܵܕܹܝܼܬ ܠܡܸܤܥܲܪ ܒܥܸܠܕܒܼܵܒܹ̈ܐ . ܘܡ̣ܢ ܐܵܢܲܢܩܹܐ ܘܡ̣ܢ ܪܘܼܓܼܙܹܗ ܗܵܠܹܝܢ ܤܵܥܲ݁ܪ : ܕܲܓܼܡܝܼܪܵܐܝܼܬܼ ܡܸܫܬܲܪ̈ܝܵܢ ܘܒܲܛ̈ܠܵܢ ܥܲܡ ܟ̱ܠܵܗ̇ ܪܹܫܵܢܘܼܬܹܗ . ܘܡܵܐ ܕܲܢܤܲܒܼ ܫܘܼܠܵܡܵܐ : ܘܠܲܝܬܿ ܠܹܗ ܡܸܕܸܡ ܐ̄ܚܪܹܝܢ ܠܡܸܥܒܲܪ : ܕܲܢܩܵܘܸܐ pb. 112 ܠܹܗ ܕܢܹܐܫܘܿܕܼ ܟ̱ܠܵܗ̇ ܒܝܼܫܘܼܬܹܗ : ܘܲܕܼܢܸܬܼܓܿܠܸܐ ܠܟܼܠ ܕܠܘܼܩܒܲܠ ܒܵܪܘܿܝܹܗ ܐܲܩܪܸܒܼ ܚܠܵܦ ܕܥܲܒܼܕܹܗ : ܘܲܚܠܵܦ ܗܵܝ̇ ܕܚܲܝܠܵܐ ܕܐܲܝܟܼ ܗܵܢܵܐ ܝܲܗ̣̄ܒܼ ܠܹܗ : ܘܲܚܠܵܦ ܕܐܲܪܦܝܹܗ ܕܢܸܬܼܚܲܫܲܚ ܒܚܝܠܹܗ : ܘܟܲܕܼ ܡܲܩܪܸܒܼ ܗ̄ܘ̣ܵܐ ܒܗܵܠܹܝܢ ܟܠܗܹܝܢ ܤܲܝܒܲܪܹܗ . ܡܟܲܢܸܫ ܠܗܹܝܢ ܠܟܼܠܗܹܝܢ ܐܲܝܠܹܝܢ ܕܥܵܩܪ̈ܢ ܘܲܡܒܲܛ̈ܠܵܢ ܠܲܛܪܘܼܢܘܼܬܹܗ . ܠܲܝܬܿ ܠܹܗ ܓܹܝܪ ܢܸܟܼܠܵܐ ܡܸܟܹܝܠ ܕܢܸܬܼܢܟܸܠ ܥܲܠ ܓܒܲܝ̈ܐ ܕܐܲܠܵܗܵܐ : ܒܲܕܼ ܟܠܗܹܝܢ ܒܟܼܠܗܹܝܢ ܐܸܫܬܲܡܠܝܼ : ܘܡܲܛܥܝܵܢܘܼܬܹܗ ܘܲܙܗܝܼܪܘܼܬܼ ܦܘܼܩ̈ܕܵܢܹܐ . ܘܲܒܼܟܼܠ ܐܸܙܕܟܼܝ : ܒܛܘܼܫܝܵܐ ܘܲܒܼܛܸܠܝܵܐ : ܘܲܦܝܵܤܵܘ̈ܗܝ ܘܲܩܛܝܼܪܹܗ ܟ̱ܠܹܗ : ܕܒܹܗ ܐܸܬܼܚܲܫܲܚ ܗ̄ܘ̣ܵܐ ܒܲܡܚܝܼܠܘܼܬܼܵܐ ܘܲܒܼܡܘܼܟܵܟܼܵܐ ܕܦܲܚܼܪܵܐ . ܘܒܲܕܼܡܘܼܬܼ ܗܵܝ̇ ܕܲܤ̣ܥܲܪ ܨܹܝܕܼ ܡܫܝܼܚܵܐ : ܤ̣ܥܲܪ ܗ̄ܘ̣ܵܐ ܐܵܦ ܨܹܝܕܼ ܩܲܕܝܼ̈ܫܹܐ : ܐܲܝܟܼ ܕܲܒܼܟܼܠ ܦܘܼܪ̈ܤܝܼܢ ܒܐܘܼ̈ܠܨܵܢܹܐ ܩܫܲܝ̈ܵܐ ܢܲܪܡܸܐ ܐܸܢܘܿܢ . ܗܵܢ̇ܘܿܢ ܕܹܝܢ : ܒܗܵܠܹܝܢ ܠܵܐ ܐܸܙܕܟܼܝܼܘ . ܗ̤ܘ ܕܹܝܢ ܒܗܵܝ̇ ܕܠܵܐ : ܟܲܕܼ ܡ̣ܢ ܡܫܝܼܚܵܐ ܐܸܙܕܟܼܝܼ : ܦܵܫ̣ ܡ̣ܢ ܕܝܼܠܹܗ . ܘܠܵܐ ܬܘܼܒܼ : ܟܲܕܼ ܡ̣ܢ ܩܲܕܝܼ̈ܫܹܐ ܐܸܬܼܚܲܝܲܒܼ : ܫܵܪܹܐ ܠܵܗ̇ ܡܫܝܼܚܵܐ ܠܪܹܫܢܘܼܬܹܗ : ܒܡܵܘܬܵܐ ܗܵܘ̇ ܕܥܵܘܠܵܐܝܼܬܼ ܐܸܬܼ݂ܵܐ ܥܠܵܘܗܝ : ܘܲܓܼܡܝܼܪܵܐܝܼܬܼ ܡܸܬܼܒܲܛܠܵܐ ܒܡܵܘܬܿܗܘܿܢ ܕܩܲܕܝܼ̈ܫܹܐ : ܗܵܘ̇ ܕܲܒܼܓܼܘܼܡܪܵܐ ܘܠܵܐ ܗ̄ܘ̣ܵܐ ܒܘܵܠܝܼܬܼܵܐ ܐܲܝܬܿܝܼ ܥܠܲܝܗܘܿܢ . ܘܡܲܥܸܠ ܠܹܗ ܬܚܹܝܬܼ ܕܝܼܢܵܐ ܟܹܐܢܵܐ ܥܲܠ ܐܲܦܲܝ̈ ܐܲܝܠܹܝܢ ܕܥܵܘܵܠܵܐܝܼܬܼ ܐܵܠܹ̇ܨ ܗ̄ܘ̣ܵܐ ܘܡܸܬܼܟܲܬܲܫ ܠܡܵܘܒܵܕܼܘܼܬܲܢ : ܘܡܸܛܠ ܟܠܗܘܿܢ ܢܸܟܼܠܵܘ̈ܗܝ ܘܡܲܛܥܵܝܢܘܼܬܹܗ : ܘܟܼܠ ܐܵܕܼܫܵܐ ܕܲܟܼܦܘܼܪܝܹܗ ܕܲܒܼܛܲܝܒܿܘܼܬܼܵܐ : ܘܕܲܡܫܲܥܠܝܼܘܼܬܹܗ ܘܕܲܛܪܘܼܢܘܼܬܹܗ ܕܠܘܼܩܒܲܠ ܐܲܠܵܗܵܐ ܘܠܘܼܩܒܲܠ ܩܲܕܝܼܫܵܘ̈ܗܝ . ܙܲܒܼܢܵܐ ܓܹܝܪ ܟ̱ܠܹܗ pb. 113 ܕܡܲܓܲܪܲܬܼ ܪܘܼܚܹܗ ܕܐܲܠܵܗܵܐ ܠܡܸܬܿܬܵܘܝܵܢܘܼܬܼܵܐ ܐܸܬܼܝܼܗܸܒܼ : ܘܲܕܼܢܹܐܢܸܐ ܠܕܝܼܠܹܗ : ܘܢܸܕܲܥ ܤܲܟܼܠܘܼܬܹܗ ܘܡܲܪܵܚܘܼܬܹܗ ܕܥܲܠ ܠܵܐ ܡܸܬܼܡܲܨ̈ܝܵܢܝܵܬܼܵܐ . ܦܗ . ܕܐܲܝܠܹܝܢ ܚܘܼ̈ܫܵܒܹܐ ܐܸܬܼܚܲܫܲܒܼ ܤܵܛܵܢܵܐ ܠܘܼܩܒܲܠ ܐܲܠܵܗܵܐ . ܘܟܲܕܼ ܡܸܫܟܲܚ ܗ̄ܘ̣ܵܐ ܕܚܵܫܘܿܫܵܐܝܼܬܼ ܢܥܝܼܩܝܼܘܗܝ ܘܲܢܫܲܢܹܝܘܗܝ ܠܘܵܬܼ ܬܒܲܥܬܼܵܐ : ܗܵܕܹܐ ܠܵܐ ܤ̣ܥܲܪ : ܐܸܠܵܐ ܫܲܒܼܩܹܗ ܕܢܸܬܼܚܲܫܲܚ ܒܚܸܡܬܹܗ ܐܲܝܟܲܢܵܐ ܕܨܵܒܹ̇ܐ . ܡܲܓܪ̈ܲܬܼ ܪܘܼܚܵܐ ܓܹܝܪ ܕܥܲܠ ܐܲܝܠܹܝܢ ܕܡ̣ܢ ܒܝܼܫܘܼܬܼܵܐ ܡܸܤܬܿܡܹܝܢ : ܬܲܪܒܿܝܼܬܼܵܐ ܕܒܼܝܼܫܘܼܬܼܗܘܿܢ ܤܵܥܪܵܐ . ܕܟܲܕܼ ܚܵܙܹ̇ܝܢ ܠܵܗ̇ ܘܚܲܬܿܝܼܬܼܵܐܝܼܬܼ ܡܦܵܤܝܼܢ ܒܵܗ̇ : ܐܲܝܟܼ ܐܲܝܠܹܝܢ ܕܠܵܐ ܚܵܙܹ̇ܝܢ ܠܵܗ̇ ܕܲܠܩܘܼܒܼܠܵܐ ܤܵܥ̇ܪܝܼܢ . ܠܲܝܬܿ ܠܵܗ̇ ܓܹܝܪ ܬܘܼܪܨܵܐ ܠܬܲܪܒܿܝܼܬܼܵܐ ܕܒܼܝܼܫܬܼܵܐ : ܕܐܲܝܠܹܝܢ ܕܲܠܘܵܬܼ ܕܲܠܩܘܼܒܼܠܵܐ ܕܵܒܼܪܝܼܢ ܐܨܒܼ̈ܘܵܬܼܵܐ . ܐܵܘ ܓܹܝܪ ܗܵܕܹܐ ܡܲܤܒܿܪܝܼܢ ܥܲܠ ܡܲܓܿܪܲܬܼ ܪܘܼܚܹܗ ܕܐܲܠܵܗܵܐ : ܕܡܸܛܠ ܕܠܵܐ ܡܸܫܟܲܚ ܕܲܒܼܚܲܫܹ̈ܐ ܢܲܪܡܸܐ ܐܸܢܘܿܢ : ܒܗܵܝ̇ ܕܲܟܼܝܵܢܵܐ ܠܵܐ ܡܵܝܘܿܬܼܵܐ ܩܢܹܝܢ . ܥܲܠ ܗܵܕܹܐ ܡܲܓܲܪ ܪܘܼܚܹܗ ܥܠܲܝܗܘܿܢ : ܘܡܸܛܠ ܗܵܕܹܐ ܤܵܥ̇ܪܝܼܢ ܐܲܝܠܹܝܢ ܕܕܲܠܩܘܼܒܼܠܝܼܢ ܠܐܲܠܵܗܵܐ . ܐܵܘ ܗܵܝ̇ : ܕܟܲܕܼ ܢܸܬܿܠܘܼܢ ܕܟܼܠ ܡܸܕܸܡ ܡܸܫܟܲܚ ܠܡܸܥܒܲܪ : ܤܵܥ̇ܪܝܼܢ ܗܸܢܘ̣ܿܢ ܕܲܠܩܘܼܒܼܠܵܐ ܕܨܒܼܝܵܢܹܗ : ܕܟܲܕܼ ܨܵܒܹ̇ܐ ܗ̤ܘ ܕܲܢܫܲܚܠܸܦ ܐܸܢܘܿܢ ܒܡܲܓܪܲܬܼ ܪܘܼܚܹܗ ܡ̣ܢ ܒܝܼܫܘܼܬܼܗܘܿܢ : ܡܸܛܠ ܕܗ̤ܘ ܗܵܕܹܐ ܨܵܒܹ̇ܐ : ܢܩܘܼܡܘܼܢ ܗܸܢܘܿܢ ܠܘܼܩܒܲܠ ܨܸܒܼܝܵܢܹܗ : ܒܗܵܝ̇ ܕܤܵܥ̇ܪܝܼܢ ܐܲܝܠܹܝܢ ܕܕܲܠܩܘܼܒܼܠܵܐ ܐܸܢܹܝܢ pb. 114 ܕܗܵܢܹܝܢ ܕܗ̤ܘ ܨܵܒܹ̇ܐ . ܒܲܕܼ ܠܵܐ ܒܵܥܹ̇ܝܢ ܕܢܸܗܘܸܐ ܠܗܘܿܢ ܡܸܢܹܗ ܦܘܼܪܩܵܢܵܐ : ܡܸܛܠ ܒܥܸܠܕܒܼܵܒܼܘܼܬܼܗܘܿܢ ܘܡܲܪܵܚܘܼܬܼܗܘܿܢ ܕܠܵܐ ܡܫܘܼܚܬܼܵܐ . ܐܸܠܵܐ ܡܲܡܪܝܼܢ ܠܹܗ ܝܲܬܿܝܼܪܵܐܝܼܬܼ : ܕܢܵܘܒܸܿܕܼ ܐܸܢܘܿܢ . ܒܗܵܝ̇ ܕܐܵܦܠܵܐ ܕܢܸܗܘܘܿܢ ܬܚܹܝܬܼ ܐܲܠܵܗܵܐ ܒܵܥܹ̇ܝܢ : ܘܠܵܐ ܕܢܸܚܘܿܢ . ܘܢܸܚܙܸܐ ܟܲܕܼ ܡܸܬܼܚܲܝܲܒܼ ܚܘܼܝܵܒܼܵܐ ܕܡ̣ܢ ܒܢܲܝ̈ܢܵܫܵܐ ܒܕܼܝܼܢܵܐ ܟܹܐܢܵܐ : ܐܸܡܲܬܼܝ ܕܐܵܦܠܵܐ ܚܲܕܼ ܡܲܦܲܩ ܒܪܘܼܚܵܐ ܐܵܘ ܩܛܓܼܪܵܢܘܼܬܼܵܐ ܐܝܼܬܼ ܠܹܗ . ܫܲܒܼܩܹܗ ܓܹܝܪ ܐܲܠܵܗܵܐ ܠܡܸܥܒܲܕܼ ܟܠ ܡܸܕܸܡ ܕܨܵܒܹ̇ܐ ܗ̄ܘ̣ܵܐ . ܐܲܝܟܼ ܕܠܵܐ ܬܸܗܘܸܐ ܐܵܦܸܢ ܚܕܼܵܐ ܥܸܠܬܼܵܐ ܠܫܘܼܘܙܵܒܹܗ . ܐܵܦܠܵܐ ܓܹܝܪ ܒܲܚܕܼܵܐ ܫܵܥܵܐ ܡܵܘܒܸܿܕܼ ܠܹܗ ܐܲܝܟܼ ܕܗ̤ܘ ܒܵܥܹ̇ܐ : ܐܵܦܠܵܐ ܬܘܼܒܼ ܕܠܵܐ ܚܘܼܝܵܒܼܵܐ ܡܲܪܦܸܐ ܠܹܗ . ܒܗܵܝ̇ ܓܹܝܪ ܕܠܵܐ ܐܲܪܦܝܼ ܠܹܗ ܐܵܦܠܵܐ ܚܕܼܵܐ ܥܸܠܬܼܵܐ ܕܫܘܼܒܼܩܵܢܵܐ : ܠܗܵܕܹܐ ܛܲܝܸܒܼ ܢܲܦܫܹܗ ܕܡ̣ܢ ܟܠ ܦܪܘܿܣ ܕܠܵܐ ܬܘܼܪܵܨܵܐ ܢܸܗܘܸܐ . ܐܲܝܢܵܐ ܗܵܟܹܝܠ ܕܒܲܚܤܵܡܵܐ ܘܲܒܼܪܸܚܡܲܬܼ ܪܹܫܵܢܘܼܬܼܵܐ ܐܲܚܝܼܕܼ : ܠܵܐ ܫܵܠܹ̇ܐ ܡ̣ܢ ܚܤܵܡܹܗ ܥܕܲܡܵܐ ܕܗܵܘܹ̇ܐ ܗܵܘ̇ ܡܸܕܸܡ ܕܡܸܬܼܚܲܤܲܡ ܐܲܝܟܼ ܨܒܼܝܵܢܹܗ : ܘܐܝܼܬܼܵܘܗܝ ܬܲܚܘܝܼܬܼܵܐ ܠܟܼܠܗܘܿܢ ܟܵܦܪ̈ܲܝ ܒܛܲܝܒܿܘܼܬܼܵܐ . ܠܹܗ ܓܹܝܪ ܘܲܠܟܼܠܗܘܿܢ ܐܲܝܠܹܝܢ ܕܒܲܕܼܡܘܼܬܹܗ ܢܦܲܠܘ ܒܟܼܘܼܪܗܵܢܵܐ ܗܵܢܵܐ : ܕܵܐܹ̇ܢ ܠܗܘܿܢ ܐܲܠܵܗܵܐ ܟܹܐܢܵܐܝܼܐܼ : ܘܲܡܒܲܚܸܢ ܠܗܘܿܢ : ܘܵܠܥܹܝܢ ܟܠ ܡܚܲܝܼܒܼ ܠܗܘܿܢ : ܘܲܒܼܫܲܠܡܘܼܬܼܵܐ ܕܓܼܵܘܵܐ ܡܸܤܬܿܢܹܝܢ . ܘܒܹܗ ܚܵܙܹ̇ܝܢ ܠܟܼܠܹܗ ܟܦܘܼܪܝܵܐ ܕܲܒܼܛܲܝܒܿܘܼܬܼܵܐ : ܘܲܠܟܼܠܵܗ̇ ܡܲܪܲܚܘܼܬܼܵܐ ܘܲܡܫܲܥܠܝܘܼܬܼܵܐ : ܘܲܠܟܼܠܗܘܿܢ ܦܘܼܪ̈ܤܹܐ : ܘܲܠܟܼܠܵܗ̇ ܕܲܓܵܠܘܼܬܼܵܐ : ܘܲܠܟܼܠܹܗ ܪܘܼܫܥܵܐ ܕܲܫܘܲܚ̣ ܘܲܪܒܼܵܐ ܘܐܸܫܬܲܡܠܝܼ : ܐܲܝܟܼ ܕܠܵܐ ܬܘܼܒܼ ܢܸܫܟܲܚ ܢܩܲܒܸܿܠ ܬܲܪܒܿܝܼܬܼܵܐ ܡܸܕܸܵܡ . ܦܘ . ܥܲܠ ܗܵܝ̇ : ܕܲܒܼܙܲܒܼܢܵܐ ܕܚܘܼܝܵܒܼܵܐ ܡ̣ܢ ܟܠ ܡܸܤܬܿܢܸܐ ܤܵܛܵܢܵܐ : pb. 115 ܘܐܵܦ ܡ̣ܢ ܐܲܝܠܹܢ ܕܕܝܼܠܹܗ ܐܵܢܘܿܢ : ܐܲܝܟܼ ܡ̇ܢ ܕܵܗܘ̤ܵܐ ܠܗܘܿܢ ܥܸܠܐܬܼܵܐ ܠܲܡܤܵܡ ܒܪܹܫܵܐ . ܡܸܛܠ ܗܵܕܹܐ ܐܸܬܼܝܼܗܸܒܼ ܠܹܗ ܗܵܢܵܐ ܟ̱ܠܹܗ ܙܲܒܼܢܵܐ ܕܡܲܚܓܿܪܲܬܼ ܪܘܼܚܵܐ : ܘܡܸܬܼܝܼܗܸܒܼ ܠܹܗ ܥܕܲܡܵܐ ܠܝܵܘܡܵܐ ܕܕܼܝܼܢܵܐ ܕܢܸܥܒܸܿܕܼ ܟܠܡܵܐ ܕܨܵܒܹ̇ܐ : ܕܠܵܐ ܬܸܫܬܿܒܸܩ ܠܹܗ ܥܸܠܬܼܵܐ ܕܡܫܟܲܚ ܗ̄ܘ̣ܵܐ ܠܡܸܤܥܲܪ ܒܵܗ̇ ܡܸܕܸܡ : ܐܸܠܵܐ ܐܸܬܼܝܼܗܸܒܼ ܠܹܗ ܙܲܒܼܢܵܐ ܕܡܲܓܿܪܲܬܼ ܪܘܼܚܵܐ ܘܲܕܼܫܘܼܠܛܵܢܵܐ . ܘܒܼܵܬܲܪ ܗܵܠܹܝܢ ܡܲܠܝܵܐܝܼܬܼ ܡܸܬܿܬܿܕܝܼܢ ܘܡܸܬܼܪܸܫ ܡ̣ܢ ܙܲܕܝܼ̈ܩܹܐ : ܥܲܡ ܟܠܗܘܿܢ ܐܲܝܠܹܝܢ ܕܥܲܡܹܗ ܐܸܫܬܵܘܬܲܦܘ ܒܲܛܪܘܼܢܘܼܬܼܵܐ . ܟܲܕܼ ܐܵܦ ܡ̣ܢ ܗܵܠܹܝܢ ܡܸܤܬܢܸܐ ܘܡܸܬܼܩܲܛܪܲܓܼ : ܐܲܝܟܼ ܐܲܝܢܵܐ ܕܥܸܠܵܬܼܵܐ ܕܚܘܼܝܵܒܼܵܐ ܗܘ̤ܵܐ ܠܗܘܿܢ . ܐܲܝܟܲܢܵܐ ܕܲܒܼܕܲܟܼܝܘܼܬܼܵܐ ܕܚܘܼܒܵܐ ܒܡܸܠܬܼܵܐ ܘܲܒܼܤܘܼܥܪ̈ܵܢܹܐ : ܟܠ ܢܸܪܚܲܡ ܠܐܲܠܵܗܵܐ ܐܲܝܟܼ ܛܵܒܼܵܐ ܘܟܹܐܢܵܐ : ܐܲܝܟܼ ܚܲܟܿܝܼܡܵܐ ܘܐܲܝܟܼ ܚܲܝܠܬܼܵܢܵܐ : ܘܐܲܝܟܼ ܥܵܒܼ̇ܘܿܕܼܵܐ ܘܐܲܝܟܼ ܐܲܠܵܗܵܐ . ܘܟܲܕܼ ܩܢܹܝܢ ܬܲܚܘܝܼܬܼܵܐ ܠܕܝܼܢܵܐ ܟܹܐܢܵܐ ܕܠܵܐ ܡܲܤܲܒܼ ܒܐܲܦܹ̈ܐ ܕܛܵܒܹ̈ܐ ܘܲܕܼܒܼܝܼ̈ܫܹܐ : ܘܵܠܝܵܐܝܼܬܼ ܢܹܐܠܦܘܼܢ ܟܠܗܘܿܢ ܚܲܝ̈ܠܵܘܵܬܼܵܐ ܕܲܡܠܝܼ̈ܠܹܐ ܠܒܼܘܼܚܵܢܵܐ ܕܲܡܠܝܼܠܘܼܬܼܵܐ ܕܛܵܒܼܬܼܵܐ ܘܲܕܼܒܼܝܼܫܵܬܼܵܐ . ܘܲܕܼܡܸܛܠ ܐܲܝܕܵܐ ܐܲܪܦܝܼ ܐܲܠܵܗܵܐ : ܕܐܲܝܟܼ ܨܒܼܝܵܢܹܗ ܟܠ ܐ̄ܢܵܫ ܢܸܓܼܒܹܿܐ ܠܹܗ : ܘܠܲܐܝܠܹܝܢ ܕܛܵܒܼ̈ܬܼܵܐ ܓܵܒܹ̇ܝܢ ܫܵܒܹ̇ܩ ܠܗܘܿܢ ܕܢܸܤܒܿܠܘܼܢ ܒܝܼ̈ܫܬܼܵܐ : ܘܠܲܐܝܠܹܝܢ ܕܕܲܠܩܘܼܒܼܠܵܐ ܕܗܵܠܹܝܢ ܓܒܼܵܘ ܘܡܲܩܪܒܼܝܼܢ ܠܘܼܩܒܲܠ ܨܒܼܝܵܢܹܗ . ܡܲܓܲܪ ܪܘܼܚܹܗ ܕܟܼܠ ܡܵܐ ܕܓܼܵܒܹ̇ܝܢ ܢܸܤܥܪܘܼܢ . ܘܲܒܼܗܵܢܵܐ ܙܢܵܐ pb. 116 ܡܸܬܼܡܬܲܚ ܕܘܼܒܵܪܵܐ ܕܥܵܠܡܵܐ ܗܵܢܵܐ : ܗܵܟܲܢܵܐ ܡܸܬܿܕܲܒܲܪ ܡ̣ܢ ܐܲܠܵܗܵܐ ܥܕܲܡܵܐ ܠܫܘܼܠܵܡܵܐ . ܦܙ . ܫܘܼܟܼܠܵܠܵܝܐ . ܘܒܲܬܲܪ ܗܵܠܹܝܢ : ܐܲܟܼܡܵܐ ܕܟܼܠܡܸܕܸܡ ܫܲܦܝܼܪܵܐܝܼܬܼ ܗܘ̤ܵܐ : ܗܵܘܹ̇ܝܢܲܢ ܒܒܼܘܼܤܵܡܵܐ ܕܲܠܥܵܠܲܡ : ܟܲܕܼ ܥܸܠܬܼܵܐ ܕܡܸܬܼܓܲܠܙܵܢܘܼܬܼܵܐ ܕܡܸܢܹܗ ܠܲܝܬܿ ܠܲܢ : ܘܠܵܐ ܬܘܼܒܼ ܤܢܝܼܩܝܼܢܲܢ ܥܲܠ ܝܘܼܠܦܵܢܵܐ . ܦܚ . ܥܲܠ ܗܵ̇ܝ : ܕܐܵܠ̇ܨܵܐ ܗ̄ܘ̣ܬܼ ܕܬܸܗܘܸܐ ܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢܹ̈ܐ : ܘܠܵܐ ܙܵܕܼܩܵܐ ܗ̄ܘ̣ܵܬܼ ܕܲܐ̄ܚܪܵܢܝܵܐܝܼܬܼ ܬܸܗܘܸܐ . ܡܸܛܠ ܗܵܟܹܝܠ ܗܵܠܹܝܢ ܘܕܲܝܟܼ ܗܵܠܹܝܢ ܥܸܠ̈ܠܵܬܼܵܐ : ܟܹܐܢܵܐܝܼܬܼ ܗܘ̤ܵܬܼ ܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ . ܐܲܠܵܗܵܐ ܫܲܪܝܼܪܵܐ ܒܲܟܼܝܵܢܵܐ : ܘܒܲܪܢܵܫܵܐ ܫܲܪܝܼܪܵܐ ܒܲܟܼܝܵܢܵܐ . ܠܵܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ ܚܕܼܵܐ ܡ̣ܢ ܗܵܠܹܝܢ : ܐܸܢ ܐܸܫܬܿܒܸܩ ܚܲܕܼ ܡ̣ܢ ܗܵܠܹܝܢ ܟܝܵܢܹ̈ܐ . ܐܸܠܘܼܠܵܐ ܗ̄ܘ̣ܵܐ ܐܲܠܵܗܵܐ ܐܸܬܼܒܲܪܢܲܫ : ܘܐܸܠܘܼܠܵܐ ܒܒܲܪܢܵܫܵܐ ܕܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ ܗ̄ܘ̣ܵܐ : ܐܲܝܟܼ ܕܲܒܼܡܲܛܥܝܵܢܘܼܬܼܵܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ . ܘܲܫܪܵܪܵܐ : ܕܡܸܠܵܘ̈ܗܝ ܕܤܵܛܵܢܵܐ ܗܵܘ̈ܝܵܢ ܗ̣̄ܘܲܝ̈ ܗܵܠܹܝܢ : ܕܲܡܫܝܼܚܵܐ ܕܡܲܤܠܵܝܘܼ ܐܲܤ̱ܠܝܵܗ̇ ܠܲܓܼܒܼܝܼܠܬܹܗ ܡ̣ܢ ܨܱܲܠܡܹܗ ܐܲܝܟܼ ܫܝܼܛܬܐ . ܡܸܛܠ ܗܵܢܵܐ : ܐܵܦܠܵܐ ܡܲܠܦܵܢܘܼܬܼܵܐ ܕܡܲܟܿܝܼܟܼܘܼܬܼܵܐ ܘܲܕܼܡܸܫܬܲܡܥܵܢܘܼܬܼܵܐ ܘܲܕܼܡܸܬܼܢܲܚܬܼܵܢܘܼܬܼܵܐ ܗܵܘ̇ܝܵܐ ܗ̄ܘ̣ܵܬܼ . ܕܗ̤ܘ ܐܝܼܬܼܵܘܗܝ ܦܸܚܡܵܐ ܘܲܕܼܡܘܼܬܼܵܐ ܕܐܲܠܵܗܵܐ : ܟܲܕܼ ܕܡܘܼܬܼܵܐ ܕܥܲܒܼܕܵܐ ܠܵܐ ܢܤܲܒܼ : ܕܒܲܕܼܡܘܼܬܼܵܐ ܢܸܫܬܿܟܲܚ ܐܲܝܟܼ ܒܲܪܢܵܫܵܐ : ܐܸܠܵܐ ܝܲܬܿܪܵܐܝܼܬܼ ܟܹܐܢܘܼܬܼܵܐ ܕܡܸܠܵܘ̈ܗܝ ܕܤܵܛܵܢܵܐ : ܕܡܸܛܠ pb. 117 ܕܲܚܙܵܝܗܝ ܗ̄ܘ̣ܵܐ ܕܲܒܼܨܝܼܪ ܒܲܟܼܝܵܢܹܗ ܡ̣ܢ ܨܲܠܡܵܐ ܘܲܕܼܡܘܼܬܼܵܐ ܕܐܝܼܩܵܪܵܐ ܕܐܲܠܵܗܵܐ : ܫܵܛܹܗ ܗ̄ܘ̣ܵܐ . ܘܟܼܠܗܘܿܢ ܡܲܠܲܐܟܹ̈ܐ : ܐܵܦܸܢ ܐܲܝܟܼ ܕܠܲܐܠܵܗܵܐ ܡܸܬܿܛܦܝܼܤܝܼܢ ܗ̄ܘ̣ܵܘ ܠܹܗ : ܘܠܵܐ ܡܸܫܟܿܚܝܼܢ ܗ̄ܘ̣ܵܘ ܕܢܲܡܪ̱ܚܘܼܢ ܠܡܹܐܡܲܪ ܠܩܘܼܒܼܠܹܗ . ܗ̤ܝ ܡܸܠܬܼܵܐ ܥܵܨ̇ܝܵܐ ܗ̄ܘ̣ܵܬܼ ܕܠܵܐ ܢܸܥܕܠܘܼܢܵܝܗܝ ܠܤܵܛܵܢܵܐ ܒܡܸܕܼܡ : ܐܲܝܟܼ ܐܲܝܢܵܐ ܕܒܼܚܲܫܵܐ ܕܠܵܐ ܙܵܕܹܩ ܐܸܬܼܪ̱ܡܝܼ ܠܗܵܕܹܐ : ܥܲܠ ܐܝܼܩܵܪܵܐ ܕܠܵܐ ܡܫܫܘܼܚܬܼܵܐ ܕܲܟܼܝܵܢܵܐ ܕܒܲܪܢܵܫܵܐ . ܐܵܦܸܢ ܒܗܵܕܹܐ ܐܸܬܼܥܕܲܠ : ܕܲܠܦܘܼܩܕܵܢܵܐ ܐܲܝܢܵܐ ܕܗ̤ܘ ܕܐܲܠܵܗܵܐ ܙܵܕܹܩ ܗ̄ܘ̣ܵܐ ܠܹܗ ܕܢܸܫܬܿܡܲܥ . ܘܡܸܛܠ ܕܚܲܫܵܐ ܗܵܢܵܐ ܐܝܼܬܼ ܗ̄ܘ̣ܵܐ ܒܢܲܦܫܗܘܿܢ : ܡܫܲܡܫܝܼܢ ܗ̄ܘ̣ܵܘ ܠܹܗ ܡܸܛܠ ܗܵܘ̇ ܕܲܦܩܲܕܼ ܐܸܢܘܿܢ : ܘܠܵܘ ܒܨܒܼܝܵܢܵܐ ܛܵܒܼܵܐ . ܦܛ . ܥܲܠ ܗܵܝ̇ : ܕܐܵܦܠܵܐ ܐܸܢ ܒܐܸܤܟܹܡܵܐ ܕܒܲܪܢܵܫܵܐ : ܘܠܵܘ ܒܲܟܼܝܵܢܵܐ ܕܒܲܪܢܵܫܵܐ ܗ̄ܘ̣ܵܐ : ܡܸܬܼܩܲܝܡܵܐ ܗ̄ܘ̣ܵܬܼ ܡܸܠܬܼܵܐ ܕܡܸܬܼܒܲܪܢܵܫܵܢܘܼܬܼܵܐ . ܘܐܵܦܸܢ ܢܸܬܸܿܠ ܐ̄ܢܵܫ ܕܒܸܐܤܟܹܡܵܐ ܕܒܲܪܢܵܫܵܐ : ܠܵܐ ܕܹܝܢ ܒܲܟܼܝܵܢܵܐ ܕܒܲܪܢܵܫܵܐ ܐܸܬܼܒܲܪܢܵܫ : ܗ̤ܝ ܟܲܕܼ ܗ̤ܝ ܡܸܤܬܲܠܝܵܢܘܼܬܼܵܐ ܕܲܟܼܝܵܢܵܐ ܐ̄ܢܵܫܵܝܵܐ ܐܵܡܲ݁ܪ . ܨ . ܥܲܠ ܗܵܝ̇ : ܕܐܵܦܠܵܐ ܐܸܢ ܢܫܲܚܠܸܦ ܟܝܵܢܵܐ ܕܝܼܠܹܗ ܠܲܟܼܝܵܢܵܐ ܕܒܲܢܵܫܵܐ : ܡܸܬܼܩܲܝܡܵܐ ܗ̄ܘ̣ܵܬܼ ܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܘܐܵܦܸܢ ܫܲܚܠܸܦ ܠܐܘܼܤܝܼܵܐ ܕܝܼܠܹܗ ܠܐܘܼܤܝܼܵܐ ܕܒܲܪܢܵܫܵܐ : ܡܸܬܼܚܲܙܝܵܐ ܕܡܲܤܠܵܝܘܼ ܐܲܤܠ̱ܝܹܗ ܠܲܟܼܝܵܢܵܐ ܕܒܲܪܢܵܫܵܐ . ܒܗܵܝ̇ ܕܒܼܐܘܼܤܝܼܵܐ ܕܝܼܠܹܗ ܗܘ̤ܵܐ : ܘܠܵܘ ܒܐܘܼܤܝܼܵܐ ܕܒܲܪܢܵܫܵܐ . ܠܵܘ ܓܹܝܪ ܡ̣ܢ ܐܲܪܥܵܐ : ܐܸܠܵܐ ܡ̣ܢ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܐܝܼܬܹܝܗ̇ ܠܹܗ ܐܘܼܤܝܼܵܐ ܗܵܕܹܐ : ܘܡܸܛܠ pb. 118 ܗܵܢܵܐ ܐܲܠܵܗܵܐ ܡܸܠܬܼܵܐ ܡܸܬܼܚܲܙܝܵܐ ܕܐܸܬܼܚܲܟܲܡ ܒܕܼܘܼܒܵܪܵܐ ܐ̄ܢܵܫܵܝܵܐ : ܕܲܢܩܵܘܸܐ ܕܠܵܐ ܚܛܵܗܹ̈ܐ ܐܲܝܟܼ ܐܲܝܢܵܐ ܕܐܝܼܵܘܗܝ ܒܲܪܢܵܫܵܐ : ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܕܝܼܠܹܗ . ܗܵܟܲܢܵܐ ܘܐܵܦ ܐܸܬܿܕܲܒܲܪ ܐܲܝܟܼ ܒܲܪܢܵܫܵܐ : ܟܲܕܼ ܠܵܐ ܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܐܸܠܵܐ ܐܲܠܵܗܵܐ ܡܸܠܬܼܵܐܘ ܐܵܦ ܟܲܕܼ ܐܸܬܼܟܲܬܲܫ ܘܲܙܟܼܵܝܗܝ ܠܲܒܼܥܸܠܕܲܪܵܐ : ܘܐܵܦ ܟܲܕܼ ܚܵܐܹ̇ܫ ܗ̄ܘ̣ܵܐ : ܗܵܘ̇ ܕܠܵܐ ܚܵܫܘܿܫܵܐ ܐܝܼܬܼܵܘܗܝ ܗ̄ܘ̣ܵܐ ܒܲܟܼܝܵܢܹܗ ܚܵܐܹ̇ܫ ܗ̄ܘ̣ܵܐ . ܘܗܵܟܼܘܵܬܼ ܐܵܦ ܒܗܵܠܹܝܢ ܐ̄ܚܪ̈ܵܢܝܵܬܼܵܐ : ܘܐܵܦܸܢ ܒܲܪܢܵܫܵܐ ܢܹܐܡܲܪ ܕܲܢܤܲܒܼ : ܘܠܲܟܼܝܵܢܵܐ ܕܒܲܪܢܵܫܵܐ ܠܐܘܼܤܝܼܵܐ ܕܝܼܠܹܗ ܫܲܚܠ̱ܦܹܗ : ܠܙܵܟܼܘܼܬܼܵܐ ܕܐܲܝܠܹܝܢ ܕܡܲܤܠܹܝܢ ܠܵܐ ܫ̣ܪܵܐ : ܕܒܲܪܢܵܫܵܐ ܡܩܝܼܡܝܼܢ . ܘܡܸܛܠܗܵܕܹܐ ܫܲܚ̱ܠܦܹܗ ܠܲܟܼܝܵܢܹܗ ܕܒܸܤܪܵܐ : ܕܡܲܤܠ̱ܝܵܐ ܐܝܼܬܼܵܘܗܝ ܠܹܗ : ܕܠܵܐ ܢܸܨܛܲܥܲܪ ܐܲܠܵܗܵܐ : ܟܲܕܼ ܒܲܟܼܝܵܢܵܐ ܕܒܲܪܢܵܫܵܐ ܗ̄ܘ̣ܵܐ . ܘܒܹܗ ܒܲܙܢܵܐ ܘܐܵܦ ܕܘܼܒܵܪܹ̈ܐ ܘܚܲܫܹ̈ܐ ܘܡܵܘܬܵܐ : ܠܵܐ ܐܝܼܬܲܝܗܘܿܢ ܕܒܲܪܢܵܫܵܐ : ܘܠܵܐ ܬܘܼܒܼ ܕܥܲܠ ܐܲܦܲܝ̈ ܒܢܲܝ̈ ܐ̄ܢܵܫܵܐ . ܘܡܵܕܹܝܢ ܘܠܵܐ ܒܡܵܘܬܵܐ ܕܐܲܠܵܗܵܐ : ܐܸܠܵܐ ܐܸܢܗ̤ܘ ܐܲܠܵܗܵܐ ܡܸܬܼܚܲܝܲܒ ܗ̄ܘ̣ܵܐ ܡܵܘܬܵܐ . ܐܸܢ ܨܵܒܹ̇ܿܐ ܗ̄ܘ̣ܵܐ ܕܢܸܫܒܿܩܝܼܘܗܝ : ܐܵܦ ܒܸܠܥܵܕܼ ܡ̣ܢ ܡܵܘܬܵܐ ܕܝܠܹܗ ܫܵܪܹܐ ܗ̄ܘ̣ܵܐ ܠܹܗ : ܝܲܬܿܝܼܪ ܡ̣ܢ ܐܸܤܟܹܡܵܐ ܕܡܵܘܢܵܐ . ܐܸܠܵܐ ܡܸܛܠ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܘܠܵܐ ܡܵܝܘܿܬܼܵܐ : ܠܦܲܪܨܘܿܦܹܗ ܗܵܘ̇ ܕܠܵܐ ܚܲܝ̇ܒܼ ܗ̄ܘ̣ܵܐ ܠܡܵܘܬܵܐ ܢܤܲܒ̣ ܗ̄ܘ̣ܵܐ : ܗܵܢܵܘ ܕܹܝܢ ܠܡܵܝܘܿܬܼܵܐ ܘܲܠܡܸܫܬܲܚ̱ܠܦܵܢܵܐ : ܕܲܒܼܦܘܼܩ̈ܕܵܢܹܐ ܘܒܲܛܘܼܪ̈ܵܬܼܵܐ ܡܸܫܟܲܚ ܗ̄ܘ̣ܵܐ ܠܡܲܩܪܵܒܼܘܼ ܠܘܼܩܒܲܠ ܚܵܘܒܿܬܼܵܐ : ܕܬܸܗܘܸܐ ܙܵܟܼܘܼܬܼܵܐ ܠܨܲܠܡܹܗ ܘܠܲܕܼܡܘܼܬܹܗ : ܕܗ̤ܘ ܟܲܕܼ pb. 119 ܗ̤ܘ ܢܸܗܘܸܐ ܗܵܘ̇ ܕܢܲܤܒܹܗ ܠܡܵܘܬܵܐ ܐܲܝܟܼ ܚܵܘܒܿܬܼܵܐ . ܘܲܠܗܵܘ̇ ܕܝܲܗ̣̄ܒܼ ܠܵܐ ܡܵܝܘܿܬܼܘܼܬܼܵܐ ܐܲܝܟܼ ܚܪܘܼܪܹ̈ܐ ܕܡ̣ܢ ܚܵܘܒܿܬܼܵܐ : ܟܲܕܼ ܐܸܬܼܢ̱ܛܲܪ ܕܠܵܐ ܟܘܼ̈ܬܼܡܵܬܼܵܐ ܒܨܲܠܡܵܐ ܕܝܼܠܹܗ . ܘܐܲܝܟܲܢܵܐ ܕܚܲܝܒܹܗ ܟܲܕܼ ܚܵܒܼ : ܗܵܟܲܢܵܐ ܐܵܦ ܟܲܕܼ ܙܟܼܵܐ : ܐܲܪܝܼܡܹܗ ܠܲܫܡܵܐ ܕܲܠܥܸܠ ܡ̣ܢ ܟܠ ܡܫܵܗ̈ܝܼܢ : ܘܠܵܐ ܬܘܼܒܼ ܒܦܘܼܩ̈ܕܵܢܹܐ ܘܒܲܢܛܘܼܪ̈ܵܬܼܵܐ ܩܢ̣ܵܗ̇ ܠܹܗ : ܐܸܠܵܐ ܒܙܵܟܼܘܼܬܼܵܐ ܡܵܪܵܢܵܐܝܼܬܼ ܟܲܕܼ ܠܵܐ ܡܸܬ̱ܢܤܸܒܼ ܡܸܢܹܗ . ܐܲܝܟܲܢܵܐ ܕܲܒܼܪܵܐ ܟܲܕܼ ܪܵܒܹܐ ܘܡܸܫܬܲܡܠܸܐ : ܒܲܡܫܲܠܛܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܒܪܵܐ : ܗܵܘ̇ ܕܩܲܕܼܡܵܝܑܬܼ ܬܚܹܝܬܼ ܫܘܼܠܛܵܢܵܐ ܐܝܼܬܼܵܘܗܝ ܗ̄ܘ̣ܵܐ : ܟܲܕܼ ܛܵܒܼ ܐܵܦ ܗܵܝܕܹܝܟ ܐܲܝܟܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ . ܨܐ . ܥܲܠ ܗܵܝ̇ : ܕܐܵܦܸܢ ܢܸܬܸܠ ܐ̄ܢܵܫ ܚܕܼܵܝܘܼܬܼܵܐ ܕܲܒܼܪܘܼܟܵܒܼܵܐ ܟܝܵܢܵܝܵܐ : ܐܵܘ ܒܒܼܘܼܠܒܵܠܵܐ : ܐܵܘ ܒܲܚܒܼܝܼܟܼܘܼܬܼ ܟܝܵܢܵܐ : ܠܵܐ ܡܸܢܼܩܲܝܡܵܐ ܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܡܸܛܠܵܬܼܵܗ̇ ܕܝܼܠܵܗ̇ ܕܗܵܕܹܐ : ܐܵܦܸܢ ܢܸܬܸܠ ܐ̄ܢܵܫ ܕܲܠܐ̄ܢܵܫܘܼܬܼܵܐ ܒܲܟܸܝܵܢܹܗ ܩܲܒܿܠܵܗ̇ ܐܲܠܵܗܵܐ ܡܸܠܬܼܵܐ : ܐܵܘ ܒܡܘܼܙܵܓܼܵܐ : ܐܵܘ ܒܒܼܘܼܠܒܵܠܵܐ : ܐܵܘ ܒܫܵܘܬܵܦܘܼܬܼ ܐܘܼܤܝܼܵܐ : ܘܲܡܒܲܛܸܠ ܠܹܗ ܠܲܟܼܝܵܢܵܐ ܕܒܲܪܢܵܫܵܐ : ܡܲܤ̱ܠܝܵܐ ܡܚܵܘܸܐ ܠܹܗ ܠܲܟܼܝܵܢܵܐ ܐ̄ܢܵܫܵܝܵܐ . ܘܲܕܼܠܵܐ ܡܸܫܟܲܚ ܗ̄ܘ̣ܵܐ ܕܢܸܬܼܢ̱ܛܲܪ ܕܠܵܐ ܚܛܵܗܹ̈ܐ : ܡܸܛܠ ܕܠܵܘ ܟܝܵܢܹܗ ܙܟܼܵܐ : ܐܸܠܵܐ ܗܵܘ̇ ܕܡ̣ܢ ܬܪ̈ܲܝܗܘܿܢ ܗ̄ܘ̣ܵܐ . ܘܲܡܚܵܘܸܐ : ܕܤܵܛܵܢܵܐ : ܒܲܕܼ ܠܵܐ ܡܸܫܟܲܚ ܗ̄ܘ̣ܵܐ : ܚܵܒܼ . ܘܟܲܕܼ ܚܲܝܸܒܼ ܗ̄ܘ̣ܵܐ ܒܫܘܼܪܵܝܵܐ ܠܒܲܪܢܵܫܵܐ ܗܵܘ̇ ܕܲܚܛ̣ܵܐ : ܠܗܵܘ̇ ܕܠܑܵܐ ܡܸܫܟܲܚ ܗ̄ܘ̣ܵܐ ܕܢܸܗܘܸܐ ܕܠܵܐ ܚܛܵܗܹ̈ܐ ܚܲܝܸܒܼ . ܡܸܛܠ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܟܝܵܢܵܐ ܕܠܵܐ ܚܛܵܗܹ̈ܐ ܕܐܲܠܵܗܵܐ ܡܸܠܬܼܵܐ : pb. 120 ܐܸܠܵܐ ܡ̣ܢ ܟܝܵܢܵܐ ܕܒܲܪܢܵܫܵܐ ܚܲܛܵܝܵܐ . ܘܐܸܬܼܚܵܘܝܼ ܤܵܛܵܢܵܐ ܕܲܒܼܕܼܝܼܢܵܐ ܥܲܡ ܒܲܪܢܵܫܵܐ ܡܡܲܠܸܠ ܗ̄ܘ̣ܵܐ : ܡܸܙܕܟܼܵܝܘܼ ܕܹܝܢ ܡ̣ܢ ܐܲܠܵܗܵܐ ܐܸܙܕܟܼܝܼ ܗ̄ܘ̣ܵܐ : ܗܵܘ̇ ܕܠܲܝܬܿ ܠܹܗ ܠܲܟܼܝܵܢܹܗ ܕܡܸܙܕܟܸܐ ܡ̣ܢ ܡܸܕܸܡ . ܘܕܲܬܼܪ̈ܲܝܗܘܿܢ ܕܲܫܥܵܬܼܵܐ ܗ̣̄ܘܲܝ̈ : ܒܗܵܝ̇ ܕܲܦܩܲܕܼ ܠܤܵܛܵܢܵܐ ܘܲܠܒܲܪܢܵܫܵܐ ܠܵܐ ܡܸܬܼܡܲܨܝܵܢܝܵܬܼܵܐ ܠܡܸܥܒܲܕܼ . ܐܸܢ ܕܹܝܢ ܐܲܝܠܹܝܢ ܕܐܸܢܼܦܲܩܲܕܼ ܡܸܬܼܡܲܨ̈ܝܵܢܝܵܬܼܵܐ ܗ̣̄ܘܲܝ̈ ܠܡܸܤܬܿܥܵܪܘܼ ܘܠܵܐ ܐܸܬܼܢܛܲܪ : ܟܹܐܢܵܐܝܼܬܼ ܐܸܬܼܚܲܝܲܒܼ ܗ̄ܘ̣ܵܐ ܤܵܛܵܢܵܐ . ܕܟܲܕܼ ܡܸܫܟܲܚ ܗ̄ܘ̣ܵܐ ܕܢܸܫܬܿܡܲܥ : ܠܵܐ ܐܸܫܬܿܡܲܥ . ܐܸܠܵܐ ܩܵܡ̣ ܠܘܼܩܒܲܠ ܐܲܠܵܗܵܐ : ܒܝܲܕܼ ܐܸܤܟܹܡܵܐ ܕܒܲܪܢܵܫܵܐ . ܘܐܸܟܲܠ̣ ܩܲܪ̈ܨܵܘܗܝ ܕܐܲܠܵܗܵܐ ܩܕܼܵܡ ܒܲܪܢܵܫܵܐ : ܕܚܲܤܵܡܵܐ ܐܝܼܬܼܵܘܗܝ . ܘܲܕܼܒܲܪܢܵܫܵܐ ܩܕܼܵܡ ܐܲܠܵܗܵܐ : ܐܲܝܟܼ ܟܵܦܲܪ ܒܛܲܝܒܿܘܼܬܼܵܐ . ܘܐܝܼܬܼܵܘܗܝ ܒܥܸܠܕܒܼܵܒܼܵܐ ܕܟܼܠ : ܘܩܲܒܸܿܠ̣ ܕܝܼܢܵܐ ܟܹܐܢܵܐ : ܘܐܸܬܼܟܤܸܣ ܓܲܠܝܵܐܝܼܬܼ . ܐܸܬܼܚܲܝܲܒܼ ܓܹܝܪ ܡ̣ܢ ܡܫܝܼܚܵܐ ܒܐ̄ܢܵܫܘܼܬܹܗ : ܘܡ̣ܢ ܩܲܕܝܼܫܵܘ̈ܗܝ : ܕܓܲܠܝܵܐܝܼܬܼ ܠܘܼܩܒܲܠ ܐܲܠܵܗܵܐ ܩ̣ܵܡ ܗ̄ܘ̣ܵܐ ܘܐܵܦ ܩܵܐܹ̇ܡ . ܘܚ̣ܵܘܝܼ : ܕܐܸܠܘܼܠܵܐ ܐܸܫܟܲܚ ܗ̄ܘ̣ܵܐ ܠܡܲܛܥܵܝܘܼܬܹܗ ܠܒܲܪܢܵܫܵܐ ܩܲܕܼܡܵܝܵܐ : ܡ̣ܢ ܗܵܝܕܼܝܼܟ ܒܓܸܠܝܵܐ ܘܠܵܐ ܗ̄ܘ̣ܵܐ ܒܐܸܤܟܹܡܵܐ ܕܗܵܢܵܐ ܘܲܕܼܗܵܘ̇ ܡܲܩܪܸܒܼ ܗ̄ܘ̣ܵܐ ܠܘܼܩܒܲܠ ܐܲܠܵܗܵܐ . ܘܐܵܦܸܢ ܠܵܐ ܡܸܫܟܲܚ ܗ̄ܘ̣ܵܐ ܡܸܕܸܡ ܠܡܸܥܒܲܕܼ : ܒܪܸܥܝܵܢܹܗ ܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܠܡܸܥܒܲܕܼ ܡܵܪܵܢܵܐܝܼܬܼ ܩܢ̣ܵܐ : ܐܲܝܟܼ ܐܲܝܢܵܐ ܕܡܸܫܟܲܚ ܗ̄ܘ̣ܵܐ ܟܠ ܡܸܕܸܡ ܠܡܸܤܥܲܪ ܘܲܠܡܲܦܤܘܼ ܘܲܠܡܲܩܪܵܒܼܘܼ . ܘܡܸܫܟܲܚ ܗ̄ܘ̣ܵܐ ܕܢܵܒܿܕܼܝܼܘܗܝ ܒܲܪ ܫܵܥܬܹܗ : ܒܲܕܼ ܫܵܘܹ̇ܐ ܗ̄ܘ̣ܵܐ ܠܐܲܒܼܕܵܢܵܐ . ܐܸܠܵܐ ܐ̄ܚܪ̈ܵܢܹܐ ܠܵܐ ܝܵܠ̇ܦܝܼܢ ܗ̄ܘ̣ܵܘ pb. 121 ܕܚܲܠܬܼܵܢܝܵܐ ܒܝܼܫܬܼܵܐ ܘܲܠܝܵܬܼܵܗ̇ ܡܛܲܠܩܵܐ : ܐܸܠܘܼ ܠܵܐ ܡ̣ܢ ܟܠ ܦܘܼܪ̈ܤܝܼܢ ܝܑܼܕܲܥ̣ܘ ܕܐܲܝܟܼ ܛܲܝܒܿܘܼܬܼܵܐ ܢܤܲܒܼܘ ܠܡܸܫܬܲܥܒܿܕܵܢܘܼܬܼܵܐ : ܘܡ̣ܢ ܡܸܫܬܲܥܒܿܕܵܢܘܼܬܼܵܐ ܠܗܵܕܹܐ ܛܲܝܒܿܘܼܬܼܵܐ ܜܢ̣ܵܘ : ܕܠܵܐ ܢܲܡ̱ܪܚܘܼܢ ܠܘܼܩܒܲܠ ܐܲܠܵܗܵܐ : ܘܡ̣ܢ ܗܵܕܹܐ ܥܲܡ ܐ̄ܚܪ̈ܵܢܹܐ ܢܸܦ̱ܪܩܘܼܢ ܐܵܦ ܗܸܢܘܿܢ ܡ̣ܢ ܐܲܠܵܗܵܐ . ܐܲܝܟܲܢܵܐ ܡܵܕܹܝܢ ܠܡܸܬܼܒܲܪܢܫܵܢܘܼܬܹܗ ܬܚܹܝܬܼ ܟܸܫܠܵܐ ܥܵܒܹ̇ܕܼ ܗ̄ܘ̣ܵܐ : ܒܡܘܼܙܵܓܼܵܐ : ܐܵܘ ܒܒܼܘܼܠܒܵܠܵܐ : ܐܵܘ ܒܫܵܘܬܵܦܘܼܬܼܵܐ ܟܝܵܢܵܝܬܼܵܐ : ܕܠܵܐ ܐܲܠܵܗܵܐ ܢܸܤܬܿܒܲܪ ܘܠܵܐ ܬܘܼܒܼ ܒܲܪܢܵܫܵܐ : ܐܸܠܵܐ ܕܡ̣ܢ ܬܪ̈ܲܝܗܘܿܢ ܗ̄ܘ̣ . ܘܠܵܐ ܐܝܼܬܼܵܘܗܝ ܕܲܟܼܝܵܐ ܘܲܕܼܠܵܐ ܦܘܼܠܵܓܼ : ܡܸܛܠ ܗܵܢܵܐ ܡܵܕܹܝܢ ܐܝܼܬܼܵܘܗܝ ܥܲܡ ܐ̄ܢܵܫܘܼܬܼܵܐ : ܐܲܝܟܼ ܕܲܝܵܢܵܐ ܒܕܼܝܼܢܵܐ ܘܒܼܵܐܓܼܘܿܢܵܐ ܫܲܪܝܼܪܵܐ : ܟܲܕܼ ܩܢܸܐ ܠܵܗ̇ ܒܦܲܪܨܘܼܦܹܗ ܕܝܼܠܹܗ : ܘܡܸܫܬܲܡܥܵܐ ܠܹܗ ܒܟܼܠ ܡܸܕܸܡ . ܘܠܵܘ ܗ̤ܘ ܐܝܼܬܼܵܘܗܝ ܕܡܸܬܼܟܲܬܲܫ ܘܡܸܬܬܕܝܼܢ : ܐܸܠܵܐ ܐܲܝܟܼ ܟܡܵܐ ܕܲܠܒܲܝܬܵܝܘܼܬܼܵܐ ܩܲܪܒܼܵܗ̇ ܠܨܲܠܡܵܐ ܕܝܼܠܹܗ : ܘܠܵܐ ܗ̄ܘ̣ܵܐ ܠܲܟܼܝܵܢܵܐ ܕܐܘܼܤܝܼܵܐ ܠܵܐ ܡܸܙܕܲܟܼܝܵܢܝܼܬܢܼܵܐ ܘܠܵܐ ܚܵܫܘܿܫܬܼܵܐ ܕܐܲܠܵܗܘܼܬܼܵܐ . ܠܵܐ ܓܹܝܪ ܕܝܼܢܵܐ ܐܝܼܬܼ ܗ̄ܘ̣ܵܐ ܠܤܵܛܵܢܵܐ ܠܘܵܬܼ ܐܲܠܵܗܵܐ : ܕܢܸܥܒܿܕܼܝܼܘܗܝ ܕܠܵܐ ܢܸܫܬܿܡܲܥ ܠܹܗ . ܐܸܠܵܐ ܕܲܢܦܝܼܣ ܠܐܲܠܵܗܵܐ : ܕܒܲܪܢܵܫܵܐ ܕܝܼܠܹܗ ܠܵܐ ܫܵܡܲܥ ܠܹܗ . ܗܵܘ̇ ܕܟܲܕܼ ܒܟܼܠ ܡܸܕܸܡ ܩܲܒܸܿܠ̣ ܡܸܫܬܲܡܥܵܢܘܼܬܼܵܐ ܒܪܸܥܝܵܢܵܐ ܫܲܦܝܼܪܵܐ : ܥܲܠܝܼ ܝܲܩܪܹܗ ܒܨܲܠܡܹܗ ܕܝܼܠܹܗ : ܕܲܢܚܵܘܸܐ ܕܕܲܝܵܢܵܐ ܗ̄ܘ̣ ܟܹܐܢܵܐ . ܨܒ . ܥܲܠ ܗܵܝ̇ : ܕܐܵܦܠܵܐ ܐܸܢ ܢܸܬܸܿܠ ܐ̄ܢܵܫ ܚܲܕܼ ܟܝܵܢܵܐ ܕܪܘܼܟܵܒܼܵܐ ܟܝܵܢܵܝܵܐ : ܐܵܘ ܕܒܸܤܪܵܐ ܕܠܵܐ ܢܦܸܫ : ܐܵܘ ܒܲܡܢܲܦܫܵܐ ܕܡ̣ܢ ܢܲܦܫܵܐ pb. 122 ܕܚܲܝ̈ܘܵܬܼܵܐ : ܐܵܘ ܒܢܲܦܫܵܐ ܡܠܝܼܠܬܼܵܐ ܠܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܡܸܬܼܩܲܝܡܵܐ ܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܒܹܗ ܕܹܝܢ ܒܲܙܢܵܐ : ܐܵܦܠܵܐ ܐܲܝܠܹܝܢ ܕܐܵܡ̇ܪܝܼܢ ܕܲܒܼܪܘܼܟܵܒܼܵܐ ܟܝܵܢܵܝܵܐ ܐܸܬܼܚܲܝܲܕܼ ܒܸܤܪܵܐ ܠܐܲܠܵܗܵܐ ܡܸܠܬܼܵܐ : ܐܲܟܼܙܢܵܐ ܕܐܵܪ̈ܝܵܢܹܐ : ܘܲܒܼܚܲܫܹ̈ܐ ܟܝܵܢܵܝܹ̈ܐ ܚܵܐܹ̇ܫ ܗ̄ܘ̣ܵܐ . ܘܠܑܵܐ ܬܘܼܒܼ ܐܲܝܠܹܝܢ ܕܲܠܒܸܤܪܵܐ ܕܚܲܝ̈ܘܵܐܬܼܵܐ : ܘܠܵܐ ܐܲܝܠܹܝܢ ܕܲܠܢܲܦܫܵܐ ܡܠܝܼܠܬܼܵܐ ܘܲܠܒܸܤܪܵܐ ܐܵܡ̇ܪܝܼܢ ܕܲܗܘ̤ܵܬܼ ܚܕܼܵܝܘܼܬܼܵܐ . ܕܒܲܪܓܸܫܬܼܵܐ ܟܝܵܢܵܝܵܬܐ ܚܵܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ ܘܲܕܢܲܦܫܵܐ ܕܠܵܐ ܡܸܠܬܼܵܐ ܐܵܘ ܡܠܝܼܠܘܼܬܼܵܐ : ܒܲܫܪܵܪܵܐ ܡܩܲܝܡܝܼܢ ܠܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܘܠܵܘ ܗܵܕܹܐ ܐܵܡ̇ܪܝܼܢ : ܕܲܒܼܡܲܛܥܝܵܢܘܼܬܼܵܐ ܐܸܙܕܟܼܝܼ ܤܵܛܵܢܵܐ ܡ̣ܢ ܗܵܘ̇ ܕܐܸܙܕܟܼܝܼ : ܘܟܲܕܼ ܠܵܐ ܗ̄ܘ̣ܵܐ ܗ̤ܘ ܙܟܼܵܝܗܝ ܒܚܲܝܠܹܗ : ܐܸܠܵܐ ܐܸܤܬܿܢܸܩ ܥܲܠ ܐܵܓܼܘܿܢܸܤܛܵܐ : ܗܵܢܵܘ ܕܹܝܢ ܥܲܠ ܐܲܠܵܗܵܐ ܗܵܘ̇ ܕܲܒܼܪܵܝܗܝ . ܕܐܵܘ ܓܲܠܝܵܐܝܼܬܼ ܡܲܩܪܸܒܸ ܗ̄ܘ̣ܵܐ : ܐܵܘ ܡܲܛܫܝܼܐܝܼܬܼ . ܒܗܵܝ̇ ܓܹܝܪ ܕܟܲܕܸ ܠܵܐ ܗ̄ܘ̣ܵܐ ܠܘܵܬܼ ܐܲܠܵܗܵܐ ܥܲܒܼܕܹܗ ܗ̄ܘ̣ܵܐ ܤܵܛܵܢܵܐ ܒܐܓܼܘܿܢܵܐ : ܐܸܙܕܟܼܝܼ ܡ̣ܢ ܐܲܠܵܗܵܐ . ܗ̤ܘ ܙܟܼܵܐ : ܒܲܕܼ ܡܚܵܘܸܐ ܗ̄ܘ̣ܵܐ ܠܟܼܠ : ܕܥܵܘ̣ܠܵܐ ܕܚܘܼܒܹܗ ܕܐܲܠܵܗܵܐ ܕܲܠܘܵܬܼ ܒܲܪܢܵܫܵܐ : ܘܕܐܝܟܼ ܕܲܠܨܥܪܵܐ ܕܟܼܠ ܗ̄ܘ̣ܵܐ ܪܘܼܡܪܵܡܵܗ̇ ܕܐ̄ܢܵܫܘܼܬܼܵܐ ܘܲܠܫܘܼܥܒܵܕܼܵܐ ܘܲܠܤܸܓܼܬܼܵܐ ܕܟܼܠ ܪܹܫ ܘܟܼܠ ܫܘܼܠܛܵܢ . ܘܕܐܢ ܗܵܕܹܐ ܒܵܥܹ̇ܐ ܗ̄ܘ̣ܵܐ ܕܢܸܥܒܸܿܕܼ ܠܹܗ ܠܒܲܪܢܵܫܵܐ : ܐܵܦ ܒܸܠܥܵܕܼ ܡ̣ܢ ܡܲܛܥܝܵܢܘܼܬܼܵܐ ܗܵܕܹܐ ܘܢܸܟܼܠܵܐ : ܡܸܫܟܲܚ ܗ̄ܘ̣ܵܐ ܠܡܸܥܒܿܕܹܗ . ܗܵܘ̇ ܡܵܐ ܕܐܵܡܲ݁ܪ : ܐܵܦ ܥܵܒܹ̇ܕܼ . ܐܵܦܠܵܐ ܓܹܝܪ ܡܸܬܼܛܲܫܸܐ ܗ̄ܘ̣ܵܐ : ܟܲܕܼ ܒܐܸܤܟܹܿܡܵܐ ܗܵܢܵܐ ܡܸܬܼܚܲܫܲܚ . ܗܵܘ̇ ܓܹܝܪ ܕܲܠܡܸܬܿܛܲܫܵܝܘܼ ܒܵܥܹ̇ܐ : ܒܲܕܼ ܠܵܐ ܛܲܥܝܵܐ ܠܹܗ ܕܐܸܢܗ̤ܘ ܕܡܸܬܼܓܿܠܸܐ ܡܸܬܼܟܿܤܵܤܘܼ ܡܸܬܼܟܿܤܸܣ : ܗ̤ܘ pb. 123 ܠܢܲܦܫܹܐ ܗܵܘܹ̇ܐ ܩܛܹܓܼܪܵܢܵܐ . ܘܕܲܠܩܘܼܒܼܠܵܐ ܕܗܵܘ̇ ܡܵܐ ܕܒܼܵܥܹ̇ܝܢ ܕܢܹܐܡܪܘܼܢ ܡܸܬܼܐܲܠܨܝܼܢ ܠܡܹܐܡܲܪ : ܕܲܢܩܲܛܪܓܼܘܼܢ ܠܐܲܠܵܗܵܐ . ܘܲܕܼܢܸܦܩܘܼܢ ܪܘܼܚܵܐ ܥܲܠ ܐܲܦܲܝ̈ ܒܝܼܫܵܐ : ܘܲܒܼܟܼܠ ܚܹܝܠ ܕܲܓܵܠܵܐܝܼܬܼ : ܘܥܸܠ̈ܠܵܬܼܵܐ ܕܕܲܠܩܘܼܒܼܠܵܐ ܝܵܗ̇ܒܿܝܼܢ ܕܡܸܬܼܒܲܪܢܫܵܢܘܼܬܹܗ ܕܠܲܗܵܠܵܐ . ܨܓ . ܥܲܠ ܗܵܝ̇ : ܕܐܲܝܠܹܝܢ ܕܠܲܟܼܝܵܢܵܐ ܚܲܕܼ ܡܸܬܼܪ̈ܲܟܿܒܼܵܢ : ܐܵܘ ܕܢܸܗ̈ܝܵܢ ܪܹܫܵܐ : ܐܘ ܕܢܸܗܘ̈ܝܵܢ ܬܚܹܝܬܼ ܪܹܫܵܐ : ܘܝܲܬܿܝܼܪܵܐܝܼܬܼ ܠܢܲܦܫܵܐ ܕܬܸܗܘܸܐ ܪܹܫܵܐ ܒܲܟܼܝܵܢܵܐ ܡܪܲܟܿܒܼܵܐ : ܐܸܢ ܐܲܠܵܗܵܐ ܡܸܠܬܼܵܐ ܟܝܵܢܵܐܝܼܬܼ ܐܸܢܼܪܲܟܲܒܼ . ܐܲܠܹܝܢ ܓܹܝܪ ܕܠܲܟܼܝܵܢܵܐ ܡܸܬܼܪ̈ܲܟܿܒܼܵܢ ܘܡܸܫܬܲܡ̈ܠܝܵܢ : ܐܵܘ ܕܢܸܗܘ̈ܝܵܢ ܪܹܫܵܐ ܘܲܡܕܲܒܿܪ̈ܵܢܝܵܬܼܵܐ ܡܸܬܼܩܲܝ̈ܡܵܢ : ܐܵܘ ܕܢܸܗܘ̈ܝܵܢ ܬܚܹܝܬܼ ܪܹܫܵܐ ܘܲܡܕܲܒܿܪܵܢܵܐ . ܐܸܢܗ̤ܘ ܗܵܟܹܝܠ ܕܡܸܛܠ ܕܠܵܐ ܤܵܦ̇ܩܵܐ ܗ̄ܘ̣ܵܬܼ ܢܲܦܫܵܐ ܡܠܝܼܠܬܼܵܐ ܕܲܬܿܕܲܒܲܪ : ܐܸܤܬܿܢܸܩ ܥܲܠ ܫܵܘܬܵܦܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܕܗ̤ܘ ܢܸܗܘ̤ܐ ܡܕܲܒܿܪܵܢܵܐ : ܐܵܘ ܕܦܲܓܼܪܵܐ : ܐܵܘ ܕܢܲܦܫܵܐ ܡܠܝܼܠܬܼܵܐ : ܐܵܘ ܕܚܲܝܘܼܬܼܵܐ : ܘܒܹܗ ܩܢ̣ܵܗ̇ ܠܙܵܟܼܘܼܬܹܗ . ܐܸܢ ܙܵܕܹܩ ܕܲܠܗܵܕܹܐ ܢܸܩܪܸܐ ܙܵܟܼܘܼܬܼܵܐ : ܕܲܟܼܝܵܢܵܐ ܐ̄ܚܪܹܢܵܐ ܕܲܦܪܝܼܫ ܘܠܵܐ ܕܵܡܹ̇ܐ ܘܠܵܐ ܫܘܸܐ ܥܲܡ ܚܲܒܼܪܵܘܗܝ ܒܢܲܝ̈ܢܵܫܵܐ : ܡܸܬܼܚܲܙܵܝܵܐ ܕܒܸܐܤܟܹܡܵܐ ܗ̄ܘ̣ ܤܵܥܲܪ ܘܲܡܫܲܥܒܸܕܼ ܠܹܗ ܩܛܝܼܪܵܐܝܼܬܼ ܠܟܼܠ : ܘܲܬܚܹܝܬܼ ܫܘܼܠܛܵܢܹܗ ܒܲܩܛܝܼܪܵܐ ܕܵܒܲܪ ܐܲܝܟܼ ܐܲܠܵܗܵܐ : ܕܗܵܘ̇ ܕܒܹܗ ܕܒܲܓܼܒܼܝܼܬܹܗ ܕܝܼܠܹܗ ܚܵܒܼ ܗ̄ܘ̣ܵܐ : ܡ̣ܢ ܚܵܘܒܿܬܼܵܐ ܠܵܐ ܐܸܫܟܲܚ ܠܡܲܡܵܕܼܘܼ : ܘܠܵܐ ܠܡܸܛܲܪ ܦܘܼܩ̈ܕܵܢܹܐ ܒܲܟܼܝܵܢܹܗ ܕܝܼܠܹܗ : ܐܸܠܵܐ ܒܐܲܠܵܗܵܐ ܡܸܠܬܼܵܐ ܗܵܘ̇ ܕܲܒܼܟܼܠܙܒܲܢ ܙܲܟܵܝܵܐ ܗ̄ܘ̣ . ܠܵܘ pb. 124 ܓܹܝܪ ܕܕܼܘܼܡܵܪܵܐ ܘܫܵܘܝܲܬܼ ܠܬܸܫܒܿܘܿܚܬܼܵܐ ܐܝܼܬܹܝܗ̇ : ܕܲܗܘ̤ܵܐ ܐܲܠܵܗܵܐ ܡܸܠܬܼܵܐ ܒܦܲܓܼܪܵܐ : ܘܲܢܛܲܪ ܟܠܗܹܝܢ ܒܛܘܼܪ̈ܵܬܼܵܐ ܕܢܲܦܫܵܐ ܘܲܕܼܦܲܓܼܪܵܐ . ܐܸܠܘܼ ܓܹܝܪ ܠܵܐ ܩ̣ܵܘܝܼ ܒܲܟܼܝܵܢܹܗ ܠܥܸܠ ܡ̣ܢ ܟܝܵܢܵܐ ܕܦܲܓܼܪܵܐ ܐܵܘ ܕܢܲܦܫܵܐ ܐܵܘ ܕܡܲܕܥܵܐ : ܡܸܬܼܩܥܵܝܘܼ ܡܸܬܼܒܿܥܸܐ ܗ̄ܘ̣ܵܐ : ܒܲܕܼ ܤܵܦ̇ܩܵܐ ܗ̄ܘ̣ܵܬܼ ܐܵܦ ܢܲܦܫܵܐ ܡܠܝܼܠܬܼܵܐ ܠܡܸܛܲܪ ܦܘܼܩ̈ܕܵܢܹܐ : ܐܸܢ ܕܹܝܢ ܗܵܕܹܐ ܠܵܐ ܤܵܦ̇ܩܵܐ : ܘܡܸܛܠ ܗܵܕܹܐ ܤܢܝܼܩܵܐ ܗ̄ܘ̣ܵܬܼ ܥܲܠ ܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܕܲܚܠܵܦ ܟܠ ܢܤܲܝܒܲܪ ܚܲܫܹ̈ܐ ܕܦܲܓܼܪܵܐ ܘܲܕܼܢܲܦܫܵܐ ܘܲܕܼܡܲܕܿܥܵܐ . ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܕܠܲܟܼܝܵܢܵܐ ܡܚܲܝܕܼܵܐ : ܚܵܐܹ̇ܫ ܐܲܝܟܼ ܦܲܓܼܪܵܐ ܐܲܝܟܼ ܢܲܦܫܵܐ ܐܲܝܟܼ ܡܲܕܿܥܵܐ ܒܡܘܼܙܵܓܼܵܐ . ܟܲܕܼ ܠܵܐ ܕܹܝܢ ܡܸܙܕܟܸܐ : ܐܲܝܟ ܚܲܕܼ ܡ̣ܢ ܗܵܠܹܝܢ : ܡܸܬܼܚܵܘܝܵܐ ܕܲܠܒܲܪ ܡ̣ܢ ܟܝܵܢܵܐ ܕܗܵܠܹܝܢ ܗ̄ܘ̣ . ܘܡܸܛܠ ܗܵܢܵܐ ܠܵܐ ܐܸܬܿܬܿܚܸܕܼ ܡ̣ܢ ܐܲܝܠܹܝܢ : ܕܚܲܕܼ ܡ̣ܢ ܗܵܠܹܝܢ ܐܸܬܿܬܿܚܸܕܼ ܒܗܹܝܢ : ܥܲܡ ܗܵܝ̇ ܫܟܼܝܼܪܬܵܐ ܐ̄ܚܪܹܢܵܐ ܕܐܵܡ̇ܪܝܼܢ : ܕܲܡܬܲܚܬܹܝܢ ܠܹܗ ܠܐܲܠܵܗܵܐ ܠܐܵܢܲܢܩܹܐ ܕܲܟܼܝܵܢܵܐܘ ܘܝܵܗ̇ܒܿܝܼܢ ܠܗܘܼܠܹܗ ܐܲܝܟܼ ܡܵܢܝܼܢܵܝܹ̈ܐ ܚܲܝܠܵܐ ܕܐܲܝܟܼ ܗܵܢܵܐ : ܕܐܲܝܢܵܐ ܕܲܡܩܲܒܸܿܠ ܠܵܗ̇ : ܠܫܘܼܠܛܵܢܵܐ ܘܠܲܩܛܝܼܪܵܐ ܕܝܼܠܵܗ̇ ܢܵܓܼܕܵܐ ܠܹܗ : ܘܚܵܐܹ̇ܫ ܠܗܘܿܢ ܡ̣ܢ ܟܠ ܦܪܘܿܣ ܠܚܲܫܹ̈ܐ ܦܲܓܼܪܵܢܹܐ : ܗܵܘ̇ ܡܵܐ ܕܐܵܦ ܗ̤ܘ ܐܲܠܵܗܵܐ ܡܸܠܬܼܵܐ ܚܲܫ̣ ܕܲܢܚܸܬܼ ܠܦܲܓܸܪܵܐ : ܘܤܲܝܒܲܪ ܐܸܢܘܿܢ ܠܚܲܫܹ̈ܐ ܦܲܓܼܪ̈ܵܢܹܐ ܒܲܟܼܝܵܢܵܐ ܕܝܼܠܹܗ : ܟܲܕܼ ܡܸܬܼܢܲܓܲܕܼ ܗ̄ܘ̣ܵܐ ܒܟܲܦܢܐ ܘܲܒܼܨܲܗܝܵܐ : ܒܐܲܤܙܼܪܹ̈ܐ ܟܝܵܢܵܝܹ̈ܐ ܕܦܲܓܼܪܵܐ : ܟܲܕܼ ܒܲܟܼܝܵܢܹܗ ܥܲܠ ܗܵܠܹܝܢ ܤܢܝܼܩ ܗ̄ܘ̣ܵܐ : ܡܸܬܼܪܲܓܼܪܲܓܼ ܗ̄ܘ̣ܵܐ ܘܡܸܬܼܚܲܡܲܬܼ pb. 125 ܘܕܵܚܹ̇ܠ ܘܚܵܐܹ̇ܫ . ܘܲܠܟܼܠܗܘܿܢ ܚܲܫܹ̈ܐ ܕܦܲܓܼܪܵܐ ܘܲܕܼܢܲܦܫܵܐ ܟܝܵܢܵܐܝܼܬܼ ܚܵܐܹ̇ܫ ܗ̄ܘ̣ܵܐ : ܡܸܛܠ ܕܠܲܟܼܝܵܢܵܐ ܡܪܲܟܲܒܼ ܗ̄ܘ̣ܵܐ . ܗܵܘ̇ ܓܹܝܪ ܕܠܲܟܼܝܵܢܵܐ ܡܸܬܼܪܲܟܲܒܼ ܠܟܼܠܗܹܝܢ ܕܝܼܠ̈ܝܬܼܵܐ ܕܟܼܝܵܢܵܐ ܗܵܘ̇ ܡ̣ܢ ܐܵܢܲܢܩܹܐ ܢܵܩܹ̇ܦ ܒܲܟܼܝܵܢܵܐ : ܐܸܢ ܕܒܲܪܢܵܫܵܐ : ܘܐܸܢ ܕܐܲܠܵܗܵܐ : ܘܐܸܢ ܕܲܟܼܝܵܢܵܐ ܐ̄ܚܪܹܢܵܐ : ܕܐܸܬܼܚܲܝܲܕܼ ܠܹܗ ܟܝܵܢܵܐܝܼܬܼ ܘܐܸܬܼܪܲܟܲܒܼ . ܘܐܲܝܟܲܢ ܕܗ̤ܘ ܢܸܨܒܸܿܐ ܐ̄ܢܵܫ ܕܢܹܐܡܲܪ : ܕܠܵܐ ܦܪܝܼܫ ܥܠܲܝ ܒܡܸܕܸܡ . ܒܪܵܡ ܐܲܝܠܹܝܢ ܕܠܲܟܼܝܵܢܵܐ ܡܸܬܼܪ̈ܲܟܿܒܼܵܢ : ܕܝܼܠܵܝ̈ܬܼܵܐ ܕܲܟܼܝܵܢܵܐ ܗܵܘ̇ ܡ̣ܢ ܐܵܢܲܢܩܹܐ ܡܤܲܝܒܿܪ̈ܵܢ . ܕܲܟܼܝܵܢܵܐܝܼܬܼ ܐܝܼܬܲܝܗܹܝܢ ܠܗܹܝܢ : ܘܠܵܘ ܨܒܼܝܵܢܵܐܝܬܼ . ܕܐܲܠܵܗܵܐ ܕܹܝܢ ܡܸܠܬܼܵܐ : ܨܒܼܝܵܢܵܐܝܼܬܼ ܐܝܼܬܹܝܗ̇ : ܘܠܵܘ ܩܛܝܼܪܵܐܝܼܬܼ . ܫܲܠܝܼܛ ܐ̄ܢܵܐ ܠܲܡ ܥܲܠ ܢܲܦܫܝ ܕܐܸܤܝܼܡܝܼܗ̇ : ܘܫܲܠܝܼܛ ܐ̄ܢܵܐ ܬܘܼܒܼ ܕܐܸܤܒܼܝܼܗ̇ . ܡܵܕܹܝܢ ܘܠܵܐ ܒܲܚܕܼܵܐ ܡܸܠܬܼܵܐ ܠܒܲܪ ܡ̣ܢ ܗܵܕܹܐ : ܡܸܫ̈ܟܿܚܵܢ ܕܢܸܠܚ̈ܢܵܢ ܡܸܠܹ̈ܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܠܲܡܫܝܼܚܵܐ : ܐܸܠܵܐ ܐܲܝܟܲܢܵܐ ܕܒܲܚܸܢܢ ܘܐܸܫܟܲܚܢܲܢ : ܕܟܼܠܗܹܝܢ : ܠܵܘ ܠܲܚܕܼܵܝܘܼܬܼܵܐ ܕܲܟܼܝܵܢܵܐ ܢܵܩ̈ܦܵܢ : ܐܸܠܵܐ ܠܦܲܪܨܘܿܦܵܐ ܟܝܵܢܵܝܵܐ ܘܲܩܢܘܿܡܵܝܵܐ . pb. 10 ܫܘܼܪܵܝܹܗ ܕܲܟܼܬܼܵܒܼܵܐ : ܗܵܢܵܐ ܕܹܝܢ : ܫܘܼܪܵܝ ܡܲܡܠܠܵܐ ܕܝܼܠܹܗ ܕܩܲܕܝܼܫܵܐ ܡ̣ܢ ܗܵܪܟܵܐ ܐܝܼܬܼܵܘܗܝ . ܟܬܼܵܒܼܵܐ ܕܩܲܕܝܼܫܵܐ ܡܵܪܝ ܢܸܤܛܘܿܪܝܼܣ ܦܵܛܪܝܼܪܵܟܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܘܩܵܢܘܿܢܵܗ̇ ܕܐܵܪܬܵܕܘܿܟܿܤܝܼܵܐ . ܥܘܼܬܵܕܵܐ . ܙܵܕܹܿܩ ܗܵܟܹܝܠ : ܐܲܝܟܼ ܕܤܵܒܲܪ̇ ܐ̄ܢܵܐ : ܠܐܲܝܢܵܐ ܕܲܥܬܼܝܼܕܼ ܕܲܒܼܟܼܠܵܗ̇ ܚܦܝܼܛܘܼܬܼܵܐ ܢܥܲܩܸܒܼ ܥܲܠ ܫܪܵܪܵܐ : ܘܠܵܘ ܒܲܡܩܲܕܡܘܼܬܼ ܪܸܥܝܵܢܵܐ ܢܸܥܒܿܕܼܝܼܗ̇ ܠܡܸܠܬܹܗ : ܐܸܠܵܐ ܕܢܲܝܬܸܿܐ ܠܲܡܨܲܥܬܼܵܐ ܟܠܗܹܝܢ ܐܲܝܠܹܝܢ ܕܠܘܼܩܒܲܠ ܫܪܵܪܵܐ ܐܝܼܬܲܝܗܹܝܢ ܘܲܢܒܲܚܸܢ ܐܸܢܹܝܢ . ܐܲܟܼܙܢܵܐ ܕܝ̇ܕܼܥܲܝ̈ ܕܲܗܒܼܵܐ : ܠܕܲܗܒܼܵܐ ܛܵܒܼܵܐ ܡ̣ܢ ܐܲܝܢܵܐ ܕܲܒܼܨܝܼܪ : ܒܦܘܼܚܵܡܵܐ ܕܥܲܡ ܚܕܼܵܕܹ̈ܐ ܡܚܵܘܹ̇ܝܢ ܦܘܼܪܫܵܢܹܗ : ܠܲܚܙܵܬܼܵܐ ܕܐܲܝܠܹܝܢ ܕܨܵܒܹ̇ܝܢ ܕܠܲܡܚܲܠܛܵܐ ܐܲܝܟܼ ܚܲܬܿܝܼܬܼܵܐ ܘܲܩܕܼܵܡ ܚܲܬܝܼܬܼܵܐ ܒܩܲܒܿܠܘܼܢ . ܤܼܲܓܿܝܼ̈ܐܹܐ ܓܹܝܪ ܓܵܒܹ̇ܝܢ ܒܝܼ̈ܫܬܼܵܐ ܚܠܵܦ ܛܵܒܼ̈ܬܼܵܐ : ܘܕܲܓܵܠܘܼܬܼܵܐ ܩܕܼܵܡ ܫܪܵܪܵܐ : ܒܲܕܼܫܲܘ̈ܝܵܢ ܥܠܲܝܗܘܿܢ ܬܲܪ̈ܬܲܝܗܹܝܢ . ܘܲܡܩܲܕܡܵܐ ܡܝܲܩܪܵܐ ܥܠܲܝܗܘܿܢ ܠܡܸܬܼܚܪܵܝܘܼ ܘܲܠܡܸܙܟܵܐ ܚܲܕܼ ܠܚܲܕܼ : ܝܲܬܿܝܼܪ ܡ̣ܢ ܕܠܲܡܩܲܝ̇ܡܘܼ ܫܪܵܪܵܐ . ܡܸܛܠ ܗܵܟܹܝܠ ܕܲܐ̄ܚܪ̈ܵܢܹܐ ܐ̄ܚܪܵܢܝܵܐܝܼܬܼ ܡܵܘܕܝܼܢ ܒܲܡܫܝܼܚܵܐ : ܘܒܲܠܚܘܿܕܼ ܒܲܫܡܵܐ pb. 11 ܢܲܩܝܼܦܝܼܢ : ܐ̄ܚܪܵܢܹܐ ܕܹܝܢ ܐܵܦ ܥܠܵܘܗܝ ܕܲܫܡܵܐ ܢܵܨ̇ܝܢ : ܙܵܕܹ̇ܩ ܠܲܢ ܕܲܢܤܝܼܡ ܠܡܲܤܒܿܪܵܢܘܼܬܼܵܐ ܕܲܚܕܼܵܐ ܚܕܸܵܐ ܡ̣ܢ ܗܹܪܹ̈ܤܝܼܵܣ ܕܲܥܠܵܘܗܝ ܕܲܡܫܝܼܚܵܐ . ܐܲܝܟܲܢܵܐ ܕܡ̣ܢ ܦܸܚܡܵܐ ܕܗܹܪܹ̈ܤܝܼܵܣ ܬܸܬܼܝܼܕܲܥ ܗܲܝܡܵܢܘܼܬܼܵ ܫܲܪܝܼܪܬܵܐ : ܘܠܵܐ ܢܸܙܕܲܥܙܲܥ ܟܲܕܼ ܒܗܵܠܹܝܢ ܘܲܒܼܗܵܠܹܝܢ ܢܵܦ̇ܠܝܼܢ ܚ̄ܢܲܢ ܐܲܝܟܼ ܐܲܝܠܹܝܢ ܕܠܵܐ ܚܵܙܹ̇ܝܢ . ܐ . ܕܡܸܛܠ ܡܵܢܵܐ ܚܲܢܹ̈ܦܹܐ ܠܵܐ ܐܵܡ̇ܪܝܼܢ ܠܹܗ ܠܲܡܫܝܼܚܵܐ ܐܲܠܵܗܵܐ . ܚܲܢ̈ܦܹܐ ܡ̇ܢ ܠܵܐ ܡܩܲܒܿܠܝܼܢ ܕܢܵܩܪܘܿܢܵܝܗܝ ܠܲܡܫܝܼܚܵܐ ܐܲܠܵܗܵܐ : ܡܸܛܠ ܚܲܫܵܐ ܕܦܲܓܼܪܵܐ ܘܲܙܝܼܦܵܐ ܘܡܵܘܬܵܐ : ܘܕܼܒܲܛܘܿܥܝܲܝ ܗ̤ܘܲܝ̈ ܗܵܠܹܝܢ ܬܸܕܼܡܪ̈ܵܬܼܵܐ ܡܲܤܒܿܪܝܼܢ . ܘܲܒܲܫܡܵܐ ܠܵܐ ܡܫܲܚ̱ܠܦܝܼܢ : ܡܸܛܠ ܕܐܵܦ ܠܵܐ ܚܲܕܼ ܦܘܼܪܫܵܢܵܐ ܐܝܼܬܼ ܒܗܘܿܢ : ܒܗܵܝ̇ ܕܟܼܠܗܘܿܢ ܚܲܢ̈ܦܹܐ ܐܝܼܬܲܝܗܘܿܢ . ܒ . ܕܡܸܛܠ ܡܵܢܵܐ ܝܗ̄ܘܼ̈ܕܵܝܹܐ ܠܵܐ ܡܩܲܒܿܠܝܼܢ ܠܹܗ ܕܗ̤ܘ ܐܝܼܬܼܵܘܗܝ ܡܫܝܼܚܵܐ . ܝܗ̄ܘܼ̈ܕܵܝܹܐ ܕܹܝܢ ܠܵܐ ܡܵܘܕܹܝܢ ܠܹܗ ܕܐܝܼܬܼܵܘܗܝ ܡܫܝܼܚܵܐ : ܡܸܛܠ ܙܩܝܼܦܵܐ ܘܡܵܘܬܵܐ : ܒܗܵܝ̇ ܕܗܸܢܘܿܢ ܒܟܼܠܵܗ̇ ܬܸܫܒܿܘܿܚܬܼܵܐ ܪܲܒܿܬܼܵܐ ܘܡܸܬܼܡܲܨܝܢܘܼܬܼܵܐ ܡܤܲܟܹܿܝܢ ܕܲܢܩܲܒܿܠܘܼܢ ܠܲܡܫܝܼܚܵܐ . ܓ . ܕܡܸܛܠ ܡܵܢܵܐ ܡܵܢܝܼ̈ܢܵܝܹܐ ܠܵܐ ܡܩܲܒܿܠܝܼܢ ܠܹܗ : ܕܐܵܦ ܒܲܪܢܵܫܵܐ ܐܝܼܬܼܵܘܗܝ ܒܲܟܼܝܵܢܵܐ ܡܫܝܼܚܵܐ : ܐܸܠܵܐ ܐܲܠܵܗܵܐ ܒܲܚܠܘܿܕܼ . ܡܵܢܝܼ̈ܢܵܝܹܐ ܬܘܼܒܼ ܘܐܲܝܠܹܝܢ ܕܡܸܢܗܘܿܢ ܘܥܲܡܗܘܿܢ ܫܘܲܚ̣ܘ : ܐܵܡ̇ܪܝܼܢ ܕܠܵܐ ܐܝܼܬܼܵܘܗܝ ܒܲܪܢܵܫܵܐ : ܐܸܠܵܐ ܐܲܠܵܗܵܐ ܒܲܠܚܘܿܕܼ : pb. 12 ܡܸܛܠ ܬܸܕܼܡܪ̈ܵܬܼܵܐ . ܠܐ̄ܢܵܫܵܝ̈ܬܹܗ ܕܹܝܢ : ܒܐܸܤܟܹܿܡܵܐ ܘܲܒܼܗܲܓܵܓܼܵܐ : ܘܠܵܘ ܒܲܟܼܝܵܢܵܐ ܤܵܝ̇ܡܝܼܢ ܠܗܹܝܢ . ܕ . ܕܡܸܛܠ ܡܵܢܵܐ ܦܵܘܠܘܿܢ̈ܝܵܢܹܐ ܘܦܘܿܛܝܼ̈ܢܝܵܢܹܐ : ܕܒܲܪܢܵܫܵܐ ܗ̣̄ܘ ܒܲܠܚܘܿܕܼ ܡܵܘܕܹܝܢ ܠܹܗ ܡܫܝܼܚܵܐ : ܘܠܵܘ ܕܐܵܦ ܐܲܠܵܗܵܐ ܐܝܼܬܼܵܘܗܝ . ܦܵܘܠܘܿܢܝܵܢܹ̈ܐ ܕܹܝܢ ܐܵܡ̇ܪܝܼܢ : ܕܠܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܵܐ ܒܲܪܢܵܫܵܐ ܒܲܠܚܘܿܕܼ : ܡܸܛܠ ܝܲܠܕܼܵܐ ܘܡܵܘܬܼܵܐ . ܘܬܸܕܼܡܪ̈ܵܬܼܵܐ ܕܹܝܢ : ܐܲܝܟܸ ܕܲܠܐ̄ܢܵܫ ܡ̣ܢ ܩܲܕܝܼ̈ܫܹܐ ܝܵܗ̇ܒܿܝܼܢ . ܗ . ܕܡܸܛܠ ܡܵܢܵܐ ܐܵܪ̈ܝܵܢܹܐ : ܠܵܐ ܐܲܠܵܗܵܐ ܡܫܲܠܡܵܢܵܐ ܘܠܵܐ ܤܢܝܼܩܵܐ : ܘܠܵܐ ܬܘܼܒܼ ܒܲܪܢܵܫܵܐ ܡܩܲܒܿܠܝܼܢ ܠܲܡܫܝܼܚܵܐ : ܐܸܠܵܐ ܦܸܠܓܼܘܼܬܼ ܐܲܠܵܗܵܐ ܘܦܸܠܓܘܼܬܼ ܒܲܪܢܵܫܵܐ . ܐܵܪ̈ܝܵܢܘܿ ܡܲܘܕܹܝܢ ܠܹܗ ܦܸܠܓܿܘܼܬܼ ܐܵܠܵܗܵܐ ܘܦܸܠܓܘܼܬܼ ܒܲܪܢܵܫܵܐ : ܡܼܢ ܦܲܓܼܪܵܐ ܠܵܐ ܡܢܲܦܫܵܐ ܘܡ̣ܢ ܐܲܠܵܗܘܼܬܼܵܐ ܥܒܼܝܼܕܼܬܵܐ . ܡܒܲܨܪܝܼܢ ܠܹܗ ܕܹܝܢ ܡ̣ܢ ܒܢܲܝ̈ܢܵܫܵܐ : ܒܗܵܝ̇ ܕܐܸܡ̇ܪܝܼܢ ܕܢܲܦܫܵܐ ܠܲܝܬܿ ܒܹܗ . ܘܲܡܒܲܨܪܝܼܢ ܠܹܗ ܬܘܼܒܼ ܡ̣ܢ ܐܲܠܵܗܵܐ : ܒܗܵܝ̇ ܕܠܵܐ ܐܵܡ̇ܪܝܼܢ ܠܹܗ ܠܵܐ ܥܒܼܝܼܕܼܵܐ ܘܠܵܐ ܤܢܝܼܩܵܐ . ܡܸܛܠܵܬܼܵܗ̇ ܕܹܝܢ ܕܡܸܬܼܒܲܪܢܫܵܢܘܼܬܼܵܐ ܘܝܲܠܕܵܐ ܕܡ̣ܢ ܐܲܢ̄ܬܿܬܼܵܐ ܘܡܵܘܬܼܵܐ : ܒܐ̄ܢܵܫܵܝ̈ܬܐ ܚܵܫ̇ܒܿܝܼܢ ܕܲܗܘ̤ܵܐ ܐܲܠܵܗܵܐ . ܠܐܲܠܵܗܵܝ̈ܬܹܗ ܕܹܝܢ ܒܐ̄ܢܵܫܵܝ̈ܬܐ ܡܚܲܠܛܝܼܢ : ܟܲܕܼ ܠܵܘ ܒܫܘܼܠܛܵܢܵܐ : ܐܸܠܵܐ ܒܦܘܘܼܩܕܵܢܵܐ ܩܛܝܼܪܵܝܵܐ ܝܵܗ̇ܒܿܝܼܢ ܠܵܗ̇ ܠܡܸܬܼܒܲܪܢܵܫܢܘܼܬܹܗ : ܟܲܕܼ ܐܵܡ̇ܪܝܼܢ ܕܲܚܕܼܵܝܘܼܬܼܵܐ ܕܲܠܘܵܬܼ ܒܸܤܪܵܐ ܠܚܲܕܼ ܟܝܵܢܵܐ ܗܘ̤ܵܬܿ . ܘܠܵܘ ܐܲܝܟܼ pb. 13 ܕܠܲܚܫܲܚܬܼܵܐ ܕܦܲܪܨܘܿܦܵܐ ܕܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܐܸܠܵܐ ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ ܕܠܲܚܲܕܼ ܟܝܵܢܵܐ ܐܲܤܝܼܪܝܼܢ : ܘܲܠܚܲܫܹ̈ܐ ܕܦܲܓܼܪܵܐ ܪܲܓܿܘܼܫܬܼܵܢܵܐܝܼܬܼ ܚ̇ܵܫܵܐ : ܟܲܕܼ ܨܵܒܲܝܵܐ ܘܟܲܕܼ ܠܵܐ ܨܵܒܲܝܵܐ . ܐܵܦܸܢ ܡܸܢܵܗ̇ ܘܠܵܗ̇ ܠܲܝܬܿ ܠܵܗ̇ ܕܲܬܼܩܲܒܸܿܠ ܗܵܠܹܝܢ : ܒܗܵܝ̇ ܕܲܠܝܬܿ ܠܵܗ̇ ܦܲܓܼܪܵܐ ܕܒܼܐܝܼܕܹܗ ܬܸܚܲܫ . ܗܵܟܲܢܵܐ ܐܵܦ ܠܐܲܠܵܗܵܐ ܒܦܲܓܼܪܵܐ ܐܵܡ̇ܪܝܼܢ ܠܚܲܕܼ ܟܝܵܢܵܐ : ܟܲܕܼ ܚܲܫܵܐ ܕܲܟܼܝܵܢܵܐ ܗܵܘ̇ ܕܲܗܘ̤ܵܐ ܡ̣ܢ ܐܵܢܲܢܩܹܐ ܚܵܐܹ̇ܫ ܗ̄ܘ̣ܵܐ : ܟܲܕܼ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ : ܐܲܝܟܼ ܡ̇ܢ ܕܠܵܐ ܐܝܼܬܼܵܘܗܝ ܡ̣ܢ ܟܝܵܢܵܐ ܠܵܐ ܚܵܫܘܿܫܵܐ ܘܠܵܐ ܤܢܝܼܩܵܐ ܕܐܲܒܼܵܐ . ܘܗܵܕܹܐ ܐܵܡ̇ܪܝܼܢ : ܕܒܲܠܚܘܿܕܼ ܡܫܲܠܛܵܐ ܘܦܵܩ̇ܘܿܕܼܵܐ ܠܵܐ ܢܚܵܘܘܿܢܵܝܗܝ . ܐܲܝܟܼ ܕܐܵܦ ܦܘܼܩܕܵܢܵܐ ܕܩܲܒܸܿܠ̣ ܕܲܡܤܵܡ ܒܪܹܫܵܐ ܗ̄ܘ̣ : ܘܲܡܤܵܡ ܒܪܹܫܵܐ ܕܒܲܟܼܝܵܢܵܐ ܕܠܵܐ ܥܪܘܼܩܝܵܐ ܐܝܼܬܼܵܘܗܝ : ܟܲܕܼ ܒܲܕܼܠܵܐ ܨܸܒܼܝܵܢܹܗ ܚܵܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ ܒܡܲܪܓܫܵܢܘܼܬܼܵܐ ܟܝܵܢܵܝܵܬܐ : ܘܲܟܼܦܸܢ ܘܲܨܗܝ̣ ܘܲܠܐܝܼ ܘܲܕܼܚܸܠ̣ ܘܲܥܪܲܩ̣ . ܘܡܝܼܬܼ ܘܩܵܡ̣ ܠܵܘ ܒܲܟܼܝܵܢܹܗ : ܐܸܠܵܐ ܒܫܘܼܠܛܵܢܵܐ ܘܲܒܼܚܝܠܵܐ ܕܐܲܒܼܵܐ . ܘܡ̣ܢ ܚܕܼܵܐ ܙܒܲܢ ܠܐܲܝܠܹܝܢ ܕܕܼܟܼܝܵܢܵܐ ܚܵܫܘܿܫܵܐ ܕܲܥ̣ܒܲܕܼ ܠܹܗ : ܠܗܵܠܹܝܢ ܕܲܟܼܝܵܢܵܐܝܼܬܼ ܤܲܝܒܲܪ ܐܵܡ̇ܪܝܼܢ . ܘ . ܕܐܲܝܠܹܝܢ ܕܼܚ̈ܠܵܬܼܵܐ ܕܫܵܠ̄ܡܵܢ ܠܡܵܢܝܼ̈ܢܵܝܹܐ . . . ܡܸܨܥܲܬܼ ܗܵܠܹܝܢ ܫܘܲܚ̣ ܗܹܪܹ̈ܤܝܼܵܝ : ܡܸܢܗܹܝܢ ܡ̣ܢ ܡܵܢܝܼ̈ܢܵܝܹܐ : ܘܡܸܢܗܹܝܢ ܡ̣ܢ ܦܲܘܠܘܿܢܝܵܢܹ̈ܐ . ܙ . ܘܐܲܝܠܹܝܢ ܐܸܢܹܝܢ ܕܫܵܠ̈̄ܡܵܢ ܠܐܵܪ̈ܵܝܢܹܐ . pb. 14 ܚ . ܘܲܒܼܡܵܢ ܪ̈ܲܚܝܼܩܵܢ ܠܗܘܿܢ . ܘܲܒܼܡܵܢ ܬܘܼܒܼ ܢܲܩܝܼ̈ܦܵܢ ܠܗܘܿܢ . ܪ̈ܲܚܝܼܩܵܢ ܠܗܘܿܢ . ܛ . ܕܡܸܛܠ ܡܵܢܵܐ ܠܲܡܕܲܒܿܪ̈ܵܢܹܐ ܕܗܵܠܹܝܢ ܕܸܚ̈ܠܵܬܼܵܐ ܠܵܐ ܐܲܟܼܬܸܒܼ : ܐܸܠܵܐ ܒܲܠܚܘܿܕܼ ܠܕܼܘܿܓܡܹ̈ܐ ܕܝܼܠܗܘܿܢ . ܡ̣ܢ ܫܡܵܗܹ̈ܐ ܕܹܝܢ ܕܲܡܕܲܒܿܪ̈ܵܢܲܝܗܘܿܢ ܨܒܲܝܢ ܕܢܸܫܬܸܿܠ : ܐܲܝܟ ܕܠܵܐ : ܟܲܕܸ ܡܩܲܕܼܡܝܼܢ ܚ̄ܢܲܢ ܡܸܬܼܠܲܒܼܪܝܼܢ ܚ̄ܢܲܢ ܒܲܫܡܵܗܹ̈ܐ : ܢܵܘܪܸܟܼ ܡܲܡܠܠܲܢ :. ܐܵܘ ܢܸܫܬܿܟܲܚ ܟܲܕܼ ܠܵܐ ܤܵܝ̇ܝܼܢ ܚ̄ܢܲܢ ܡܸܠܬܼܵܐ ܡܸܕܸܡ ܕܒܼܘܼܚܵܢܵܐ . ܝ . ܕܐܲܝܠܹܝܢ ܐܸܢܹܝܢ ܡܸܠܹ̈ܐ ܕܗܵܢ̇ܘܿܢ ܕܐܵܡ̇ܪܝܼܢ : ܕܒܲܟܼܝܵܢܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܒܸܤܪܵܐ : ܟܲܕܼ ܦܲܓܼܪܵܐ ܠܵܐ ܢܤܲܒ̣ . ܡܩܲܛܪ̱ܓܼܝܼܢ ܓܹܝܪ ܠܡܵܢܝܼܢܵܝܹ̈ܐ ܕܐܵܡ̇ܪܝܼܢ : ܕܠܵܐ ܟܝܵܢܵܐ ܫܲܪܝܼܪܵܐܝܼܬܼ ܐܝܼܬܼܵܘܗܝ ܦܲܓܼܪܹܗ ܕܡܵܪܲܢ ܡܫܝܼܚܵܐ : ܐܸܠܵܐ ܡܲܤܒܿܪܵܢܘܼܬܼܵܐ ܘܗܲܓܵܓܼܵܐ . ܘܲܠܬܸܕܼܡܪܵܬܼܵܐ ܐܲܝܟ ܕܲܒܼܤܘܿܓܼܵܐܐ : ܐܵܘ ܐܲܝܟ ܡ̇ܢ ܕܠܵܐ ܡܲܨܝܵܐ ܗ̄ܘܼܵܬܼ : ܘܬܘܼܒܼ ܕܠܵܐ ܫܵܘ̇ܝܵܐ ܗ̄ܘ̣ܵܬܼ ܕܢܸܗܘ̈ܝܵܢ ܒܝܲܕܼ ܦܲܓܼܪܵܐ : ܥܲܠ ܐܲܠܵܗܵܐ ܒܲܠܚܘܿܕܼ ܫܵܩ̇ܠܝܼܢ ܠܗܹܝܢ . ܤܘܿܦܿܪܘܿܢܝܘܿܣ . ܕܕܲܟܼܝܵܢܵܐ ܠܲܡ ܗܵܘ̇ ܕܟܼܠ ܡܸܫܟܲܚ ܘܠܵܐ ܡܸܤܬܼ̈ܝܼܟܼ ܐܝܬܹܝܗ̇ ܗܵܝ̇ ܕܟܼܠ ܡܸܫܟܲܚ ܕܢܸܥܒܸܿܕܼ : ܟܠܗܹܝܢ ܗܵܟܹܝܠ ܐ̄ܚܪܵܢܝܵܬܼܵܐ ܒܨܸܒܼܝܵܢܵܐ ܕܗܵܢܵܐ ܡܸܬܿܬܲܚ̈ܡܵܢ : ܗܘ̤ ܕܹܝܢ ܡ̣ܢ ܡܸܕܸܡ ܠܵܐ ܡܸܬܿܬܲܚܲܡ . ܘܗܵܘ̇ ܡܵܐ ܕܠܵܐ ܡܲܨܝܵܐ ܕܢܸܗܘܸܐ ܡ̣ܢ ܐ̄ܚܪܹܢܵܐ : ܗܘ̤ ܐܲܝܟ ܐܲܠܵܗܵܐ ܡܸܫܟܲܚ ܠܡܸܥܒܲܕܼ . ܠܵܘ ܓܹܝܪ ܡ̣ܢ ܟܝܵܢܵܐ ܐܵܘ ܥܸܠܬܼܵܐ ܡܸܕܼܡ ܕܪܲܒܵܐ ܡܸܢܹܗ ܐܝܼܬܼ ܠܹܗ ܕܢܸܗܘܸܐ : ܕܲܒܼܗܵܕܹܐ ܢܸܩܢܸܐ ܗܵܝ̇ pb. 15 ܕܢܸܗܘܸܐ ܐܲܠܵܗܵܐ : ܘܗܵܝ̇ ܕܠܵܐ ܢܸܗܘܸܐ . ܘܡܸܛܠ ܗܵܢܵܐ ܕܲܚ̇ܠܝܼܢ ܡ̣ܢ ܗܵܟܲܢܵܐ : ܕܢܵܘܕܘܿܢ ܕܒܸܤܪܵܐ ܫܲܪܝܼܪܵܐܝܼܬܼ ܗܘ̤ܵܐ : ܕܠܵܐ ܟܲܕܼ ܗܵܕܹܐ ܢܹܐܡܪܘܼܢ : ܢܸܤܒܼܘܼܢ ܗܵܝ̇ ܕܐܼܝܼܬܼܵܘܗܝ ܐܲܠܵܗܵܐ ܒܪܵܐ ܐܵܡ̇ܪܝܼܢ : ܕܐܲܝܟܲܢܵܐ ܬܸܗܘܸܐ ܗܵܕܹܐ : ܐܲܝܟܵܐ ܕܐܵܦ ܠܦܲܓܼܪܵܐ ܐܲܠܵܗܵܐ ܡܵܘܕܹܝܢ ܚ̄ܢܲܢ ܕܐܝܼܬܼܵܘܗܝ . ܟܝܢܵܐ ܓܹܝܪ ܕܐܲܠܵܗܵܐ ܐܝܼܬܼܵܘܗܝ ܐܵܦ ܗܵܘ̇ ܕܡܸܤܬܿܒܲܪ ܕܒܸܤܪܵܐ ܗ̄ܘ̣ : ܘܗ̤ܘܝܘܼ ܟܲܕܼ ܗ̤ܘ ܘܠܵܘ ܐ̄ܚܪܹܢܵܐ . ܝܐ . ܕܐܲܟܼܙܢܵܐ ܠܲܡ ܕܡܲܝ̈ܵܐ ܕܡܲܓܼܠܕܹܝܢ : ܒܹܗ ܒܲܟܼܝܵܢܗܘܿܢ ܡܲܓܼܠ̱ܕܹܝܢ : ܟܲܕܼ ܗܵܘܹ̇ܝܢ ܗܵܘ̇ ܡܸܕܸܡ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ : ܘܠܵܘ ܡ̣ܢ ܠܒܲܪ ܢܵܤ̇ܒܿܝܼܢ ܠܵܗ̇ ܠܗܵܕܹܐ : ܗܵܟܲܢܵܐ : ܐܵܡ̇ܪܝܼܢ ܗܵܢ̇ܘܿܢ : ܕܐܵܦ ܐܲܠܵܗܵܐ ܡܸܠܬܼܵܐ ܗܘ̤ܵܐ ܦܲܓܼܪܵܐ : ܟܲܕܼ ܠܵܘ ܡ̣ܢ ܠܒܲܪ ܢܤܲܒܼ ܦܲܓܼܪܵܐ . ܐܲܝܟܲܢܵܐ ܠܲܡ ܕܡܲܝ̈ܵܐ ܐܲܫܝܼ̇ܕܹܐ ܘܲܫܪ̈ܲܝܵܐ : ܡܵܐ ܕܲܓܼܠܲܕܼܘ ܘܲܩ̣ܛܲܪܘ : ܠܵܐ ܡܸܕܸܡ ܐܵܡ̇ܪܝܼܢܲܢ ܗܘ̤ܵܘ : ܐܸܠܵܐ ܗܸܢ̣ܘܿܢ ܐܸܢܘܿܢ ܡܲܝ̈ܵܐ ܕܲܩ̣ܛܲܪܘ : ܗܵܟܲܢܵܐ ܐܵܦ ܐܲܠܵܗܵܐ : ܫܲܪܝܼܪܵܐܝܼܬܼ ܗܘ̤ܵܐ ܒܸܤܪܵܐ : ܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܹܗ . ܘܲܒܼܟܼܠ ܐܝܼܬܼܵܘܗܝ ܗ̄ܘ̣ܵܐ : ܘܥܵܒܼ̇ܕܼ ܗ̄ܘ̣ܵܐ ܐܲܝܟܼ ܐܲܠܵܗܵܐ . ܘܲܒܼܗܵܝ̇ ܕܒܸܤܪܵܐ : ܒܲܫܪܵܪܵܐ ܐܵܦ ܥܵܒܹ̇ܕܼ ܗ̄ܘ̣ܵܐ ܐܵܦ ܚܲܐܹ̇ܫ ܗ̄ܘ̣ܵܐ ܐܲܝܟܼ ܒܸܤܪܵܐ . ܘܲܗܘ̤ܵܐ ܒܡܲܪܒܿܥܵܐ ܒܸܤܪܵܐ : ܘܲܒܼܗܵܝ̇ ܕܲܗܘ̤ܵܐ ܐܵܦ ܐܸܬܼܝܼܠܸܕܼ ܐܵܦ ܐܸܬܼܪܲܒܿܝܼ ܐܲܝܟܼ ܒܸܤܪܵܐ ܫܲܪܝܼܪܵܐܝܼܬܼ . ܘܟܲܕܼ ܗܵܕܹܐ ܓܒܼܵܐ ܠܹܗ ܕܢܸܗܘܸܐ : ܐܵܦ ܟܦܸܢ ܐܵܦ ܨܗܝܼ : ܐܵܦ ܠܐܝܼ : ܐܵܦ ܚܲܫ̣ ܐܵܦ ܐܸܨܛܠܸܒܼ ܫܲܪܝܼܪܵܐܝܼܬܼ : ܐܸܢ ܗܘ̤ܵܐ ܫܲܪܝܼܪܵܐܝܼܬܼ ܒܸܤܪܵܐ . ܐܲܟܼܙܢܵܐ ܓܹܝܪ ܕܡܲܝ̈ܵܐ ܠܵܐ ܡܸܬܿܬܲܒܿܪ̈ܵܢܹܐ : ܡܵܐ ܕܡܲܓܼܠ̱ܕܹܝܢ : ܒܲܫܪܵܪܵܐ ܡܸܬܿܬܲܒܿܪܝܼܢ : pb. 16 ܘܚܲܫܵܐ ܕܲܟܼܝܵܢܵܐ ܕܲܗܘ̤ܵܘ ܡܩܲܒܿܠܝܼܢ ܫܲܪܝܼܪܵܐܝܼܬܼ : ܗܵܟܲܢܵܐ ܐܵܦ ܐܲܠܵܗܵܐ ܕܲܗܘ̤ܵܐ ܒܲܫܪܵܪܵܐ : ܟܠܗܹܝܢ ܐܲܝܠܹܝܢ ܕܕܲܟܼܝܵܢܵܐ ܕܲܗܘ̤ܵܐ ܡܩܲܒܸܿܠ ܗ̄ܘ̣ܵܐ ܫܲܪܝܼܪܵܐܝܼܬܼ : ܟܲܕܼ ܡ̣ܢ ܟܝܵܢܹܗ ܠܵܐ ܡܸܬܿܕܚܸܩ ܗ̄ܘ̣ܵܐ . ܝܒ . ܕܐܲܟܼܙܢܵܐ ܠܲܡ ܕܥܲܠ ܐܲܒܼܪܵܗܵܡ ܘܝܥܩܘܿܒܼ ܐ̄ܢܵܫܵܐܝܼܬܼ ܐܸܬܼܓܿܠܝܼ : ܟܲܕܼ ܓܘܼܫܡܵܐ ܡ̣ܢ ܠܒܲܪ ܠܵܐ ܢܤܲܒ̣ : ܗܵܟܲܢܵܐ ܐܵܦ ܐܸܬܼܒܲܪܢܲܫ . ܐܲܝܟܲܢܵܐ ܕܐܵܦ ܠܐܲܒܼܵܗܲܝ̈ܢ ܐܲܒܼܪܵܗܵܡ ܘܐܝܼܤܚܵܩ ܘܝܲܥܘܿܒܼ ܘܲܫܪܟܵܐ ܕܩܲܕܝ̈ܫܹܐ ܐܸܬܼܚܙܝܼ ܗ̄ܘ̣ܵܐ ܒܲܫܪܵܪܵܐ ܒܲܟܼܝܵܢܵܐ ܡܸܬܼܚܲܙܝܵܢܵܐ : ܟܲܕܼ ܡܗܲܠܸܟܼ ܗ̄ܘ̣ܵܐ ܒܗܵܘ̇ ܕܡܗܲܠܸܟܼ : ܘܲܡܡܲܠܸܠ ܗ̄ܘ̣ܵܐ ܒܗܵܘ̇ ܕܲܡܡܲܠܸܠ : ܘܐܵܟܹ̇ܠ ܗ̄ܘ̣ܵܐ ܘܫܵܬܹ̇ܐ ܒܗܵܘ̇ ܕܐܵܟܹ̇ܠ : ܠܵܐ ܓܹܝܪ ܗܘ̤ܵܐ ܡܸܕܸܡ ܒܡܲܛܥܝܵܢܘܼܬܼܵܐ ܡ̣ܢ ܐܲܠܵܗܵܐ : ܐܸܠܵܐ ܟܠ ܡܸܕܸܡ ܒܲܫܪܵܪܵܐ ܘܒܲܟܼܝܵܢܵܐ . ܒܵܪܘܿܝܵܐ ܗ̄ܘ̣ ܓܹܝܪ : ܘܒܼܵܪܘܿܝܵܐ ܡܸܕܸܡ ܒܐܸܤܟܹܿܡܵܐ ܘܲܒܼܗܲܓܵܓܼܵܐ ܠܵܐ ܥܵܒܹ̇ܕܼ : ܐܸܠܵܐ ܒܲܟܼܝܵܢܵܐ ܘܒܲܫܪܵܪܵܐ . ܥܲܠ ܐܲܝܠܹܝܢ ܕܹܝܢ ܕܠܵܐ ܐܝܼܬܲܝܗܘܿܢ ܕܲܟܼܝܵܢܵܐ ܒܪܘܿܝܵܐ : ܗܸܠܹܝܢ ܙܵܕܼܩܵܐܝܼܬܼ ܡܸܬܼܐܲܡܪܵܢ : ܗܵܢܵܘ ܕܹܝܢ ܡܲܤܒܿܪܵܢܘܼܬܼܵܐ ܘܗܲܓܵܓܼܵܐ : ܒܲܕܼܠܵܐ ܡܸܫܟܿܚܝܼܢ ܕܢܸܬܼܙܘܿܢ ܒܲܟܼܝܵܢܗܘܿܢ . ܝܓ . ܕܐܲܝܟܲܢܵܐ ܢܵܤ̇ܒܿܝܼܢ ܠܗܵܝ̇ ܕܫܲܪܝܼܪܵܐܝܼܬܼ ܘܠܵܘ ܒܲܕܝܵܢܵܐ : ܘܒܲܟܼܡܵܐ ܙܢܲܝ̈ܵܐ ܡܸܬܼܐܲܡܪܵܐ ܗܵܝ̇ ܕܫܲܪܝܼܪܵܐܝܼܬܼ . ܢܸܤܛܘܿܪܝܼܣ . ܫܲܪܝܼܪܵܐܝܼܬܼ ܡܵܕܹܝܢ ܐܵܡ̇ܪܝܼܢ : ܕܗ̤ܘ ܐܲܠܵܗܵܐ ܗܘ̤ܵܐ ܒܸܤܪܵܐ : ܤܘܿܦܪܘܿܢܝܘܿܣ ܐܲܡܲ݁ܪ : ܫܲܪܝܼܪܵܐܝܼܬܼ ܠܲܡ ܠܹܗ ܡܵܘܕܹܝܢ pb. 17 ܚ̄ܢܲܢ ܕܲܗܘ̤ܵܐ ܒܸܤܪܵܐ : ܘܠܵܘ ܒܲܟܼܝܵܢܹܗ . ܒܗܵܝ̈ : ܕܗܵܘ̇ ܕܗܘ̤ܵܐ : ܒܲܫܪܵܪܵܐ ܗܘ̤ܵܐ . ܘܐܝܼܬܼܵܘܗܝ ܟܵܝܵܢܵܐ : ܘܠܵܘ ܕܹܝܢ ܒܲܟܼܝܵܢܵܐ : ܘܠܵܘ ܓܹܝܪ ܡܬܼܘܿܡܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܒܸܤܪܑܵܐ : ܐܸܠܵܐ ܐܲܟܼܙܢܵܐ ܕܡܲܝ̈ܵܐ ܫܪܲ̈ܝܵܐ ܟܲܕܸ ܡܲܓܼܠ̱ܕܹܝܢ : ܟܝܵܢܵܐ ܕܓܼܠܝܼܕܼܵܐ ܐܝܼܬܼ ܠܗܘܿܢ . ܘܠܵܘ ܗܵܕܹܐ ܗ̄ܘ̣ܵܘ ܒܲܟܼܝܵܗܘܿܢ : ܐܸܠܵܐ ܗܘ̤ܵܘ . ܗܵܟܲܢܵܐ ܐܵܦ ܐܲܠܵܗܵܐ : ܫܲܪܝܼܪܵܐܝܼܬܼ ܗܘ̤ܵܐ ܒܸܤܪܵܐ : ܘܐܝܼܬܼܵܘܗܝ ܟܝܵܢܵܐ ܕܒܸܤܪܵܐ : ܘܠܵܘ ܒܲܟܼܝܵܢܹܗ . ܒܗܵܝ̇ : ܕܗܵܢܵܐ ܠܵܐ ܐܝܼܬܼܵܘܗܝ ܡܬܼܘܿܡܵܐܝܼܬܼ : ܐܸܠܵܐ ܡ̣ܢ ܒܵܬܲܪܟܸܢ ܗܘ̤ܵܐ . ܗܵܕܹܿܐ ܗ̣̄ܝ ܓܹܝܪ ܫܲܪܝܼܪܵܐܝܼܬܼ ܡܸܬܼܒܲܪܢܫܵܢܘܼܬܼܵܐ : ܕܒܲܟܼܝܵܢܹܗ ܕܝܼܠܹܗ ܢܸܗܘܸܐ ܒܸܤܪܵܐ ܘܒܲܪܢܵܫܵܐ : ܘܠܵܘ ܒܗܲܓܵܓܼܵܐ : ܘܠܵܘ ܒܐܸܤܟܹܡܵܐ ܘܲܒܼܡܲܒܿܪܵܢܘܼܬܼܵܐ ܕܠܵܐ ܩܢܘܿܡܵܐ : ܗܵܝ̇ ܕܐܝܼܬܹܝܗ̇ ܫܲܪܝܼܪܵܐܝܼܬܼ ܠܵܐ ܡܸܬܼܒܲܪܢܫܵܢܘܼܬܼܵܐ . ܗܵܘ̇ ܗܵܟܹܝܠ ܕܒܼܵܥܹ̇ܐ ܕܲܒܼܡܲܤܒܿܪܵܢܘܼܬܼܵܐ ܢܸܤܒܲܪ ܕܲܗܘ̤ܵܐ : ܡܼܢ ܫܪܵܪܵܐ ܥܵܪܹܩ . ܝܕ . ܕܲܒܼܡܵܢܵܐ ܫܵܠܡ̇ܝܼܢ ܗܵܢ̇ܘܿܢ ܕܗܵܠܹܝܢ ܐܵܡ̇ܪܝܼܢ ܠܡܵܢܝܼܢܵܝܹ̈ܐ : ܘܲܒܼܡܵܢܵܐ ܡܸܤܬܲܒܼܪܝܼܢ ܕܲܦܪܝܼܫܝܼܢ ܡܸܢܗܘܿܢ . ܐܵܪܵܐ ܟܲܝ ܐܸܬܼܓܲܠܝܲܬ̤ ܠܵܟܼ ܕܲܒܼܡܵܢ ܗ̤ܝ ܟܲܕܼ ܗ̤ܝ ܡܸܬܼܪܲܥܹܝܢ : ܘܲܒܼܡܵܢ ܡܸܤܬܲܒܼܪܝܼܢ ܕܐܝܼܬܼ ܠܗܘܿܢ ܫܘܼܚ̈ܠܦܹܐ : ܘܒܼܵܗ̇ ܟܲܕܼ ܒܵܗ̇ ܩܵܝ̇ܡܝܼܢ . ܘܙܵܕܹܩ ܠܲܢ ܕܢܲܪܦܸܐ ܠܐܲܝܠܹܝܢ ܕܒܼܵܬܲܪ ܗܵܠܹܝܢ : ܕܠܵܐ ܒܐܲܝܠܹܝܢ ܕܡܸܬܿܬܵܘ̈ܕܝܵܢ ܤܪܝܼܩܵܐܝܼܬܼ ܢܒܲܛܸܠ ܠܲܫܪܵܪܵܐ . ܢܸܤܛܘܿܪܝܼܣ ܐܵܡܲ݁ܪ : ܐܸܢܵܐ ܐܵܡܲ݁ܪ ܐ̄ܢܵܐ : ܕܠܵܐ ܠܲܓܼܡܵܪ ܢܲܗܡܸܐ ܒܡܸܠܬܼܵܐ ܗܵܕܹܐ . ܐܵܦܸܢ ܐܲܢ̄ܬܿ ܨܵܒܹ̇ܐ ܐܲܢ̄ܬܿ ܠܡܸܪܗܲܛ ܥܠܹܝܗ̇ ܐܲܝܟܼ ܐܲܝܕܵܐ ܕܡܸܬܿܬܵܘܕܝܵܐ : ܟܲܕܼ ܗܵܟܲܢܵܐ ܡܕܲܪܡܵܐܝܼܬܼ ܐܸܬܼܐܲܡܪܲܬ̤ : ܐܲܝܟܼ pb. 18 ܕܐܵܦ ܐܸܬܼܚܲܫܒܲܬ̤ ܠܫܵܡ̈ܘܿܥܹܐ ܫܟܼܝܼܪܬܵܐ : ܤܵܒܲܪ ܐ̄ܢܵܐ ܕܹܝܢ ܕܐܵܦ ܠܵܟܼ . ܗܵܫܵܐ ܐܸܓܼܠܹܝܗ̇ ܠܲܒܼܥܵܬܼܵܐ ܗܵܕܹܐ ܠܐܲܝܢܵܐ ܕܨܵܒܹ̇ܐ : ܕܗܵܝ̇ ܕܡܸܤܬܿܒܼܵܪܘܼ ܡܸܤܬܲܒܼܪܵܐ ܬܹܐܬܸܐ ܠܓܸܠܝܵܐ . ܠܵܐ ܓܹܝܪ ܚܵܙܹ̇ܐ ܐ̄ܢܵܐ ܒܗܹܝܢ ܡܸܕܸܡ ܕܟܼܵܡܹ̇ܐ ܠܡܸܕܸܡ : ܐܵܦ ܠܵܐ ܕܢܲܩܝܼܦ . ܤܲܓܿܝܼ ܓܹܝܪ ܪ̈ܲܚܝܼܩܵܢ ܡ̣ܢ ܚܕܼܵܕܹ̈ܐ : ܐܲܝܟܼ ܟܡܵܐ ܕܪܲܚܝܼܩܵܐ ܡܲܤܒܿܪܵܢܘܼܬܼܵܐ ܡ̣ܢ ܫܪܵܪܵܐ : ܘܦܲܓܼܪܵܐ ܡ̣ܢ ܡܲܤܒܿܪܵܢܘܼܬܼܵܐ ܕܦܲܓܼܪܵܐ . ܘܲܒܼܗܵܠܹܝܢ ܚܵܙܹ̇ܐ ܐ̄ܢܵܐ ܠܤܲܓܿܝܼ̈ܐܹܐ ܕܛܵܒܼ ܡܸܬܼܥܲܫܢܝܼܢ : ܐܲܝܟܼ ܡܸܕܸܡ ܕܒܲܫܪܵܪܵܐ ܘܪܸܥܝܵܢܵܐ ܥܲܬܿܝܼܩܵܐ . ܘܡܸܛܠ ܗܵܕܹܐ ܨܵܒܹ̇ܐ ܐ̄ܢܵܐ : ܕܠܵܘ ܥܵܒܼܘܿܪܵܐܝܼܬܼ ܬܒܲܚܸܢ ܐܸܢܹܝܢ : ܐܸܠܵܐ ܒܟܼܠܵܗ̇ ܒܛܝܼܠܘܼܬܼܵܐ . ܐܲܝܟܼ ܕܠܵܐ ܢܸܗܘ̈ܝܵܢ ܡܸܠܹ̈ܐ ܕܗܲܝܡܵܢܘܼܬܼܵܐ ܕܠܵܐ ܥܘܼܩܵܒܼܵܐ ܘܡܸܬܼܩܲܩ̈ܠܵܬܼܵܐ : ܐܸܠܵܐ ܓܲܠ̈ܝܵܬܼܵܐ ܘܝܼܕܼܝ̈ܥܵܬܼܵܐ ܠܟܼܠܢܵܫ . ܐܲܝܟܼ ܐܲܠܹܝܢ ܕܒܲܬܼܚܘܼ̈ܡܹܐ ܡܸܕܸܡ ܘܲܒܼܕܼܡ̈ܘܵܬܼܵܐ ܟܝܵܡ̈ܘܵܬܼܵܐ ܟܝܵܢܵܝ̈ܬܼܵܐ ܡܸܬܿܬܲܚ̈ܡܵܢ : ܘܠܵܘ ܐܲܝܟܼ ܐܲܝܠܹܝܢ ܕܟܲܕܼ ܛܸܠܵܢ̈ܝܵܬܼܗܹܝܢ ܡܸܬܿܬܿܨܝܼܪ̈ܵܢ ܚܵܢ̈ܝܵܢ ܠܗܵܢܹܝܢ ܘܲܠܗܵܢܹܝܢ : ܥܕܲܡܵܐ ܕܒܼܵܗ̇ ܒܲܕܼܡܘܼܬܼܵܐ ܡܸܬܼܪ̈ܲܫܡܵܢ . ܒܐܲܝܕܵܐ ܗܵܟܹܝܠ ܐܸܡܲ݁ܪ ܐܲܢ̄ܬܿ : ܕܗ̤ܝ ܟܲܕܼ ܗ̤ܝ ܐܵܡ̇ܪܝܼܢ : ܒܗܵܝ̇ ܕܕܼܵܡܹ̇ܝܢ ܢܸܗܘܿܢ ܠܡܵܢܝܼܢܵܝܹ̈ܐ : ܒܐܲܝܠܹܝܢ ܕܢܸܗܢܘܿܢ ܡܲܟܿܤܝܼܢ ܠܗܘܿܢ . ܤܘܿܦܪܘܿܢܝܘܼܣ . ܗܵܢܘܿܢ ܕܗܵܠܹܝܢ ܐܵܡ̇ܪܝܼܢ : ܠܵܘ ܐܲܝܟܸ ܡ̇ܢ ܕܫܵܝ̇ܛܝܼܢ ܠܦܲܓܼܪܵܐ ܕܝܼܠܲܢ : ܡܵܬܿܬܲܤܠܹܝܢ ܡܸܢܗܘܿܢ . ܬܪ̈ܲܝܗܘܿܢ ܓܹܝܪ ܟܵܦܪܝܼܢ ܒܗܵܝ̇ ܕܐܸܬܼܢܤܸܒܼ ܦܲܓܼܪܐ . ܐܸܠܵܐ ܡܸܛܠ ܕܠܵܐ ܐܵܡ̇ܪܝܼܢ ܠܗܵܝ̇ ܐ̄ܚܪܹܬܼܵܐ ܕܒܲܫܪܵܪܵܐ : ܐܸܠܵܐ ܕܗܲܓܵܓܼܵܐ ܗ̄ܘ̣ܵܐ ܟܝܵܢܵܐ ܕܒܸܤܪܵܐ . ܢܸܚܙܸܐ ܡܵܕܹܝܢ ܐܵܦ ܠܛܘܼܝܵܒܼܗܘܿܢ ܕܥܲܠ ܗܵܠܹܝܢ : ܕܐܲܝܕܵܐ ܡܸܠܬܼܵܐ ܟܹܐܢܵܐܝܼܬܼ ܐܝܼܬܼ ܠܗܘܿܢ : ܘܠܵܐ ܠܐܲܝܟܵܐ ܕܠܵܐ ܙܵܕܹܩ ܢܲܡܕܘܼܢ ܓܘܼܕܵܦܲܝ̈ܗܘܿܢ . pb. 19 ܝܗ . ܫܪܵܝܵܐ ܕܠܘܼܩܒܲܠ ܐܲܝܠܹܝܢ ܕܐܵܡ̇ܪܝܼܢ : ܕܐܘܼܤܝܼܵܐ ܕܒܸܤܪܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ : ܟܲܕܼ ܦܲܓܼܪܵܐ ܠܵܐ ܢܤܲܒܼ . ܢܸܤܛܘܿܪܝܼܣ ܐܵܡܲ݁ܪ . ܐܹܡܲܪ ܡܸܟܹܝܠ ܓܸܢܤܵܢܵܐܝܼܬܼ ܠܗܵܠܹܝܢ ܕܗܸܢܘܿܢ ܐܵܡ̇ܪܝܼܢ : ܝܲܬܿܝܼܪ ܡ̣ܢ ܡܵܐ ܕܐܵܡ̇ܪܝܼܢ ܕܤܲܪܝܼܟܼܝܼܢ ܥܲܠ ܐܲܦܲܝ̈ ܢܲܦܫܗܘܿܢ . ܕܠܵܐ ܢܸܤܬܲܒܼܪܘܼܢ : ܕܡܸܛܠ ܕܠܲܝܬܿ ܠܗܘܿܢ ܤܢܹܐܓܼܪܵܐ ܐܵܘ ܡܥܲܕܪܵܢܵܐ : ܐܸܬܼܚܲܝܲܒܼܘ . ܕܵܡܹ̇ܝܢ ܐ̄ܢܬܿܘܿܢ ܠܝܼ ܓܹܝܪ : ܕܤܲܓܿܝܼ ܡܦܵܤܝܼܢ ܐܢ̄ܬܿܘܿܢ ܒܐܲܝܠܹܝܢ ܕܗܸܢܘܿܢ ܐܵܡ̇ܪܝܼܢ . ܘܲܒܼܡܸܠܹ̈ܐ ܤܲܓܿܝܼ̈ܐܵܬܼܵܐ ܤܵܦ̇ܩܝܼܢ ܐܢ̄ܬܿܘܿܢ ܕܲܬܼܚܲܝܠܘܼܢ ܠܡܸܠܲܝ̈ܗܘܿܢ : ܐܝܟܲܢܵܐ ܕܡܸܫܟܿܝܼܚܢ ܐܢ̄ܬܿܘܿܢ ܠܡܸܥܒܲܕܼ ܐܵܦ ܠܫܵܡ̈ܘܿܥܹܐ ܕܢܲܗܝܡܢܘܼܢ ܕܗܵܟܲܢܵܐ ܐܝܼܬܲܗܘܿܢ . ܐܲܠܘܿܨ ܗܵܟܹܝܠ ܐܵܦ ܠܝܼ : ܕܐܹܡܲܪ ܠܘܵܬܼ ܗܸܠܹܝܢ . ܤܲܒܼ ܠܟܼܠ ܚܕܼܵܐ ܚܕܼܵܐ ܡ̣ܢ ܡܸܠܹ̈ܐ ܐܲܝܠܹܝܢ ܕܡܹܢܝ ܐܸܬ̱ܐܡܲܪܹ̈ܝܢ : ܘܲܠܗܵܠܹܝܬ ܬܘܼܒܼ ܕܡܸܢܵܟܼ : ܘܐܸܡܲܪ ܠܘܵܬܼܝ . ܕܠܘܵܬܼ ܟܠ ܚܕܼܵܐ ܡܸܢܗܹܝܢ ܐܹܦܲܢܸܐ ܦܸܬܼܓܼܵܡܵܐ : ܐܸܢ ܐܸܬܼܡ̱ܨܐ . ܡܸܬܼܡܨܐ ܐ̄ܢܵܐ ܕܹܝܢ : ܐܸܢ ܐܲܠܵܗܵܐ ܢܸܨܒܸܿܐ ܘܢܸܬܸܿܠ ܠܝܼ ܗܵܘ̇ ܡܵܐ ܕܙܵܕܹ̇ܩ ܠܡܹܐܡܲܪ : ܠܡܲܠܵܦܘܼ ܠܲܡܫܘܼܚܬܼܵܐ ܕܝܼܠܝ . ܠܡܸܕܸܡ ܓܹܝܪ ܐܸܢܵܐ ܠܵܐ ܫܵܘܹ̇ܐ ܐ̄ܢܵܐ : ܐܸܠܵܐ ܠܦܘܼܬܼ ܐܲܝܠܹܝܢ ܕܢܵܩ̇ܫܝܼܢ ܘܒܼܵܥܹ̇ܝܢ ܡ̣ܢ ܬܲܪܥܵܐ ܕܲܫܪܵܪܵܐ : ܟܲܕܼ ܐܝܼܬܼܵܘܗܝ ܫܪܵܪܵܐ . ܤܘܿܦܪܘܿܢܝܘܿܣ . ܐܲܝܠܹܝܢ ܕܐܸܢܵܐ ܐܸܡ̇ܪܹܬܼ ܐܸܡܲ݁ܪ ܐ̄ܢܵܐ ܕܬܲܚܘܝܼܬܼܵܐ ܐܝܼܬܲܝܗܹܝܢ ܕܚܲܝܠܵܐ ܐܲܠܵܗܵܝܵܐ : ܕܢܸܫܟܲܚ ܢܸܗܘܸܐ ܒܸܤܪܵܐ ܫܲܪܝܼܪܵܐܝܼܬܼ ܟܲܕܼ ܐܝܼܬܼܵܘܗܝ ܐܲܠܵܗܵܐ . ܗܵܘ̇ ܓܹܝܪ ܒܲܫܪܵܪܵܐ ܐܲܠܵܗܵܐ : ܝܵܗܹ̇ܒܼ ܠܹܗ ܕܟܼܠ ܡܸܕܸܡ ܡܸܫܟܲܚ . ܟܠ ܡܸܕܸܡ ܓܹܝܪ ܕܨܵܒܹ̇ܐ : ܥܵܒܹ̇ܕܼ . ܨܒ̤̈ܐ ܕܹܝܢ ܕܢܸܗܘܸܐ ܒܸܤܪܵܐ : ܘܲܗܘ̤ܵܐ ܒܸܤܪܵܐ . ܠܵܐ ܗܘ̤ܵܐ ܐܸܤܟܹܿܡܵܐ ܕܒܸܤܪܵܐ : pb. 20 ܐܸܠܵܐ ܟܝܵܢܵܐ ܕܒܸܤܪܵܐ : ܗܵܢܵܘ ܕܹܝܢ ܫܲܪܝܼܪܵܐܝܼܬܼ ܒܸܤܪܵܐ . ܘܲܒܼܗܵܕܹܐ ܫܲܪܝܼܪܵܐܝܼܬܼ ܐܸܬܼܒܲܪܢܲܫ : ܕܒܲܟܼܝܵܢܹܗ ܗܘ̤ܵܐ ܒܲܪܢܵܫܵܐ ܘܠܵܘ ܒܲܐ̄ܚܪܹܢܵܐ . ܘܲܬܼܠܝܼܬܼܵܝܘܼܬܼܵܐ : ܬܠܝܼܬܼܵܝܘܼܬܼܵܐ ܐܝܼܬܹܝܗ̇ : ܟܲܕܼ ܬܵܘܤܲܦܬܼܵܐ ܕܐܘܼܤܝܼܵܐ ܐ̄ܚܪܹܬܼܵܐ ܠܵܐ ܩܲܒܿܠܲܬ̤ . ܐܸܡܲܪ ܗܵܟܹܝܠ ܠܘܵܬܼ ܗܠܹܝܢ : ܒܡܸܠܹ̈ܐ ܓܹܝܪ ܘܲܒܼܡܲܚ̈ܫܒܼܵܬܼܵܐ ܕܓܼܵܘܵܐ ܡܸܬܼܚܲܙ̈ܝܵܢ ܕܡܸܬܼܚܲܫܚܝܼܢ : ܕܲܠܡܸܬܼܚܪܵܝܘܼ ܠܘܼܩܒܲܠܗܹܢܝ : ܕܡܲܪܵܚܘܼܬܼܵܐ ܐܝܼܬܹܝܗ̇ ܤܲܓܝܼܐܬܼܵܐ . ܝܘ . ܥܲܠ ܗܵܝ̇ : ܕܗܵܘ̇ ܕܒܼܐܘܼܤܝܼܵܐ ܗܘ̤ܵܐ ܦܲܓܼܪܵܐ : ܦܵܐܹ̇ܫ ܠܹܗ ܡ̣ܢ ܗܵܝ̇ ܕܢܸܗܘܸܐ ܐܲܠܵܗܵܐ : ܘܲܕܢܸܫܟܲܚ ܟܠ : ܘܲܕܢܸܗܘܸܐ ܐܲܝܟܼ ܐܲܠܵܗܵܐ . ܢܸܤܛܘܿܪܝܼܣ . ܒܲܫܪܵܪܵܐ ܐܸܡ݂ܲܪܬܿ : ܘܠܘܼܩܒܲܠ ܐܲܝܠܹܝܢ ܕܒܲܫܪܵܪܵܐ ܡܸܬܼܐܲܡܪ̈ܵܢ ܠܵܐ ܙܵܕܹܩ ܠܡܸܬܼܚܪܵܝܘܼ . ܘܐܵܦ ܕܲܒܼܟܼܠܡܸܕܸܡ ܡܸܬܼܡܲܨܝܵܢܐ ܗ̄ܘ̣ ܐܲܠܵܗܵܐ : ܘܟܼܠ ܡܸܕܸܡ ܕܨܵܒܹ̇ܐ ܥ̈ܒܹܕܼ . ܘܡܸܛܠ ܗܵܢܵܐ : ܠܵܐ ܗܘ̤ܵܬܼ ܐܘܼܤܝܼܵܐ ܕܝܠܹܗ ܒܸܤܪܵܐ . ܗܵܘ̇ ܓܹܝܪ ܕܒܲܟܼܝܵܢܹܗ ܗܵܘܹ̇ܐ ܒܸܤܪܵܐ : ܦܵܐܹ̇ܫ ܠܹܗ ܡ̣ܢ ܗܵܝ̇ ܕܢܸܬܼܡܨܐ ܕܢܸܥܒܸܿܕܼ ܟܠ ܡܸܕܸܡ . ܒܗܵܝ̇ ܕܒܸܤܪܵܐ ܐܝܼܬܼܵܘܗܝ : ܘܠܵܘ ܐܲܠܵܗܵܐ . ܕܐܲܠܵܗܵܐ ܓܹܝܪ ܐܝܼܬܹܝܗ̇ : ܗܵܝ̇ ܕܟܼܠ ܡܸܕܸܡ ܡܨܐ ܠܡܸܤܥܲܪ . ܘܠܵܘ ܕܒܸܤܪܵܐ : ܘܠܵܘ ܟܠ ܕܨܵܒܹ̇ܐ ܡܸܫܟܲܚ ܠܡܸܥܒܲܕܼ . ܟܲܕܼ ܡܩܵܘܸܐ ܕܹܝܢ ܐܲܠܵܗܵܐ : ܠܵܘ ܟܠ ܡܸܕܸܡ ܨܸܵܒܹ̇ܐ . ܘܠܵܐ ܬܘܼܒܼ ܕܠܵܐ ܢܸܗܘܸܐ ܐܲܠܵܗܵܐ ܨܵܒܹ̇ܐ : ܐܲܝܟܼ ܕܢܸܥܒܸܕܼ ܢܲܦܫܹܗ ܕܠܵܐ ܐܝܼܬܼܵܘܗܝ ܐܲܠܵܗܵܐ . ܒܗܵܝ̇ ܓܹܝܪ ܕܲܒܼܟܼܠܙܒܲܢ ܐܝܼܬܼܵܘܗܝ : ܘܡܸܫܟܲܚ ܕܟܼܠ ܕܨܵܒܹ̇ܐ : ܐܝܼܬܼܵܘܗܝ ܐܲܠܵܗܵܐ . ܘܠܵܘ ܒܗܵܝ̇ pb. 21 ܕܢܸܬܼܡܨܐ ܠܡܸܥܒܲܕܼ ܢܲܦܫܹܗ : ܕܠܵܐ ܐܝܼܬܼܵܘܗܝ ܐܲܠܵܗܵܐ : ܗܵܘ̇ ܓܹܝܪ ܕܥܲܠ̣ ܠܐܘܼܤܝܼܵܐ ܕܝܼܠܹܗ ܟܝܵܢܵܐ ܕܒܸܤܪܵܐ : ܗܢܵܐ ܥ̣ܒܲܕܼ ܢܲܦܫܹܗ ܕܠܵܐ ܐܝܼܬܼܵܘܗܝ ܐܲܠܵܗܵܐ : ܘܲܕܼܠܵܐ ܬܘܼܒܼ ܡܸܫܟܲܚ ܠܡܸܥܒܲܕܼ ܟܠ ܡܵܐ ܕܨܵܒܹܿܐ . ܤܘܿܦܪܘܿܢܝܘܿܣ . ܠܵܐ ܗ̄ܘ̣ܵܐ ܕܠܵܐ ܢܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܨܒܼܵܐ ܕܢܸܗܘܸܐ : ܐܸܠܵܐ ܕܢܸܗܘܸܐ ܗܵܘ̇ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܘܡܸܛܠ ܗܵܢܵܐ : ܗܘ̤ ܒܲܪܢܵܫܵܐ ܒܲܫܪܵܪܵܐ ܗܘ̤ܵܐ ܗܵܘ̇ ܡܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܗܵܢܵܘ ܕܹܝܢ : ܗܘ̤ܵܐ ܫܲܪܝܼܪܵܐܝܼܬܼ ܒܸܤܪܵܐ ܐܵܦ ܒܲܪܢܵܫܵܐ : ܠܵܘ ܕܹܝܢ ܒܲܟܼܝܵܢܵܐ . ܗܵܘ̇ ܡܵܐ ܓܹܝܪ ܕܐܝܼܬܼܵܘܗܝ : ܒܲܟܼܝܵܢܵܐ ܐܝܼܬܼܵܘܗܝ . ܗܵܘ̇ ܕܹܝܢ ܕܲܗܘ̤ܵܐ : ܒܲܟܼܝܵܢܵܐ ܡ̇ܢ ܟܠ ܐܝܼܬܼܵܘܗܝ : ܫܲܪܝܼܪܵܐܝܼܬܼ ܕܹܝܢ ܐܝܼܬܼܵܘܗܝ ܗܵܘ̇ ܡܵܐ ܕܲܗܘ̤ܵܐ : ܝܙ . ܕܗܵܝ̇ ܕܫܲܪܝܼܪܵܐܝܼܬܼ ܗܘ̤ܵܐ ܦܲܓܼܪܵܐ ܐܲܠܵܗܵܐ ܡܸܠܬܼܵܐ : ܐܵܘ ܐܲܝܟܼ ܕܒܼܐܘܼܤܝܼܵܐ : ܐܵܘ ܐܲܝܟܼ ܕܲܒܼܗܓܵܓܼܵܐ : ܡܸܢܗܘܿܢ ܡܸܬܼܢܲܤܒܵܐ . ܢܸܤܛܘܿܪܝܼܣ . ܐܲܝܟܼ ܕܒܼܐܘܼܤܝܼܵܐ ܝܵܗܹ̇ܒܼ ܐܲܢ̄ܬܿ ܠܗܵܝ̇ ܕܫܲܪܝܼܪܵܐܝܼܬܼ ܐܵܘ ܕܲܒܼܗܲܓܵܓܼܵܐ ܘܲܒܼܡܲܤܒܿܪܵܢܘܼܬܼܵܐ . ܤܘܿܦܪܘܿܢܝܘܿܣ . ܬܲܪ̈ܬܲܝܗܹܝܢ ܓܹܝܪ ܫܲܪܝܼܪܵܐܝܼܬܼ ܡܸܬܼܢܲܤ̈ܒܵܡܢ . ܚ . ܥܲܠ ܗܵܝ̇ : ܘܐܸܢ ܒܲܟܼܝܝܵܢܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܒܸܤܪܵܐ : ܘܩ̣ܵܘܝܼ ܟܲܕܼ ܐܝܼܬܼܵܘܗܝ ܐܲܠܵܗܵܐ : ܬܲܪܬܹܝܢ ܐܘܼ̈ܤܝܼܵܣ ܡܵܕܹܝܢ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܟܝܵܢܵܐܝܼܬܼ . ܢܸܤܛܘܿܪܝܼܣ . ܐܸܢ ܗܵܘ̇ ܡܵܐ ܕܡܸܤܬܿܒܲܪ ܐܲܝܟܼ ܕܒܼܐܘܼܤܝܼܵܐ ܐܝܼܬܼܵܘܗܝ : ܡܵܕܹܝܢ ܕܐܵܦ ܫܲܪܝܼܪܵܐܝܼܬܼ ܐܝܼܬܼܵܘܗܝ ܐܲܠܵܗܵܐ ܒܐܘܼܤܝܼܵܐ pb. 22 ܐܵܡܲܪ ܐܲܢ̄ܬܿ . ܘܐܝܼܬܼܵܘܗܝ ܠܒܸܤܪܵܐ : ܡ̣ܢ ܒܵܬܲܪ ܕܲܗܘ̤ܵܐ ܗ̤ܘ ܒܸܤܪܵܐ . ܘܲܕܿܬܲܪܬܹܝܢ ܐܸܢܹܝܢ ܐܘܼ̈ܤܝܼܵܣ : ܗܵܝ̇ ܕܒܲܟܼܝܵܢܹܗ ܐܝܼܬܼܵܘܗܝ ܒܵܗ̇ : ܘܗܵܝ̇ ܕܲܗܘ̤ܵܐ ܒܵܗ̇ . ܗܵܝ̇ ܕܐܲܠܵܗܵܐ : ܘܗܵܕܹܐ ܕܒܸܤܪܵܐ . ܤܘܿܦܪܘܿܢܢܝܘܿܣ . ܠܵܘ ܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ : ܐܸܠܵܐ ܗ̤ܝ ܟܲܕܼ ܗ̤ܝ ܐܘܼܤܝܼܵܐ ܕܐܲܠܵܗܵܐ : ܕܐܵܦ ܐܘܼܤܝܼܵܐ ܕܒܸܤܪܵܐ ܗܘ̤ܵܬܼ . ܘܡܸܛܠ ܗܵܢܵܐ : ܚܕܼܵܐ ܐܘܼܤܝܼܵܐ . ܐܲܟܼܙܢܵܐ ܕܡܲܝ̈ܵܐ : ܕܐܵܦ ܟܲܕܼ ܘܲܫܪܹܝܢ ܐܵܦ ܟܲܕܼ ܩܛܝܼܪܝܼܢ : ܠܵܘ ܬܲܪܬܹܝܢ ܐܸܢܹܝܢ ܢܘܼ̈ܤܝܼܣ ܕܡܲܝ̈ܐ : ܐܸܠܵܐ ܚܕܼܵܐ : ܕܐܝܼܬܹܝܗ̇ ܐܵܦ ܒܪܲܛܝܼܒܼܘܼܬܼܵܐ ܐܵܦ ܒܲܩܛܝܼܪܘܼܬܼܵܐ : ܘܡܸܤܬܲܒܼܪܵܐ ܕܕܲܠܩܘܼܒܼܠܵܐ ܗ̣̄ܝ ܩܛܝܼܪܘܼܬܼܵܐ ܠܫܲܪܝܘܼܬܼܵܐ : ܗܵܟܲܢܵܐ ܐܵܦ ܐܲܠܵܗܵܐ : ܗ̤ܘܝܘܼ ܟܲܕܼ ܗܘ̤ ܦܲܓܼܪܵܐ ܘܲܕܼܠܵܐ ܦܲܓܼܪܵܐ . ܐܵܦܸܢ ܒܗܵܝ̇ ܕܐܝܼܬܼܵܘܗܝ ܦܲܓܼܪܵܐ : ܦܪܝܼܫ ܡ̣ܢ ܗܵܝ̇ ܕܲܕܼܠܵܐ ܦܲܓܼܪܵܐ . ܝܛ . ܥܲܠ ܗܵܝ̇ : ܕܐܲܝܠܹܝܢ ܕܒܲܟܼܝܵܢܵܐ ܠܲܝܬܿ ܠܗܹܝܢ ܦܘܼܪܫܵܢܵܐ ܘܲܦܪ̈ܝܼܫܵܢ : ܒܐܸܤܟܹܿܡܵܐ ܡܸܬܼܐܲܡܪܲܢ ܕܲܦܪ̈ܝܼܫܵܢ . ܢܸܤܛܘܿܪܝܼܣ . ܡܵܕܹܝܢ ܐܸܡܲܪ : ܕܠܵܘ ܒܲܟܼܝܵܢܵܐ ܐܝܼܬܼ ܠܗܘܿܢ ܦܘܼܪܫܵܢܵܐ . ܘܐܲܝܠܹܝܢ ܕܒܲܟܼܝܵܢܵܐ ܠܲܝܬܿ ܠܗܘܿܢ ܦܘܼܪܫܵܢܵܐ ܘܲܦܪܝܼܫܝܼܢ : ܒܦܲܪܨܘܿܦܵܐ ܗ̄ܘ̣ ܦܪܝܼܫܝܼܢ . ܒܦܲܪܨܘܿܦܵܐ ܕܹܝܢ ܟܝܵܢܵܐ : ܐܸܤܟܹܡܵܐ ܗ̄ܘ̣ ܕܠܵܐ ܩܢܘܿܡܵܐ : ܒܐܸܤܟܹܡܵܐ ܐ̄ܚܪܹܢܵܐ . ܐܘܵ ܐܲܝܟܼ ܡܵܢܝܼܢܵܝܹ̈ܐ : ܒܡܲܤܒܿܪܵܢܘܼܬܼܵܐ ܘܲܒܼܗܲܓܵܓܼܵܐ ܐܸܡܲ݁ܪ ܐܲܢ̄ܬܿ ܥܲܠ ܒܸܤܪܵܐ ܘܥܲܠ ܗܵܠܹܝܢ ܕܒܸܤܪܵܐ . ܟܲܕܼ ܝܵܗܹ̇ܒܼ ܐܲܢ̄ܬܿ ܕܲܒܼܛܵܥܝܘܼܬܼܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ . ܠܐܲܝܕܵܐ ܗܵܟܹܝܠ ܡܲܤܒܲܪ ܐܲܢ̄ܬܿ ܕܫܲܪܝܼܪܵܐ : ܠܗܵܝ̇ ܟܕܲܕܼ ܢܸܬܸܿܠ pb. 23 ܕܲܟܼܝܵܢܵܐܝܼܬܼ ܡ̣ܢ ܐܘܼܤܝܼܵܐ ܕܐܲܠܵܗܵܐ ܐܝܼܬܼܵܘܗܝ ܒܸܤܪܵܐ : ܘܢܸܗܘ̈ܝܵܢ ܬܲܪ̈ܬܲܝܗܹܝܢ ܐܘܼ̈ܤܝܼܣ ܚܕܼܵܐ : ܘܢܸܤܘ̈ܝܵܢ ܗܵܘ̇ ܡܵܐ ܕܠܵܐ ܡܲܨܝܵܐ ܕܢܸܗܘ̈ܝܵܢ . ܗܵܢܵܐ ܕܹܝܢ : ܕܠܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܵܐ ܒܸܤܪܵܐ : ܐܵܘ ܕܲܒܼܗܲܓܵܓܼܵܐ ܗܘ̤ܵܐ ܒܸܤܪܵܐ . ܤܘܿܦܪܘܿܢܝܘܿܣ . ܠܐܲܝܠܹܝܢ ܕܲܒܼܤܲܝܡܵܢܘܼܬܼܵܐ ܘܵܠ̈ܝܵܢ ܕܢܸܬܼܢܲܤܪ̈ܒܵܢ : ܐܲܢ̄ܬܿܘܿܢ ܒܗܵܝ̇ ܕܲܒܼܡܸܠܬܼܵܐ ܟܝܵܢܵܝܵܬܼܵܐ ܡܩܲܒܿܠܝܼܬܿܘܿܢ ܠܗܹܝܢ : ܠܠܵܐ ܡܸܬܼܡܲܨܝܵܢ̈ܝܵܬܼܵܐ ܡܲܦܩܝܼܬܿܘܿܢ ܠܗܹܝܢ . ܘܡ̣ܢ ܗܲܝܡܢܘܼܬܼܵܐ ܕܲܟܼܪܸܤܛܝܵܢܘܼܬܼܵܐ ܫܵܪܹܝܢ ܐܢ̄ܬܿܘܿܢ ܠܲܢ ܒܲܫܪܵܪܵܐ : ܐܲܝܟܼ ܚܲܢ̈ܦܹܐ ܘܐܲܝܟܼ ܡܲܢܝܼܢܵܝܹ̈ܐ : ܕܒܲܨܠܝܼܒܹܗ ܕܲܡܫܝܼܚܵܐ ܡܸܬܼܟܲܫܠܝܼܢ . ܢܸܤܛܘܿܪܝܼܣ . ܘܐܲܝܠܹܝܢ ܐܸܢܘܿܢ ܕܒܲܕܼܡܘܼܬܼ ܚܲܢ̈ܦܹܐ ܘܡܵܢܝܼܢܵܝܹ̈ܐ ܕܒܲܨܠܝܼܒܹܗ ܕܲܡܫܝܼܚܵܐ ܡܸܬܼܟܲܫܠܝܼܢ : ܠܵܘ ܐܲܝܠܹܝܢ ܕܲܒܼܫܘܼܚܠܵܦܵܐ ܕܐܘܼܤܝܼܵܐ ܡܩܲܒܿܠܝܼܢ ܠܐ̄ܢܵܫܘܼܬܹܗ . ܕܚܲܢ̈ܦܹܐ ܗ̣̄ܝ ܓܹܝܪ : ܕܲܒܼܫܘܼܚܠܵܦܵܐ ܕܕܼܡ̈ܘܵܬܼܵܐ ܕܐܲܠܵܗܵܐ : ܕܠܐܘܼܤܝܼܵܐ ܕܲܒܼܡܵܢܵܐ ܐܵܘ ܕܲܠܩܘܼܢܸܩܘܿ ܕܒܲܟܼܝܵܢܵܐ ܗܵܘ̇ ܕܒܹܗ ܐܸܫܬܲܚܠܲܦ ܐܵܡ̇ܪܝܼܢ ܕܡܲܥܒܸܕܼ . ܘܬܼܘܼܒܼ ܫܵܪܹܝܢ ܠܹܗ ܠܲܟܼܝܵܢܵܐ : ܠܗܵܘ̇ ܡ̇ܐ ܕܲܒܼܫܘܼܪܵܝܵܐ ܐܝܼܬܼܵܘܗܝ ܗ̄ܘ̣ܵܐ . ܕܡܸܢܗܘܿܢ ܐܵܦ ܡܵܢܝܼܢܵܝܹ̈ܐ ܢܤܲܒܼܘ ܘܐܼܡܲܪܘ : ܕܠܸܐܤܟܹܿܡܵܐ ܕܠܵܐ ܩܢܘܿܡܵܐ ܗܘ̤ܵܐ ܫܘܚܠܵܦܵܐ ܕܲܕܼܡܘܼܬܼܵܐ . ܘܐܲܢ̄ܬܿܘܿܢ : ܟܲܕܸ ܐܵܡ̇ܪܝܼܢ ܐܢܬܿܘܿܢ ܗܵܠܹܝܢ : ܠܗܵܠܹܝܢ ܢܵܩ̇ܦܝܼܢ ܐܢ̄ܬܿܘܿܢ : ܘܐܲܝܟܼ ܐܲܝܠܹܝܢ ܕܡܸܬܼܟܲܫܠܝܼܢ ܒܲܨܠܝܼܒܼܵܐ ܗܵܠܹܝܢ ܐܵܡ̇ܪܝܼܢ ܐ̄ܢܬܿܘܿܢ . ܟܟ . ܥܲܠ ܗܵܝ̇ : ܕܐܲܝܠܹܝܢ ܕܲܒܼܫܘܚܵܠܵܦܵܐ ܕܲܕܼܡܘܼܬܼܵܐ ܐܵܡ̇ܪܝܼܢ ܠܡܸܬܼܒܲܪܢܫܵܢܘܼܬܼܵܐ : ܠܵܐ ܐܲܠܵܗܵܐ ܘܠܵܐ ܒܲܪܢܵܫܵܐ ܡܵܘܕܹܝܢ ܠܹܗ ܠܲܡܫܝܼܚܵܐ . pb. 24 ܟܲܕܼ ܠܵܐ ܐܲܠܵܗܵܐ ܡܵܘܕܹܝܢ ܐܢ̄ܬܿܘܿܢ ܠܹܗ ܒܐܘܼܤܝܼܵܐ : ܒܗܵܝ̇ ܕܠܐܘܼܤܝܼܵܐ ܕܒܸܤܪܵܐ ܫܲܚܠܸܦܬܿܘܿܢܵܝܗܝ . ܘܐܵܦܠܵܐ ܒܲܪܢܵܫܵܐ ܟܝܵܢܵܐܝܼܬܼ : ܒܗܵܝ̇ ܕܠܐܘܼܤܝܼܵܐ ܕܐܲܠܵܗܵܐ ܥܵܒܼ̈ܕܝܼܬܿܘܿܢ ܠܹܗ . ܘܠܵܘ ܐܲܠܵܗܵܐ ܫܲܪܝܼܪܵܐܝܼܬܼ ܘܒܲܟܼܝܵܢܵܐ ܐܲܠܵܗܵܐ : ܘܐܵܦܠܵܐ ܒܲܪܢܵܫܵܐ ܫܲܪܝܼܪܵܐܝܼܬܼ ܘܒܲܟܼܝܵܢܵܐ ܒܲܪܢܵܫܵܐ : ܟܐ . ܥܲܠ ܗܵܝ̇ : ܕܗܵܘ̇ ܕܒܼܐܘܼܤܝܼܵܐ ܗܵܘܹ̇ܐ ܡ̣ܢ ܗܘܼܠܹܐ ܩܲܕܼܡܵܝܵܬܼܵܐ : ܗܵܘ̇ ܡܵܐ ܕܲܗܘ̤ܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܩܕܼܵܡ ܕܢܸܗܘܸܐ . ܐܲܟܼܙܢܵܐ ܕܡ̣ܢ ܐܲܢ̄ܬܿܬܼܵܐ : ܩܵܢܝܑܸܬܼܵܐ ܕܡܸܠܚܵܐ ܗܘ̤ܵܬܼ . ܘܠܲܝܬܿ ܡܸܕܸܡ ܐ̄̇ܚܪܹܝܢ ܤܛܲܪ ܡ̣ܢ ܗܵܢܵܐ : ܕܐܲܟܼܙܢܵܐ ܕܐܵܦܠܵܐ ܒܲܪܢܵܫܵܐ ܕܡ̣ܢ ܩܲܝܤܵܐ ܘܟܹܐܦܵܐ ܒܲܪܢܵܫܵܐ ܡܸܬܼܐ̱ܡܲܪ ܫܲܪܝܼܪܵܐܝܼܬܼ : ܟܲܕܼ ܐܝܼܬܼܵܘܗܝ ܟܝܵܢܵܐ ܕܩܲܝܤܵܐ ܘܲܕܼܟܹܐܦܵܐ : ܗܵܟܲܢܵܐ ܐܵܦܠܵܐ ܗܵܘ̇ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܗܘ̤ܵܐ ܒܪܢܵܫܵܐ : ܡܸܬܼܐ̱ܡܲܪ ܒܲܟܼܝܵܢܵܐ ܒܲܪܢܵܫܵܐ : ܟܲܕܼ ܩܲܝܵܡ ܟܝܵܢܵܐ ܐܲܠܵܗܵܝܵܐ . ܤܘܿܦܪܘܿܢܝܘܼܣ . ܐܝܼܛܵܐ ܐܘܿ ܬܡܝܼܗܵܐ : ܡ̣ܢ ܟܹܐܦܹ̈ܐ ܡܸܫܟܲܚ ܐܲܠܵܗܵܐ ܠܲܡܩܵܡܘܼ ܒܢܲܝ̈ܐ ܠܐܲܒܼܪܵܗܵܡ . ܘܡ̣ܢ ܓܘܼܫܡܵܐ ܐ̄ܢܵܫܵܝܵܐ : ܩܵܝܑܸܡܬܼܵܐ ܕܡܸܠܚܵܐ . ܘܡ̣ܢ ܐܲܪܥܵܐ : ܒܲܪܢܵܫܵܐ . ܘܠܵܐ ܡܸܚܸܡ ܥܲܟܿܪܹܗ : ܘܠܵܐ ܬܘܼܒܼ ܡܥܲܟܲܪ ܠܹܗ ܡܸܕܸܡ ܠܐܲܠܵܗܵܐ ܡ̣ܢ ܕܢܸܥܒܸܿܕ ܗܵܘ̇ ܡܵܐ ܕܨܵܒܹ̇ܐ : ܕܢܸܗܘܸܐ ܗ̄ܘ̣ ܒܸܤܪܵܐ ܡܥܲܟܲܪ ܠܹܗ ؟ ܢܸܤܛܘܿܪܝܼܘܿܣ . ܩܲܕܼܡܵܐܝܼܬܼ ܗܵܟܹܝܠ ܥܲܩܸܒܼ ܗܵܘ̇ ܡܵܐ ܕܐܸܡ݂ܲܪܬܿ : pb. 25 ܕܗܵܟܲܢܵܐ ܨܒܼܵܐ ܐܲܠܵܗܵܐ : ܚܵܘܵܐ ܠܲܢ ܗܵܕܹܐ . ܠܗܵܝ̇ ܓܹܝܪ ܕܟܼܠܡܸܕܼܡ ܕܨܵܒܹ̇ܐ ܐܲܠܵܗܵܐ ܡܸܫܟܲܚ ܠܡܸܥܒܲܕܼ : ܟ̱ܠܹܗ ܪܸܥܝܵܢܵܐ ܕܓܼܵܘܵܐ ܫܵܠܹ̇ܡ . ܬܘܼܒܼ ܕܹܝܢ ܒܬܲܚܘ̈ܝܵܬܼܵܐ ܕܕܲܠܩܘܼܒܼܠܵܐ ܡܸܬܼܚܲܫܲܚ ܐܲܢ̄ܬܿ . ܗܵܘ̇ ܓܹܝܪ ܕܡ̣ܢ ܟܹܐܦܵܐ ܐܵܘ ܡ̣ܢ ܐܲܪܥܵܐ ܗܵܘܹ̇ܐ ܒܲܪܢܵܫܵܐ : ܟܝܵܢܵܐ ܕܒܲܪܢܵܫܵܐ ܐܝܼܬܼܵܘܗܝ . ܒܕܲܗܘ̤ܵܐ ܫܲܪܝܼܪܵܐܝܼܬܼ ܒܲܪܢܵܫܵܐ : ܘܠܵܘ ܟܝܵܢܵܐ ܕܟܹܐܦܵܐ ܐܵܘ ܕܐܲܪܥܵܐ . ܘܗܵܝ̇ ܕܡ̣ܢ ܦܲܓܼܪܵܐ ܐ̄ܢܵܫܵܝܵܐ ܗܘ̤ܵܬܼ ܩܵܝܑܸܡܬܼܵܐ ܕܡܸܠܚܵܐ : ܟܝܵܢܵܐ ܕܗܵܘ̇ ܡܸܕܸܡ ܗܘ̤ܵܬܼ ܒܲܠܚܘܿܕܼ . ܐܲܝܠܹܝܢ ܓܹܝܪ ܕܡ̣ܢ ܐܘܼܤܝܼܵܐ ܩܲܕܼܡܵܝܵܬܼܵܐ ܡܸܫܬܲܚ̱ܠܦܝܼܢ : ܠܗܵܘ̇ ܟܝܵܢܵܐ ܒܲܠܚܘܿܕܼ ܩܢܹܝܢ : ܕܲܠܗܵܘ̇ ܕܠܹܗ ܐܸܫܬܲܚܠܲܦܘ . ܡܵܕܹܝܢ : ܐܸܢܗܘ̤ ܕܡ̣ܢ ܗܘܼܠܹܐ ܩܲܕܼܡܝܵܬܼܵܐ ܕܲܟܼܝܵܢܵܐ ܕܐܲܠܵܗܵܐ ܐܵܡܲ݁ܪ ܐܲܢ̄ܬܿ ܕܲܗܘ̤ܵܐ ܟܝܵܢܵܐ ܕܒܸܤܪܵܐ : ܗܵܝ̇ ܐܘܼܤܝܼܵܐ ܩܢܸܐ : ܕܲܗܘ̤ܵܐ ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܒܼܡܸܕܸܡ ܠܵܐ ܡܲܥܒܿܕܼܵܐ ܐܲܝܟܼ ܕܐܸܡ̇ܪܹܬܼ : ܕܡ̣ܢ ܟܹܐܦܵܐ ܐܵܘ ܡ̣ܢ ܐܲܪܥܵܐ ܐܵܘ ܡ̣ܢ ܙܲܪܥܵܐ ܕܒܲܪܢܵܫܵܐ ܗܵܘ̇ܝܵܐ ܐܘܼܤܝܼܵܐ ܕܲܒܼܢܲܝ̈ܢܵܫܵܐ . ܗܵܘ̇ ܓܹܝܪ ܕܡ̣ܢ ܐܘܼܤܝܼܵܐ ܩܲܕܼܡܵܝܵܬܼܵܐ ܐܝܼܬܼܵܘܗܝ : ܡܸܫܬܲܚܠܲܦ ܠܲܟܼܝܵܢܵܐ ܗܵܘ̇ ܕܲܗܘ̤ܵܐ . ܘܐܸܢܗ̤ܘ ܕܠܵܐ ܡܸܫܬܲܚܠܲܦ : ܐܵܦܠܵܐ ܒܲܟܼܝܵܢܵܐ ܗܵܘܹ̇ܐ ܒܸܤܪܵܐ . ܤܘܿܦܪܘܿܢܝܘܿܣ . ܗܵܕܹܐ ܡܸܠܬܼܵܐ ܟܬܼܵܒܼܵܐ ܐܲܠܵܗܵܝܵܐ ܫܵܪܹܐ ܠܵܗ̇ ܠܵܟܼ : ܘܠܵܐ ܫܵܒܹ̇ܩ ܠܡܸܬܼܥܲܫܵܢܘܼ ܘܲܠܡܹܐܡܲܪ ܦܵܤܘܿܩܵܐܝܼܬܼ . ܚܘܼܛܪܵܐ ܓܹܝܪ ܕܡܘܼܫܹܐ : ܟܲܕܼ ܗܘ̤ܵܐ ܫܲܪܝܼܪܵܐܝܼܬܼ ܚܸܘܝܵܐ : ܚܸܘܝܵܐ ܐܝܼܬܼܵܘܗܝ ܐܵܦ ܚܘܼܪܵܐ . ܘܡܲܝ̈ܵܐ ܕܢܝܼܠܘܿܣ ܕܲܗܘ̤ܵܘ ܕܡܵܐ : ܟܝܵܢܵܐ ܗܘ̤ܵܘ ܕܲܕܼܡܵܐ ܐܵܦ ܕܡܲܝ̈ܵܐ . ܐܘܼܤܝܼܵܐ ܗ̤ܝ : ܐܵܦܸܢ ܐܸܫܬܲܚ̱ܠܦܲܬ̤ . ܘܡܸܛܠ pb. 26 ܗܵܢܵܐ : ܡܸܬܼܚܲܫܚܝܼܢ ܗ̄ܘ̣ܵܘ ܒܢܲܝ̈ ܝܑܼܤܪܵܝܹܠ ܒܡܲܝ̈ܐ ܕܲܗܘ̤ܵܘ ܕܡܵܐ ܐܲܝܟܼ ܟܝܵܢܵܐ ܕܡܲܝ̈ܐ : ܘܡܘܼܫܹܐ ܒܚܸܘܝܵܐ ܐܲܝܟܼ ܚܘܼܛܪܐ : ܒܲܕܼܫܲܪܝܼܪܵܐܝܼܬܼ : ܬܲܪ̈ܬܲܝܗܹܝܢ ܐܝܼܬܼܵܘܗܝ ܗ̄ܘ̣ܵܐ . ܐܲܝܟܲܢܵܐ ܓܹܝܪ ܕܨܵܒܹ̇ܐ ܐܲܠܵܗܵܐ : ܡܩܝܼܡ ܠܲܟܼܝܵܢܹ̈ܐ . ܟܒ . ܥܲܠ ܗܵܝ̇ : ܕܡܲܝ̈ܵܐ ܕܢܝܼܠܘܣ ܟܲܕܼ ܐܸܫܬܲܓܼܬܝܼܘ ܠܐܘܼܤܝܼܵܐ ܕܲܕܼܡܵܐ : ܗܵܝ̇ ܐܘܼܤܝܼܵܐ ܒܠܲܚܘܿܕܼ ܐܝܼܬܼ ܗ̄ܘ̣ܵܐ ܠܗܘܿܢ ܗܵܝ̇ ܕܠܵܗ̇ ܐܸܫܬܲܚܠܲܦܘ . ܢܸܤܛܘܿܪܝܼܘܿܣ . ܬܘܼܒܼ ܒܬܲܚ̈ܘܝܵܬܼܵܐ ܕܕܼܵܡ̈ܝܵܢ ܠܗܵܠܹܝܢ ܡܸܬܼܚܲܫܲܚ ܐܲܢ̄ܬܿ : ܒܲܕܼܤܵܒܲܪ ܐ̄ܢܵܐ ܕܲܡܙܲܠܗܲܙ ܐܲܢ̄ܬܿ . ܗܵܝܕܹܝܢ ܓܹܝܪ ܗܵܘ̈ܝܵܢ ܗ̣̄ܘܲܝ̈ ܬܲܪ̈ܬܲܝܗܹܝܢ ܐܘܼܤ̈ܝܼܣ : ܟܲܕܼ ܡܲܝ̈ܵܐ ܗܵܢ̇ܘܿܢ ܕܡܸܬܼܢܲܤܒܿܝܼܢ ܗ̄ܘ̣ܵܘ ܡ̣ܢ ܥܸܒܼܪ̈ܵܝܹܐ : ܕܡܵܐ ܐܵܦ ܡܲܝ̈ܵܐ ܐܝܼܬܲܝܗܘܿܢ ܗ̄ܘ̣ܵܘ . ܐܵܘ ܗܵܢ̇ܘܿܢ ܕܡܸܬܼܢܲܤܒܿܝܼܢ ܗ̄ܘ̣ܵܘ ܡ̣ܢ ܡܸܨܪ̈ܵܝܹܐ : ܒܵܗ̇ ܟܲܕܼ ܒܵܗ̇ ܐܝܼܬܲܗܘܿܢ ܗ̄ܘ̣ܵܘ ܬܲܪ̈ܬܲܝܗܹܝܢ . ܐܸܢ ܕܹܝܢ : ܗܵܢ̇ܘܿܢ ܡܲܝ̈ܵܐ ܒܲܠܚܘܿܕܼ ܐܝܼܬܲܝܗܘܿܢ ܗ̄ܘ̣ܵܘ : ܘܗܵܠܹܝܢ ܒܲܠܚܘܿܕܼ ܕܡܵܐ : ܘܡ̣ܢ ܒܵܬܲܪܟܸܢ ܡܸܫܬܲܚ̱ܠܦܝܼܢ ܗ̄ܘ̣ܵܘ . ܟܲܕܼ ܓܹܝܪ ܡܸܬܼܢܲܤܒܿܝܼܢ ܗ̄ܘ̣ܵܘ : ܡܸܫܬܲܚ̱ܠܦܝܼܢ ܗ̄ܘ̣ܵܘ ܗܵܠܹܝܢ ܕܡܸܬܼܢܲܤܒܿܝܼܢ ܗ̄ܘ̣ܵܘ : ܘܬܼܘܼܒ ܡܸܕܸܡ ܐ̄ܚܪܹܝܢ ܐܝܼܬܲܘܿܢ ܗ̄ܘ̣ܵܘ : ܐܸܠܵܐ ܐܸܢ ܗܵܘ̇ ܡܸܕܸܡ ܕܗܵܘܹ̇ܝܢ ܗ̄ܘ̣ܵܘ . ܐܲܝܟܲܢܵܐ ܗܵܟܹܝܠ ܠܵܘ ܒܗܵܠܹܝܢ ܗܸܢܹܝܢ ܟܲܕܼ ܗܸܢܹܝܢ ܡܸܬܼܚܲܙ̈ܝܵܢ : ܕܗܵܘ̇ ܕܗܵܘܹ̇ܐ ܒܲܟܼܝܵܢܵܐ : ܡ̣ܢ ܟܠ ܦܪܘܿܣ . ܗ̤ܘ ܐܝܼܬܼܵܘܗܝ ܗܵܘ̇ ܡܵܐ ܕܵܗܘ̤ܵܐ ܒܲܟܼܝܵܢܵܐ : ܘܠܵܘ ܡܸܕܸܡ ܐ̄ܚܪܹܝܢ . ܤܘܿܦܪܘܿܢܝܘܿܣ . ܘܗܵܐ ܬܲܪ̈ܬܲܝܗܹܝܢ ܚܵܙܹ̇ܝܢ ܚ̄ܢܲܢ ܕܐܸܡ݂ܲܪ ܟܬܼܵܒܼܵܐ pb. 27 ܐܲܠܵܗܵܝܵܐ : ܕܡܸܢܵܗ̇ ܟܲܕܼ ܡܸܢܵܗ̇ ܕܐܘܼܤܝܼܵܐ ܗܵܘ̈ܝܵܢ ܬܲܪ̈ܬܲܝܗܹܝܢ ܒܲܟܼܝܵܢܵܐ : ܟܲܕܼ ܐܵܡܲ݁ܪ ܗܵܘ̇ ܕܡ̣ܢ ܥܲܦܪܵܐ ܘܐܲܪܥܵܐ ܗܘ̤ܵܐ ܒܲܪܢܵܫܵܐ : ܘܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܐܸܢܵܐ ܥܲܦܪܵܐ ܐ̄ܢܵܐ ܘܩܸܛܡܵܐ . ܐܸܢܗ̤ܘ ܕܠܵܘ ܒܲܟܼܬܼܵܒܼܵܐ ܟܵܐܹ̇ܐ ܐܲܢ̄ܬܿ : ܐܲܝܟܼ ܡ̇ܢ ܕܠܵܐ ܡܸܬܼܡܲܨ̈ܝܵܢܝܵܬܼܵܐ ܐܵܡܲ݁ܪ : ܕܲܠܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܲܪܢܵܫܵܐ : ܒܲܟܼܝܵܢܹܗ ܒܲܪܢܵܫܵܐ : ܐܵܡܲ݁ܪ : ܥܲܦܪܵܐ ܐ̄ܢܵܐ ܘܩܸܛܡܵܐ . ܟܓ . ܥܲܠ ܗܵܝ̇ : ܕܲܚܕܼܵܐ ܐܘܼܤܝܼܵܐ ܐܲܝܕܵܐ ܕܲܒܼܬܲܪܬܹܿܝܢ ܐܘܼܤ̈ܝܼܣ ܡܸܬܼܚܲܙܝܵܐ : ܒܲܚܕܼܵܐ ܐܘܼܤܝܼܵܐ ܐܝܬܹܝܗ̇ ܒܲܟܼܝܵܢܵܐ : ܒܗܵܝ̇ ܕܹܝܢ ܐ̄ܚܪܹܬܼܵܐ ܒܐܸܤܟܹܿܡܵܐ ܒܲܠܚܘܿܕܼ . ܢܸܤܛܘܿܪܝܼܘܿܣ . ܐܸܢܗ̤ܘ ܕܟܲܕܼ ܥܲܠ ܟܝܵܢܹܗ ܕܒܲܪܢܵܫܵܐ ܡܬܲܢܸܐ ܗܵܠܹܝܢ ܟܬܼܵܒܼܵܐ ܐܲܠܵܗܵܝܵܐ ܐܵܡܲ݁ܪ : ܘܟܼܠ ܐ̄ܢܵܫ ܟܝܵܢܵܐ ܕܒܲܪܢܵܫܵܐ ܐܝܼܬܼܵܘܗܝ ܘܠܵܐ ܡܕܸܡ ܐ̄ܚܪܹܝܢ . ܡܵܕܹܝܢ ܐܵܦ ܐܲܠܵܗܵܐ ܡܸܠܬܼܵܐ ܕܲܗܘ̤ܵܐ ܫܲܪܝܼܪܵܐܝܼܬܼ ܒܲܟܼܝܵܢܵܐ ܒܲܪܢܵܫܵܐ : ܥܲܦܪܵܐ ܐܝܼܬܼܵܘܗܝ ܐܵܦ ܩܸܛܡܵܐ ܒܲܟܼܝܵܢܵܐ . ܘܠܵܘ ܡ̣ܢ ܐܘܼܤܝܼܵܐ ܕܐܲܠܵܗܵܐ ܗ̄ܘ̣ : ܐܸܠܵܐ ܡ̣ܢ ܥܲܦܪܵܐ ܘܩܸܛܡܵܐ . ܐܸܢܗ̤ܘ ܕܗܵܝ̇ ܕܡܸܢܵܗ̇ ܗܘ̤ܵܐ : ܗܵܕܹܐ ܡܵܘܕܥܵܐ . ܐܸܢܕܹܝܢ ܟܠܢܵܫ ܒܲܟܼܝܵܢܵܐ ܗܵܕܹܐ ܐܝܼܬܼܵܘܗܝ : ܗ̤ܘ ܕܹܝܢ ܠܵܐ ܐܝܼܬܼܵܘܗܝ ܐܘܼܤܝܼܵܐ ܗܵܕܹܐ : ܐܸܠܵܐ ܐܘܼܤܝܼܵܐ ܕܐܲܠܵܗܵܐ : ܒܲܪܢܵܫܵܐ ܠܵܐ ܗ̄ܘ̣ܵܐ : ܐܸܠܵܐ ܒܐܸܤܟܹܿܡܵܐ : ܐܲܝܟܼ ܕܐܵܡ̇ܪܝܼܢ ܡܵܢܝܼܢܵܝܹ̈ܐ : ܘܐܵܦ ܡܸܠܹ̈ܐ ܕܲܥܠܵܘܗܝ ܒܐܸܤܟܹܡܵܐ ܐܸܢܹܝܢ : ܕܠܵܐ ܢܸܬܼܓܿܠܹܐ ܗܵܘ̇ ܡܵܐ ܕܐܝܼܬܼܵܘܗܝ ܠܟܼܠܢܵܫ . ܡܸܛܠ ܕܲܚܕܼܵܐ ܐܘܼܤܝܼܵܐ : ܐܸܢ ܒܬܲܪܬܹܝܢ ܐܘܼܤ̈ܝܼܵܣ ܡܸܬܼܝܲܕܼܥܵܐ : ܒܗܵܝ̇ ܚܕܼܵܐ pb. 28 ܐܝܼܬܹܝܗ̇ ܐܘܼܤܝܼܵܐ : ܒܗܵܝ̇ ܕܹܝܢ ܐ̄ܚܪܹܬܵܐ ܒܐܸܤܟܹ̇ܡܵܐ ܐܵܘ ܒܪܲܓܵܠܘܼܬܼܵܐ ܘܲܒܼܗܲܓܵܓܼܵܐ . ܤܘܿܦܪܘܿܢܝܘܿܣ . ܘܠܵܐ ܡܸܕܸܡ ܝܲܬܿܝܼܪ ܡ̣ܢ ܗܵܘ̇ ܠܵܐ ܝ̈ܗܹܒܼ ܐܲܢ̄ܬܿ ܠܐܲܠܵܗܵܐ : ܐܸܠܵܐ ܕܢܸܗܘܸܐ ܐܲܠܵܗܵܐ ܫܲܪܝܼܪܵܐܝܼܬܼ ܒܲܟܼܝܵܢܵܐ ܐܵܦ ܒܲܪܢܵܫܵܐ ܢܸܗܘܸܐ ܒܲܟܼܝܵܢܵܐ . ܗܘ̤ ܟܲܕܼ ܗܘ̤ ܟܝܵܢܵܐ ܒܬܲܪ̈ܬܲܝܗܹܝܢ : ܐܸܠܵܐ ܐܸܢ ܕܐܲܠܵܗܵܐ ܒܒܲܪܢܵܫܵܐ . ܘܐܲܝܕܵܐ ܡܸܬܼܒܲܪܢܫܵܢܘܼܬܼܵܐ : ܐܸܠܵܐ ܐܸܢ ܗܵܝ̇ ܕܒܲܟܼܝܵܢܵܐ ܗܘ̤ܵܐ ܒܲܪܢܵܫܵܐ ܒܲܟܼܝܵܢܵܐ ܕܒܲܟܼܝܼܢܲܢ ܡܲܠܸܠ̣ ܠܲܢ : ܟܲܕܼ ܟܠܗܹܝܢ ܐܲܝܠܹܝܢ ܕܕܝܼܠܲܢ ܟܝܵܢܵܐܝܼܬܼ ܤܲܝܒܲܪ . ܕܡܸܛܠ ܨܒܼܘܼܬܼܵܐ ܗܵܕܹܐ ܐܵܦ ܐܸܬܼܒܲܪܢܲܫ . ܐܸܠܵܐ ܬܘܼܒܼ ܒܝܲܕܼ ܡܸܨܥ̈ܝܐ ܘܲܠܒܼܘܼܫܵܐ ܕܐܸܤܟܹܿܡܵܐ . ܘܕܲܐܲܝܟܼ ܗܵܕܹܐ ܫܟܼܝܼܪܘܼܬܼܵܐ ܤܵܝ̇ܡܝܼܢ ܐܢ̄ܬܿܘܿܢ ܕܲܥܒܲܕܼ ܐܲܠܵܗܵܐ : ܟܲܕܼ ܡܸܬܿܕܲܡܸܐ ܒܲܛܪ̈ܓܼܘܿܕܹܐ ܘܲܒܼܙܲܡܵܪܹ̈ܐ ܕܲܒܼܦܘܼܪܤܵܐ ܡܚܲܦܹܝܢ . ܟܕ . ܥܲܠ ܗܵܝ̇ : ܕܗܵܘ̇ ܕܒܲܟܼܝܵܢܹܗ ܡܸܫܪܚܵܐ ܕܢܸܬܼܚܙܸܐ : ܕܢܸܗܘܸܐ ܡܸܕܸܡ ܐ̄ܚܪܹܝܢ ܕܒܹܗ ܢܸܬܼܚܙܸܐ ܠܵܐ ܤܢܝܼܩ . ܢܸܤܛܘܿܪܝܼܘܿܣ . ܐܸܠܵܐ ܐܘܿ ܬܡܝܼܗܵܐ : ܩܵܘ̇ܐ ܠܲܡܦܲܚܵܡܘܼ ܐܲܝܠܹܝܢ ܕܐܸܬܼܐ̱ܡܲܪ ܡܸܢܵܟܼ : ܕܲܕܠܵܐ ܡܸܨܥܵܝܵܐ ܐܼܬܼܚܙܝܼ ܠܲܢ ܒܲܟܼܝܵܢܵܐ ܕܝܼܠܹܗ : ܡܸܛܠ ܐܲܝܕܵܐ ܗܵܟܹܝܠ ܐܸܡ݂ܲܪܬܿ : ܕܗܘ̤ ܗܘ̤ܵܐ ܟܝܵܢܵܐ ܕܒܲܪܢܵܫܵܐ ܟܲܕܼ ܩܵܘ̣ܝܼ ܐܲܠܵܗܵܐ ؟ ܗܵܘ̇ ܓܹܝܪ ܕܒܲܟܼܝܵܢܹܗ ܡܸܬܼܚܙܸܐ : ܠܵܐ ܤܢܝܼܩ ܕܐܘܼܤܝܼܵܐ ܐ̄ܚܪܹܬܵܐ ܢܸܗܘܸܐ ܕܒܼܵܗ̇ ܢܸܬܼܚܙܸܐ . ܐܸܢ ܒܕܼܝܼܠܹܗ ܡܸܬܼܚܙܸܐ ܗ̄ܘ̣ܵܐ : ܘܗܵܝ̇ ܕܠܵܐ ܡܸܫܟܿܚܵܐ ܐܵܡܲ݁ܪ ܐܲܢ̄ܬܿ : ܕܗ̤ܘ ܠܹܗ ܗܘ̤ܵܐ ܡܸܨܥܝ̈ܐ . pb. 29 ܡܸܨܥܝܐ ܓܹܝܪ ܠܵܐ ܗ̄ܘ̣ܵܐ ܕܚܲܕܼ : ܐܲܠܵܗܵܐ ܕܹܝܢ ܚܲܕܼ ܗ̄ܘ̣ . ܘܡܸܛܠ ܗܵܢܵܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܐ ܡܸܨܥܝܐ ܕܐܲܠܵܗܵܐ . ܟܗ . ܥܲܠ ܗܵܝ̇ : ܕܐܸܢ ܒܗܵܘ̇ ܡܵܐ ܕܐܸܬܼܚܙܝܼ ܐܲܠܵܗܵܐ ܠܩܲܕܝܼ̈ܫܹܐ : ܒܫܘܼܚܠܵܦ ܐܘܼܤܝܼܵܐ ܐܸܬܼܚܙܝܼ : ܡܵܕܹܝܢ ܒܐܘܼܤ̈ܝܼܵܣ ܤܲܓܿܝܼܵܐܬܼܵܐ ܘܠܵܘ ܒܲܚܕܼܵܐ ܐܸܬܼܒܲܪܢܲܫ . ܬܘܼܒܼ ܕܹܝܢ ܒܗܵܝ̇ ܐܸܬܿܛܦܝܼܣ ܠܲܡܚܵܪ : ܚܕܼܵܐ ܡܸܬܼܒܲܪܢܵܫܢܘܼܬܼܵܐ ܐܵܡܲ݁ܪ ܐܲܢ̄ܬܿ ܥܲܠ ܐܲܠܵܗܵܐ : ܐܵܘ ܤܲܓܿܝܼ̈ܐܵܬܼܵܐ ؟ ܐܲܝܟܲܢܵܐ ܐܸܵܡܲ݁ܪ ܐܲܢ̄ܬܿ ܠܗܵܕܹܐ ؟ ܡܸܛܠ ܗܵܟܹܝܠ ܕܐܵܡ̇ܪܝܼܢ ܐܢ̄ܬܿܘܿܢ : ܕܥܲܠ ܐܲܒܼܪܵܡܵܡ ܘܝܲܥܩܘܿܒܼ ܟܝܢܵܐ ܕܒܲܪܢܵܫܵܐ ܗܘ̤ܵܐ ܘܐܸܬܼܚܙܝܼ : ܘܥܲܠ ܟܠ ܚܲܕܼ ܚܲܕܼ ܡ̣ܢ ܩܲܕܼܝܼ̈ܫܹܐ ܒܐܲܝܢܵܐ ܕܲܗܘ̤ܵܐ ܐܸܤܟܹܿܡܵܐ ܕܐܸܬܼܚܙܝܼ : ܟܝܵܢܵܐܝܼܬܼ ܐܸܫܬܲܚܠܲܦ ܠܲܟܼܝܵܢܵܐ ܕܐܸܬܼܚܙܝܼ : ܘܲܒܼܚܲܪܬܼܵܐ ܕܝܵܘ̈ܡܵܬܼܵܐ ܐܸܫܬܲܚܠܲܦ ܠܲܟܼܝܵܢܵܐ ܕܒܲܪܢܵܫܵܐ ܠܡܸܬܼܒܲܪܢܸܵܫܘܼ : ܡܸܬܼܒܲܪ̈ܢܫܵܢܘܵܬܼܵܐ ܤܲܓܿܝܼ̈ܐܵܬܼܵܐ ܐܵܡ̇ܪܝܼܢ ܐܢ̄ܬܿܘܿܢ : ܐܸܢ ܠܗܵܝ̇ ܓܹܝܪ ܕܒܲܕܝܵܢܹܗ ܐܸܬܼܒܲܪܢܲܫ ܫܵܠܡ̇ܝܼܢ ܐܢ̄ܬܿܘܿܢ : ܕܐܝܼܬܹܝܗ̇ ܡܸܬܼܒܲܪܢܵܫܢܘܼܬܼܵܐ . ܤܲܓܿܝܼܐܝܼܢ ܐܸܢܘܿܢ ܫܘܼ̈ܚܠܵܦܹܐ : ܕܲܒܼܗܘܿܢ ܐܸܬܼܚܙܝܼ ܒܐܸܤܟܹܿܡܵܐ . ܤܘܿܦܪܘܿܢܝܘܿܣ . ܚܕܼܵܐ ܡܸܬܼܒܲܪܢܵܫܢܘܼܬܼܵܐ ܐܵܡ̇ܪܝܼܢ ܚ̄ܢܲܢ ܕܗܵܝܕܹܝܟ ܫܲܪܝܼܪܵܐܝܼܬܼ ܐܸܬܼܒܲܪܢܲܫ ܒܲܟܼܝܵܢܹܗ : ܘܠܵܘ ܟܲܕܼ ܠܐ̄ܢܵܫ̈ܝܼܢ ܐܸܬܼܚܙܝܼ : ܐܲܟܼܙܢܵܐ ܕܠܲܐܒܼܪܵܗܵܡ ܘܲܠܝܲܥܩܘܿܒܼ : ܐܸܠܵܐ ܕܲܠܟܼܠ ܐ̄ܢܵܫ . ܟܘ . ܥܲܠ ܗܵܝ̇ : ܕܐܸܢ ܥܲܠ ܕܲܠܟܼܠ ܐ̄ܢܵܫ ܐܸܬܼܚܙܝܼ ܘܠܵܐ ܠܚܲܕܼܚܕܼܵܢܹ̈ܐ : ܐܲܟܼܙܢܵܐ ܕܲܠܩܲܕܝܼ̈ܫܹܐ : ܡܸܬܼܐܲܡܪܵܐ ܡܸܠܬܼܵܐ ܗܵܝ̇ pb. 30 ܕܐܸܬܼܒܼܲܢܲܫ : ܒܗܵܝ ܕܠܵܐ ܠܟܼܠܗܘܿܢ ܒܢܲܝ̈ܢܵܫܵܐ ܐܸܬܼܚܙܝܼ : ܐܵܠܦܵܐ ܡܵܕܹܝܢ ܐܸܬܼܒܲܪܢܲܫ . ܢܸܤܛܘܿܪܝܼܣ . ܒܗܵܕܹܐ ܡܸܠܬܼܵܐ : ܕܐܵܦܠܵܐ ܐܸܬܼܒܲܪܢܲܫ : ܒܗܵܝ̇ ܕܠܵܘ ܠܟܼܠܢܵܫ ܐܸܬܼܚܙܝܼ : ܐܸܠܵܐ ܠܗܵܢ̇ܘܿܢ ܕܲܒܼܦܵܠܸܤܛܝܼܢܹܐ : ܠܡܵܢ ܗܵܟܹܝܠ ܡܢܵܬܼܵܢܵܐܝܼܬܼ ܗܘ̤ܵܬܼ ܡܬܼܒܲܪܢܵܫܢܘܼܬܹܗ : ܘܠܵܘ ܕܲܠܟܼܠܢܵܫ ؟ ܐܵܘ ܒܗܵܝ̇ ܕܲܗܘ̤ܵܐ ܒܲܟܼܝܵܐ ܒܲܪܢܵܫܵܐ : ܟܲܕܼ ܒܟܼܠܙܒܲܢ ܐܸܬܼܒܲܪܢܲܫ ܘܲܠܟܼܠ ܐ̄ܢܵܫ ܐܸܬܼܚܙܝܼ : ܠܗܵܕܹܐ ܐܵܡܲ݁ܪ ܐܲܢ̄ܬܿ ܡܸܬܼܒܲܪܢܵܫܢܘܼܬܼܵܐ ؟ ܟܙ . ܕܥܲܠ ܗܵܝ̇ ܡܸܬܲܐܡܪܵܐ ܥܠܵܘܗܝ ܡܸܬܼܒܲܪܢܵܫܢܘܼܬܼܵܐ : ܒܗܵܝ̇ ܕܒܲܟܼܝܵܢܵܐ ܐ̄ܢܵܫܵܝܵܐ ܐܸܬܼܚܙܝܼ . ܐܸܢ ܕܹܝܢ ܚܕܼܵܐ ܗܘ̤ܵܬܼ ܫܲܪܝܼܪܵܐܝܼܬܼ ܡܸܬܼܒܲܢܵܫܢܘܼܬܼܵܐ . ܘܲܕܼܟܼܠܢܵܫ : ܘܠܵܘ ܕܐ̄ܢܵܫ̈ܝܼܢ . ܘܲܕܼܗܵܢܘܿܢ ܕܲܚܙܵܐܘܼܗܝ : ܘܗܵܢ̇ܘܿܢ ܕܠܵܐ ܚܙܵܐܘܼܗܝ . ܘܕܲܐܝܠܹܝܢ ܕܗܵܘܹ̇ܝܢ : ܘܕܲܐܝܠܹܝܢ ܕܡ̣ܢ ܩܕܼܝܼܡ ܗܘ̤ܵܘ . ܘܕܼܠܟܼܠܹܗ ܟܝܵܢܵܐ ܐܲܟܲܚ̄ܕܼ ܗܘ̤ܵܬܼ ܡܸܬܼܒܲܪܢܵܫܢܘܼܬܼܵܐ : ܘܠܵܝܵܐܝܼܬܼ ܡܵܘܕܹܝܢ ܚ̄ܢܲܢ : ܕܠܵܘ ܟܝܵܢܵܐ ܕܒܲܪܢܵܫܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ . ܠܵܐ ܓܹܝܪ ܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ : ܗܵܘ̇ ܕܠܵܐ ܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ ܐܸܠܵܐ ܕܐܲܠܵܗܵܐ . ܐܸܠܵܐ ܒܐܘܼܤܝܼܵܐ ܕܒܲܪܢܵܫܵܐ ܫܲܪܝܼܪܵܐܝܼܬܼ ܒܲܪܢܵܫܵܐ : ܡ̣ܢ ܟܝܵܢܵܐ ܫܲܪܝܼܪܵܐ ܕܒܲܪܢܵܫܵܐ ܫܲܪܝܼܪܵܐ : ܕܒܹܗ ܐܲܝܟܼ ܕܒܲܟܼܝܵܢܵܐ ܟ̱ܠܹܗ ܠܟܼܠ ܐܸܬܼܒܲܪܢܲܫ . ܘܥܲܒܼܕܹܗ ܦܲܪܨܘܿܦܵܐ ܕܝܼܠܹܗ : ܘܐܸܬܼܓܠܝܼ ܒܐܲܝܠܹܝܢ ܕܲܒܼܢܲܝ̈ܢܵܫܵܐ : ܟܲܕܼ ܡܸܬܿܕܲܒܲܪ ܒܲܟܼܝܵܢܵܐ ܕܒܲܪܢܵܫܵܐ : ܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܵܐ ܐ̄ܢܵܫܵܝܵܐ . ܐܲܟܼܙܢܵܐ ܕܡܲܠܟܵܐ ܒܐܸܤܟ݂ܡܵܐ ܕܦܵܠܚܵܐ : ܦܵܠܚܵܐܝܼܬܼ ܘܠܵܘ ܡܲܠܟܵܝܼܬܼ : pb. 31 ܚܵܙܹ̇ܩ ܒܦܵܠܚܘܼܬܼܵܐ ܒܐܲܝܠܹܝܢ ܕܲܤܢܝܼ̈ܩܵܢ ܥܲܠ ܬܘܼܪܵܨܵܐ . ܘܲܒܼܟܼܠ ܡܸܬܸܐ̱ܡܲܪ ܕܚܵܙܹ̇ܩ : ܒܗܵܝ̇ ܕܲܗܘ̤ܵܐ ܐܸܤܟܹܿܡܵܐ ܕܚܲܕܸ ܠܵܦܚܵܐ : ܗܵܘ̇ ܕܲܠܟܼܠܗܘܿܢ ܦܵܠܚܹ̈ܐ ܡܲܠܒܸܿܫ . ܗܵܟܲܢܵܐ : ܒܚܲܕܼ ܒܲܪܢܵܫܵܐ : ܠܟܼܠܗܘܿܢ ܒܢܲܝ̈ܢܵܫܵܐ ܕܡܸܢܹܗ ܕܲܟܼܝܵܢܵܐ ܗ̄ܘ̣ܵܘ ܐܸܬܼܒܲܪܢܲܫ : ܘܲܕܼ ܒܲܟܼܝܵܢܵܐ ܕܝܼܠܗܘܿܢ ܗ̄ܘ̣ܵܐ . ܘܒܹܗ ܠܟܼܠܢܵܫ ܡܲܠܸܠ̣ : ܐܲܝܟܼ ܕܒܲܟܼܝܵܢܹܗ ܡܲܠܸܠ̣ . ܤܘܿܦܪܘܿܢܝܘܼܣ . ܐܝܼܛܵܐ : ܟܲܕܼ ܗܘ̤ܵܐ ܒܲܟܼܝܵܢܵܐ ܕܒܲܪܢܵܫܵܐ : ܡܸܬܼܐ̱ܡܲܪ ܕܐܸܬܼܒܲܪܢܲܫ . ܘܒܼܐܝܼܕܹܗ ܘܒܹܗ ܠܟܼܠܢܵܫ : ܘܠܵܘ ܝܲܬܿܝܼܪܵܐܝܼܬܼ ܡܸܛܠܵܬܹܗ . ܒܕܲܗܘ̤ܵܐ ܗܘ̤ ܒܲܪܢܵܫܵܐ ܒܲܫܪܵܪܵܐ : ܘܲܒܼܗܵܕܹܐ ܢܸܫܬܵܘܬܲܦ ܠܒܲܪܢܵܫܵܐ ܕܡܸܢܹܗ ܕܲܟܼܝܵܢܗܘܿܢ ܐܝܬܼܵܘܗܝ . ܘܲܗܘ̤ܵܬܼ ܒܲܫܪܵܪܵܐ ܡܸܬܼܒܲܪܢܵܫܢܘܼܬܼܵܐ : ܒܗܵܝ̇ ܕܒܲܟܼܝܵܢܵܐ ܕܝܼܠܹܗ ܗܘ̤ܵܐ ܒܲܪܢܵܫܵܐ : ܘܠܵܐ ܐܸܤܬܿܢܸܩ ܥܲܠ ܟܝܵܢܵܐ ܐ̄ܚܪܹܢܵܐ . ܢܸܤܛܘܼܪܝܼܣ . ܠܵܐ ܓܹܝܪ ܐܝܼܬܹܝܗ̇ ܗܵܕܹܐ ܡܸܬܼܒܲܪܢܫܵܢܘܼܬܼܵܐ : ܐܲܝܟܼ ܕܐܵܦܠܵܐ ܡܲܠܟܵܐ ܗܵܝ̇ ܕܡܲܠܟܵܐܝܼܬܼ ܒܐܸܤܟܹܡܵܐ ܕܦܲܠܚܘܼܬܼܵܐ ܡܸܬܼܚܲܫܲܚ : ܘܠܵܘ ܦܵܠܚܵܐܝܼܬܼ ܗܵܘܹ̇ܐ ܠܵܦܚܵܐ . ܐܵܘ ܕܲܠܡܵܐ ܐܲܝܟܼ ܐ̄ܢܵܫ ܢܹܐܡܲܪ : ܕܒܲܫܡܵܐ ܒܲܠܚܘܿܕܼ ܗܵܘܹ̇ܐ ܠܵܦܚܵܐ . ܗܵܟܲܢܵܐ ܐܵܦܠܵܐ ܐܸܬܼܒܲܪܢܲܫ ܐܲܠܵܗܵܐ : ܟܲܕܼ ܠܵܘ ܒܲܟܼܝܵܢܵܐ : ܐܸܠܵܐ . . . ܤܘܿܦܪܘܿܢܝܘܼܣ . ܐܲܝܟܲܢܵܐ ܐܵܡܲ݁ܪ ܐܲܢ̄ܬܿ ܠܗܵܝ̇ ܕܡܲܠܟܵܐܝܼܬܼ ܘܠܵܦܚܵܐܝܼܬܼ ؟ ܢܸܤܛܘܿܪܝܼܣ . ܐܲܟܼܙܟܵܐ ܕܐܲܪ̈ܓܘܿܢܹܐ ܠܒܼܘܼܫܵܐ ܕܡܲܠܟܿܘܼܬܼܵܐ ܐܝܼܬܲܝܗܘܿܢ ܘܠܵܘ ܕܦܵܠܚܘܼܬܼܵܐ : ܘܠܲܒܼܘܼܫܵܐ ܕܦܵܐܚܹ̈ܐ ܡܵܙܘܿܢܵܐ ܐܝܼܬܼܵܘܗܝ ܗܵܘ̇ ܕܐܝܼܬܼܵܘܗܝ ܕܦܵܠܚܹ̈ܐ ܘܠܵܘ ܕܡܲܠܟܹ̈ܐ . ܐܸܡܲܬܼܝ pb. 32 ܗܵܟܹܝܠ ܕܲܠܒܼܘܼܫܵܐ ܕܦܵܠܚܹ̈ܐ : ܗܵܢܵܘ ܕܹܝܢ ܡܵܙܘܿܢܵܐ : ܢܸܨܒܼܵܐ ܡܲܠܟܵܐ ܠܡܸܠܒܲܫ : ܘܢܸܫܒܿܘܿܩ ܐܲܪ̈ܓܿܘܵܢܹ݂ܐ ܕܡܲܠܟܿܘܼܬܼܵܐ : ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܹܗ ܒܐܸܤܟܹܿܡܵܐ ܕܦܵܠܚܵܐ ܕܲܗܘ̤ܵܐ ܒܹܗ ܡܸܬܼܚܲܫܲܚ : ܟܲܕܼ ܠܵܐ ܢܵܚܹ̈ܬܼ ܡ̣ܢ ܥܘܼܫܢܵܐ ܕܡܲܠܟܿܘܼܬܼܵܐ : ܘܲܒܼܪܵܒܿܘܼܬܼܵܐ ܘܲܒܼܫܘܼܠܛܵܢܵܐ ܕܥܲܠ ܟܠ ܐܝܼܬܼܵܘܝ ܐܵܦ ܒܐܸܤܟܹܡܵܐ ܗܵܢܵܐ . ܟܲܕܼ ܕܹܝܢ ܢܸܨܒܸܿܐ ܠܡܸܬܼܢܲܚܵܬܼܘܼ ܘܲܠܡܸܗܘܵܐ ܚܲܕܼ ܡ̣ܢ ܦܵܠܚܹ̈ܐ : ܠܒܼܘܼܫܵܐ ܢܵܤܹ̇ܒܼ ܡ̣ܢ ܗܵܠܹܝܢ ܕܦܵܠܚܹ̈ܐ : ܐܲܝܟܼ ܕܲܗܘ̤ܵܐ ܠܵܦܵܚܵܐ : ܘܠܵܘ ܕܡܲܠܟܿܘܼܬܼܵܐ : ܘܲܡܟܲܤܸܐ ܒܹܗ ܢܲܦܫܹܗ . ܘܡ̣ܢ ܫܲܘܝܘܼܬܼܵܐ ܡܡܲܠܸܠ ܥܲܡܥܗܘܿܢ . ܘܲܡܦܝܼܣ ܠܗܘܿܢ : ܟܲܕܼ ܠܵܐ ܐܵܠܹ̇ܨ ܠܗܘܿܢ . ܘܥܵܒܹ̇ܕܼ ܥܒܼܵܕܹ̈̇ܐ ܕܡܲܠܟܿܘܼܬܼܵܐ : ܒܐܸܤܟܹܿܡܵܐ ܕܦܵܠܵܚܵܐ . ܗܵܟܼܵܢܵܐ ܐܵܦ ܐܲܠܵܗܵܐ : ܟܲܕܼ ܨܒܼܵܐ ܠܡܸܬܼܒܲܪܢܵܫܘܼ : ܐܸܠܘܼ ܠܵܐ ܐܸܬܼ݂ܵܐ ܒܲܟܼܝܵܢܵܐ ܐ̄ܢܵܫܵܝܵܐ : ܐܸܠܵܐ ܒܵܗ̇ ܒܐܘܼܤܝܼܵܐ ܕܝܼܠܹܗ ܗܘ̤ܵܐ ܒܸܤܪܵܐ : ܐܵܦܠܵܐ ܐܸܬܼܒܲܪܢܲܫ . ܒܗܵܝ̇ ܕܒܼܐܘܼܤܝܼܵܐ ܕܝܼܠܹܗ : ܘܠܵܘ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܐܸܬܼܒܲܪܢܲܫ ܠܗܘܿܢ . ܟܚ . ܥܲܠ ܗܵܝ̇ : ܕܗܵܘ̇ ܕܲܒܼܫܘܼܚܠܵܦܵܐ ܕܐܘܼܤܝܼܵܐ ܗܵܘܹ̇ܐ ܒܲܪܢܵܫܵܐ : ܡ̣ܢ ܟܝܵܢܵܐ ܗ̄ܘ̣ ܐ̄ܚܪܹܢܵܐ : ܘܠܵܘ ܡ̣ܢ ܟܝܵܢܵܐ ܕܲܒܼܢܲܝ̈ܫܵܐ . ܗܵܘ̇ ܓܹܝܪ ܕܲܒܼܫܘܼܚܠܵܦ ܐܘܼܤܝܼܵܐ ܗܵܘܹ̇ܐ ܒܲܪܢܵܫܵܐ : ܡ̣ܢ ܟܝܢܵܐ ܗ̄ܘ̣ ܐ̄ܚܪܹܢܵܐ : ܘܠܵܘ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ . ܒܗܵܝ̇ ܕܡܸܠܬܼܵܐ ܐ̄ܚܪܹܬܼܵܐ ܕܲܟܼܝܵܢܵܐ ܐܝܼܬܼ ܠܹܗ : ܘܠܵܘ ܠܗܵܝ̇ ܕܲܒܼܢܲܝ̈ܢܵܫܵܐ . ܡܸܛܠ ܗܵܝ̇ ܕܒܲܟܼܝܵܢܵܐ ܐܝܼܬܼܵܘܗܝ ܐܲܠܵܗܑܵܐ : ܘܡܸܕܸܡ ܐ̄ܚܪܹܝܢ ܤܛܲܪ ܡ̣ܢ ܟܝܵܢܵܐ ܐܲܠܵܗܵܝܵܐ ܗܘ̤ܵܐ ܐܘܼܤܝܼܵܐ ܕܒܲܪܢܵܫܵܐ : ܐܲܝܟܲܢܵܐ ܕܢܸܗܘ̈ܝܵܢ ܒܲܟܼܝܵܢܵܐ ܬܲܪ̈ܬܲܝܗܹܝܢ . ܠܵܘ ܕܲܗܘ̤ܵܐ ܡ̣ܢ ܟܝܵܢܵܐ ܐܲܠܵܗܵܝܵܐ ܠܲܟܼܝܵܢܵܐ ܐ̄ܢܵܫܵܝܵܐ : ܘܠܵܘ ܡܸܕܸܡ ܐ̄ܚܪܹܝܢ ܡ̣ܢ ܗܵܠܹܝܢ : pb. 33 ܐܝܼܬܼܵܘܗܝ ܒܲܟܼܝܵܢܵܐ ܒܬܲܪ̈ܬܲܝܗܹܝܢ . ܐܸܠܵܐ ܗܵܘ̇ ܡ̇ܢ ܒܲܪܢܵܫܵܐ : ܒܲܪܢܵܫܵܐ ܒܲܠܚܘܿܕܼ . ܘܐܲܠܵܗܵܐ : ܐܲܠܵܗܵܐ ܒܲܠܚܘܿܕܼ . ܤܘܿܦܪܘܿܢܝܼܘܿܣ . ܘܐܸܢ ܠܵܘ ܗܵܟܲܢܵܐ ܢܤܲܒ̣ ܠܡܸܬܼܒܲܪܢܵܫܢܘܼܬܼܵܐ : ܐܸܠܵܐ ܘܒܲܟܼܝܵܢܵܐ ܐ̄ܚܪܹܢܵܐ ܗܘ̤ܵܬܼ : ܘܠܵܘ ܡ̣ܢ ܐܘܼܤܝܼܵܐ ܕܐܲܠܵܗܵܐ : ܐܲܝܟܲܢܵܐ ܬܠܝܼܬܼܵܘܼܬܼܵܐ ܠܵܐ ܡܩܲܒܿܠܵܐ ܬܵܘܤܲܦܬܼܵܐ ܒܲܟܼܝܵܢܵܐ : ܕܐܘܼܤܝܼܵܐ ܕܲܐ̄ܚܪܹܢܵܐ ܩܲܒܿܠܲܬ̤ ؟ ܐܵܘ ܐܲܝܟܲܢܵܐ ܗܵܢܵܐ ܐܲܠܵܗܵܐ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ ܐܝܼܬܼܵܘܗܝ : ܘܠܵܘ ܡ̣ܢ ܐܘܼܤܝܼܵܐ ܕܐܲܠܵܗܵܐ ؟ ܟܛ . ܥܲܠ ܗܵܝ̇ : ܕܲܒܼܗܵܘ̇ ܕܒܼܐܘܼܤܝܼܵܐ ܕܒܲܪܢܵܫܵܐ ܗܵܘܹ̇ܐ ܒܲܪܢܵܫܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ ܗܵܘܹ̇ܐ ܒܲܪܢܵܫܵܐ : ܠܵܐ ܒܲܟܼܝܵܢܵܐ ܘܠܵܐ ܒܦܲܪܨܘܿܦܵܐ ܡܩܲܒܸܠ ܬܵܘܤܲܦܬܼܵܐ . ܢܸܤܛܘܿܪܝܼܣ . ܐܲܝܟܲܢܵܐ ܕܡܲܠܟܵܐ : ܟܲܕܼ ܢܵܤܹ̇ܒܼ ܠܐܒܼܘܼ̈ܫܹܐ ܕܦܵܠܚܘܼܬܼܵܐ ܘܐܝܼܬܼܵܘܗܝ : ܠܵܐ ܗ̄ܘ̣ܵܐ ܡܲܠܟܵܐ ܥܦܝܼܦܵܐ ܗܵܘܹ̇ܐ : ܘܐܵܦܠܵܐ ܒܸܠܥܵܕܼܵܘܗܝ ܐܝܼܬܼܵܘܗܝ ܡܲܠܟܵܐ : ܒܗܵܝ̇ ܕܐܝܼܬܼܵܘܗܝ ܒܹܗ . ܘܠܵܐ ܬܘܼܒܼ ܒܸܠܥܵܕܵܘܗܝ ܡܸܤܬܿܓܸܕܼ : ܒܗܵܘ̇ ܕܒܹܗ ܐܸܬܼܝܼܕܵܥ : ܒܗܵܘ̇ ܕܐܵܦ ܝܲܕܼܥܘܼܗܝ ܘܐܸܫܬܵܘܙܲܒܼܘ . ܗܵܟܲܢܵܐ ܐܵܦ ܐܲܠܵܗܵܐ ܐܸܬܼܚܲܫܲܚ ܒܦܲܪܨܘܿܦܵܐ ܕܝܼܠܹܗ ܠܡܸܬܼܬܲܚܬܼܵܢܘܼܬܼܵܐ ܕܡܸܤܟܹܿܢܘܼܬܼܵܐ ܘܲܕܼܒܸܗܬܿܬܼܵܐ ܥܕܲܡܵܐ ܠܡܵܘܬܵܐ ܕܲܙܩܝܼܦܵܐ ܥܲܠ ܐܲܦܲܝ̈ ܦܘܼܪܩܵܢܲܢ : ܘܲܒܼܗܵܢܵܐ ܐܸܬܼܥܲܠܝܼ ܐܵܦ ܠܐܝܼܩܵܪܵܐ ܘܲܠܫܘܼܒܼܚܵܐ ܘܲܠܤܸܓܼܕܬܼܵܐ . ܒܗܵܘ̇ ܕܒܹܗ ܐܸܨܛܲܥܲܪ : ܒܗܵܢܵܐ ܐܵܦ ܐܸܫܬܲܒܲܚ . ܕܐܝܼܩܵܪܵܐ ܓܹܝܪ : ܘܠܵܘ ܕܨܲܥܪܵܐ : ܐܝܼܬܹܝܗ̇ ܐܵܬ̤ܵܐ ܕܦܘܼܪܩܵܢܵܐ ܘܲܕܼܙܵܟܼܘܼܬܼܵܐ . ܘܠܵܘ ܬܵܘܤܲܦܬܼܵܐ ܕܐܘܼܤܝܼܵܐ ܩܲܒܸܿܠ̣ : ܒܕܲܡܩܵܘ̈ܝܵܢ ܐܘܼܤܝܼ̈ܣ ܕܠܵܐ ܫܘܼܚܠܵܦܵܐ . ܗܵܝܕܹܝܟ ܓܹܝܪ ܗܵܘ̇ܝܵܐ pb. 34 ܬܵܘܤܲܦܬܼܵܐ ܒܐܘܼܤܝܼܵܐ : ܕܲܐ̄ܚܪܵܢܵܝܘܼܬܼ ܐܘܼܤܝܼܵܐ ܫܲܘܝܘܼܬܼ ܐܘܼܤܝܼܵܐ ܡܩܲܒܿܠܵܐ . ܘܐܵܦܠܵܐ ܬܵܘܤܲܦܬܼܵܐ ܠܦܲܪܨܘܿܦܵܐ ܩܲܒܸܿܠ̣ : ܒܥܗܵܝ̇ ܕܲܠܦܲܪܨܘܿܦܵܐ ܕܝܼܠܹܗ ܢܲܤܒܹܗ ܘܠܵܘ ܕܲܐ̄ܚܪܹܢܵܐ . ܠܵܘ ܒܦܘܼܪܢܵܫܵܐ : ܐܸܠܵܐ ܒܲܚܕܲܝܘܼܬܼܵܐ ܠܦܲܪܨܘܿܦܵܐ ܕܝܼܠܹܗ ܐܵܦ ܕܗܵܘ̇ ܕܒܹܗ ܐܸܬܼܒܲܪܢܲܫ . ܘܲܒܼܗܵܕܹܐ : ܐܵܦ ܦܲܪܨܘܿܦܹܗ ܐܝܼܬܼܵܘܗܝ ܒܹܗ : ܘܠܵܘ ܒܲܐ̄ܚܪܹܢܵܐ . ܠܒܸܫ̣ ܓܹܝܪ ܕܡܘܼܬܼܵܐ ܕܥܲܒܼܕܵܐ : ܘܒܼܵܗ̇ ܤܲܪܸܩ̣ ܢܲܦܫܹܗ : ܘܐܲܒܿܫܵܗ̇ ܦܲܪܨܘܿܦܹܗ : ܘܐܲܪܝܼܡܹܗ ܠܲܫܡܹܗ ܠܥܸܠ ܡ̣ܢ ܟܠ ܫܡܵܗ̈ܝܼܢ . ܒܦܲܪܨܘܿܦܵܐ ܗܵܟܹܝܠ ܕܐܲܠܵܗܘܼܬܼܵܐ ܡܸܤܬܲܓܼܕܵܐ : ܘܠܵܘ ܒܕܲܐ̄ܚܪܹܢܵܐ . ܘܡܸܛܠ ܗܵܢܵܐ : ܚܲܕܼ ܐܝܼܬܼܵܘܗܝ ܦܲܪܨܘܦܵܐ ܘܲܫܡܵܐ ܕܲܒܼܪܵܐ . ܠ . ܠܘܼܩܒܲܠ ܐܲܝܠܹܝܢ ܕܐܵܡ̇ܪܝܼܢ : ܕܠܵܘ ܐܲܠܵܗܵܐ ܐܸܫܐܲܚܠܲܦ ܠܲܟܼܝܵܢܵܐ ܕܒܲܪܢܵܫܵܐ : ܐܸܠܵܐ ܕܠܵܗ̇ ܠܐܘܼܤܝܼܵܐ ܕܒܲܪܢܵܫܵܐ ܫܲܚܠܸܦ̣ ܠܐܘܼܤܝܼܵܐ ܕܐܲܠܵܗܵܐ . ܠܐܲܝܠܹܝܢ ܓܹܝܪ ܕܲܒܼܫܘܼܚܠܵܦ ܐܵܡ̇ܪܝܼܢ ܚܕܼܵܝܘܼܬܼܵܐ : ܢܵܩ̇ܦܵܐ ܗ̣̄ܝ ܬܵܘܤܲܦܬܼܵܐ ܕܐܘܼܤܝܼܵܐ ܘܐܵܦ ܕܦܲܪܨܘܿܦܵܐ ܒܟܼܠ ܙܢܵܐ ܕܐܝܼܬܼ . ܐܘܤܝܼܵܐ ܓܹܝܪ ܕܲܥܗܘ̤ܵܬܼ ܒܸܤܪܵܐ ܡ̣ܢ ܐܲܠܵܗܵܐ ܡܸܠܬܼܵܐ : ܐܸܬܿܬܵܘܤܦܲܬ̤ ܠܲܬܼܠܝܼܬܼܵܝܘܼܬܼܵܐ . ܘܦܲܪܨܘܿܦܵܐ ܗܵܢܵܐ ܓܲܠܝܵܐ ܕܦܸܠܓܵܐ ܗ̄ܘ̣ : ܘܒܲܦܠܝܼܓܼܘܼܬܼܵܐ ܡܸܬܼܪܢܸܐ : ܕܲܗܘ̤ܵܐ ܟܝܵܢܵܐ ܕܒܸܤܪܵܐ ܡ̣ܢ ܐܘܼܤܝܼܵܐ ܕܠܲܠܵܗܵܐ ܡܸܠܬܼܵܐ ܒܲܦܠܝܼܓܼܘܼܬܼܵܐ ܬܵܘܤܲܦܬܼܵܐ ܗܵܘ̇ܝܵܐ . . . . ܡ̣ܢ ܐܲܝܟܵܐ ܗܵܟܹܝܠ ܐܝܼܬܼ ܠܗܘܿܢ ܠܗܵܠܹܝܢ ܫܘܼܪܵܝܵܐ : ܘܒܲܐܝܕܵܐ ܦܪܝܼܫܝܼܢ : ܘܬܼܘܼܒܼ ܠܗܹܝܢ ܟܲܕܼ ܠܗܹܝܢ ܡ̣ܢ ܟܲܕܘܼ ܐܸܡܲܪܢܲܢ . ܢܸܦܢܸܐ pb. 35 ܗܵܟܹܝܠ ܐܵܦ ܥܲܠ ܓܘܼܕܵܐ ܐ̄ܚܪܹܬܼܵܐ ܕܡ̣ܢ ܗܵܠܹܝܢ ܫܸܘܚܲܬ̤ : ܘܲܦܪܝܼܫܵܐ ܡܸܢܗܘܿܢ : ܘܬܼܘܼܒܼ ܒܗܘܿܢ ܡܚܲܠܛܵܐ . ܤܘܿܦܪܘܿܢܝܼܘܿܣ . ܦܲܓܼܪܹܗ ܗܵܟܹܝܠ ܕܡܵܪ̈ܲܢ ܡܵܘܕܹܝܢ ܕܡ̣ܢ ܒܸܤܪܵܐ ܕܝܼܠܹܗ ܐܝܼܬܼܵܘܗܝ : ܘܲܒܼܗܵܕܹܐ ܡܒܲܙܚܝܼܢ ܐܵܦ ܒܐܲܝܠܹܝܢ ܕܐܵܡ̇ܪܝܼܢ ܕܲܒܼܡܲܤܒܿܪܵܢܘܼܬܼܵܐ ܘܲܒܼܗܲܓܵܓܼܵܐ ܐܝܼܬܼܵܘܗܝ ܗ̄ܘ̣ܵܐ ܒܸܤܪܵܐ : ܐܵܦ ܒܐܲܝܠܹܝܢ ܕܐܵܡ̇ܪܝܼܢ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܟܲܕܼ ܐܵܡ̇ܪܝܼܢ . . . . ܠܐ . ܕܒܼܐܝܠܹܝܢ ܡܸܠܹ̈ܐ ܡܸܬܼܚܲܫܚܝܼܢ ܗܵܡ̇ܘܿܢ ܕܐܵܡ̇ܪܝܼܢ : ܕܲܟܼܝܵܢܵܐ ܕܦܲܓܼܪܵܐ ܐܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܠܵܐ ܠܲܡ ܓܹܝܪ ܐܸܬܼ݂ܵܐ ܕܲܢܫܲܚܠܸܦ ܠܐܘܼܤܝܼܵܐ ܠܵܐ ܡܸܫܬܲܚ̱ܠܦܵܢܝܼܬܼܵܐ ܕܝܼܠܹܗ : ܘܢܸܥ̱ܒܿܕܝܼܗ̇ ܐܘܼܤܝܼܵܐ . ܐܸܠܵܐ ܕܲܠܗܵܕܹܐ ܕܝܼܠܲܢ ܡܸܤܟܹܿܢܬܼܵܐ ܘܡܸܫܬܲܚܠܦܵܢܝܼܬܼܵܐ ܢܲܤܸܩ : ܠܗܵܝ̇ ܕܲܕܼܠܵܐ ܫܘܼܚܠܵܦ ܕܝܼܠܹܗ : ܘܢܸܥܒܿܕܼܝܼܗ̇ ܐܲܠܵܗܵܝܵܐ ܘܲܤܓܼܝܼܕܬܵܐ . ܠܵܘ ܡܸܢܵܗ̇ ܘܠܵܗ̇ : ܐܸܠܵܐ ܒܲܚܕܼܵܝܘܼܬܼܵܐ . ܠܲܚܕܼܵܝܘܼܬܼܵܐ ܕܹܝܢ ܕܥܲܡ ܐܘܼܤܝܼܵܐ ܕܝܼܠܹܗ ܢܲܫܘܹܝܗ̇ : ܐܲܝܟܼ ܕܬܸܗܘܸܐ ܚܕܼܵܐ ܐܘܼܤܝܼܵܐ : ܘܚܲܕܼ ܦܲܪܨܘܿܦܵܐ ܕܲܚܕܼܵܐ ܐܘܼܤܝܼܵܐ : ܕܐܸܬܼܡܲܙܓܲܬ̤ ܘܐܸܫܬܵܘܝܲܬ̤ ܗܵܝ̇ ܕܲܒܼܨܝܼܪܵܐ ܥܲܡ ܗܵܝ̇ ܕܐܲܠܵܗܘܼܬܼܵܐ ܪܲܒܿܬܼܵܐ ܘܲܕܼܠܵܐ ܫܘܼܚܠܵܦ . ܐܲܟܼܙܢܵܐ ܕܐܲܝܠܹܝܢ ܕܲܒܼܢܘܼܪܵܐ ܡܸܬܼܪܡܹܝܢ : ܡܸܫܬܿܘܹܝܢ ܥܲܡ ܐܘܼܤܝܼܵܐ ܕܢܘܼܪܵܐ : ܘܗܵܘܹ̇ܝܢ ܟܝܵܢܵܐ ܕܢܘܼܪܵܐ : ܕܲܥܒܲܕܼ ܐܸܢܹܝܢ ܗܵܘ̇ ܡܵܐ ܕܲܗ̤ܘܲܝ̈ : ܗܵܟܲܢܵܐ ܐܵܦ ܟܝܵܢܵܐ ܐܲܠܵܗܵܝܵܐ ܩܲܒܸܿܠ̣ ܠܲܟܼܝܵܢܵܐ ܐ̄ܢܵܫܵܝܵܐ ܘܒܲܟܼܝܵܢܵܐ ܕܝܼܠܹܗ ܚܲܒܼܟܹܗ : ܘܫܲܚ̱ܠܦܹܗ ܘܥܲܒܕܹܗ ܡܸܟܹܝܠ ܚܲܕܼ ܕܠܵܐ ܦܘܼܪܵܫ : ܒܐܘܼܤܝܼܵܐ ܐܵܦ ܒܦܲܪܨܘܼܿܦܵܐ . ܘܠܵܐ ܥܲܠ pb. 36 ܟܝܵܢܵܐ : ܘܠܵܐ ܥܲܠ ܦܲܪܨܘܿܦܵܐ : ܫܲܪܝܼܪܵܐܝܼܬܼ ܗܘ̤ܵܬܼ ܬܵܘܤܲܦܬܼܵܐ ܕܲܬܼܠܝܼܬܼܵܝܘܼܬܼܵܐ . ܘܗܵܟܲܢܵܐ ܡܸܬܼܒܲܪܢܫܵܢܘܼܬܹܗ ܐܵܦ ܗܘ̤ܵܬܼ : ܐܵܦ ܡܸܬܼܪܲܢܝܵܐ . ܠܒ . ܕܒܲܐܝܠܹܝܢ ܦܪܝܼܫܝܼܢ ܡ̣ܢ ܡܵܢܝܼܢܵܝܹ̈ܐ : ܘܒܲܐܝܠܹܝܢ ܐܲܟܼܘܵܬܼܗܘܿܢ ܡܵܘܕܹܝܢ . ܦܫܝܼܪܝܼܢ ܡ̇ܢ ܗܵܠܹܝܢ ܡ̣ܢ ܡܵܢܝܼܝܹ̈ܐ : ܒܲܕܼܡܵܘܕܹܝܢ ܫܲܪܝܼܪܵܐܝܼܬܼ ܕܒܸܤܪܵܐ ܐܝܼܬܼܵܘܗܝ ܡ̣ܢ ܟܝܵܢܵܐ ܕܝܼܠܲܢ . ܘܠܵܘ ܐܸܤܟܹܡܵܐ ܕܒܸܤܪܵܐ : ܐܸܠܵܐ ܟܝܵܢܵܐ ܕܒܸܪܵܐ . ܘܡ̣ܢ ܐ̄ܚܪ̈ܵܢܹܐ ܕܹܝܢ ܕܥܲܡܗܘܿܢ : ܒܲܕܼܡܘܕܹܝܢ ܗܸܢ̣ܘܿܢ ܕܒܸܤܪܵܐ ܫܲܪܝܼܪܵܐ : ܠܵܘ ܕܹܝܢ ܡ̣ܢ ܟܝܵܢܵܐ ܐ̄ܢܵܫܵܝܵܐ : ܐܸܠܵܐ ܐܲܠܵܗܵܝܵܐ ܘܡ̣ܢ ܟܝܵܢܵܐ ܕܐܲܠܵܗܘܼܬܼܵܐ . ܒܗܵܠܹܝܢ ܦܪܝܼܫܝܼܢ : ܘܲܒܼܟܼܠܹܗ ܚܲܝܠܗܘܿܢ ܡܸܬܼܟܲܬܿܫܝܼܢ . ܘܐܲܝܠܹܝܢ ܕܲܒܼܥܹܕܬܼܵܐ ܡܸܤܬܲܒܼܪܝܼܢ ܕܲܡܫܲܡܫܝܼܢ : ܡܵܘܕܹܝܢ ܕܡ̣ܢ ܟܝܵܢܵܐ ܘܡ̣ܢ ܐܘܼܤܝܼܵܐ ܕܝܼܠܲܢ ܐܝܼܬܼܵܘܗܝ ܒܸܤܪܵܐ . ܘܗܵܕܹܐ : ܝܑܼܕܝܼܥ ܦܘܼܪܫܵܢܹܗ ܠܟܼܠܢܵܫ . ܓܵܘܵܢܵܐܝܼܬܼ ܓܹܝܪ ܠܘܵܬܼ ܟܠܗܘܿܢ ܡܸܬܼܚܪܹܝܢ ܠܘܼܩܒܲܠ ܡܵܢܝܼܢܵܝܹ̈ܐ : ܥܲܠ ܗܵܝ̇ ܕܐܝܼܬܼܵܘܗܝ ܐܘܤܝܼܵܐ ܘܒܲܫܪܵܪܵܐ ܐܘܼܤܝܼܵܐ . ܠܘܵܬܼ ܗܵܢܘܿܢ ܕܹܝܢ : ܕܠܵܘ ܡ̣ܢ ܟܝܵܢܵܐ ܕܐܲܠܵܗܵܐ : ܐܸܠܵܐ ܕܡ̣ܢ ܐܲܒܼܵܗܲܝ̈ܢ . ܠܘܵܬܼ ܥܹܕܬܵܐ ܕܹܝܢ : ܒܗܵܝ̇ ܕܲܡܫܲܚ̱ܠܦܝܼܢ ܠܒܸܤܪܵܐ ܠܐܘܼܤܝܼܵܐ ܕܐܲܠܵܗܵܐ . ܒܗܵܝ̇ ܗܵܟܹܝܠ ܕܠܵܐ ܫܵܒܼܩ̇ܝܼܢ ܠܹܗ ܠܒܸܤܪܵܐ ܕܲܢܩܵܘܸܐ ܒܐܘܼܤܝܼܵܐ ܕܝܼܠܹܗ : ܫܘܹܝܢ ܥܲܡ ܡܵܢܝܼܢܵܝܹ̈ܐ : ܒܲܕܼܡܵܘܒܿܕܝܼܢ ܠܐܘܼܤܝܼܵܐ ܕܒܸܤܪܵܐ . ܒܗܵܝ̇ ܕܹܝܢ ܕܟܼܠ ܟ̱ܠܹܗ ܐܵܡ̇ܪܝܼܢ ܕܲܒܼܗܘܼܠܹܐ ܕܒܸܤܪܵܐ ܗܘ̤ܵܐ ܐܲܠܵܗܑܵܐ : ܥܵܪܩܝܼܢ ܡ̣ܢ ܡܵܢܝܼܢܵܝܹ̈ܐ . ܐܵܦ ܗܵܠܹܝܢ ܕܹܝܢ : ܒܗܵܝ̇ ܕܒܲܪ ܫܵܥܬܹܗ ܡܫܲܚ̱ܠܦܝܼܢ ܠܹܗ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : pb. 37 ܘܲܕܼܥܲܡ ܦܲܓܼܪܵܐ ܐ̄ܢܵܫܵܝܵܐ ܐܝܼܬܼܵܘܗܝ ܐܲܠܵܗܵܐ ܠܵܐ ܨܵܒܹ̇ܝܢ ܠܡܵܘܕܼܵܝܘܼ : ܠܹܗ ܟܲܕܼ ܠܹܗ ܠܪܸܥܝܵܢܵܐ ܘܠܹܗ ܠܚܲܫܵܐ ܫܵܠܡ̇ܝܼܢ : ܟܲܕܼ ܡܲܦܩܝܼܢ ܠܵܗ̇ ܠܐܘܼܤܝܼܵܐ ܕܒܸܤܪܵܐ ܕܠܵܐ ܐܝܼܬܹܝܗ̇ : ܟܲܕܼ ܡܸܬܼܥܲܫܢܝܼܢ : ܕܐܵܘ ܢܐܲܠܗܘܼܢܵܗ̇ ܠܐܘܼܤܝܼܵܐ ܕܒܸܤܪܵܐ : ܐܵܘ ܐܲܝܟܼ ܕܲܠܡܹܐܡܲܪ ܠܐܘܼܤܝܼܵܐ ܕܐܲܠܵܗܵܐ ܢܒܲܤܪܘܼܢܵܗ̇ ܒܐܘܼܤܝܼܵܐ ܕܒܸܤܪܵܐ ܕܐܲܠܵܗܘܼܬܼܵܐ . ܠܓ . ܕܗܵܠܹܝܢ ܕܲܡܫܲܚ̱ܠܦܝܼܢ ܠܲܟܼܝܵܢܵܐ ܕܒܲܪܢܵܫܵܐ ܠܲܟܼܝܵܐ ܐܲܠܵܗܵܝܵܐ : ܠܵܐ ܐܵܡ̇ܪܝܼܢ ܕܐܲܠܵܗܵܐ ܐܸܬܼܒܲܪܢܲܫ : ܐܸܠܵܐ ܕܒܲܪܢܵܫܵܐ ܐܸܬܼܐܲܠܲܗ . ܗܵܘ̇ ܗܵܟܹܝܠ ܕܠܵܐ ܐܝܼܬܼܵܘܗܝ ܐܘܼܤܝܼܵܐ ܐ̄ܢܵܫܵܝܵܬܼܵܐ ܕܒܸܤܪܵܐ : ܘܡܸܬܼܐ̱ܡܲܪ ܒܸܤܪܵܐ : ܗܵܢܵܐ ܒܫܲܘܝܘܼܬܼ ܫܡܵܐ ܡܸܬܼܐ̱ܡ݂ܲܪ . ܐܲܟܼܙܢܵܐ ܕܓܲܒܼܪܵܐ ܡ̣ܢ ܕܲܗܒܼܵܐ ܘܡ̣ܢ ܤܹܐܡܵܐ : ܘܡ̣ܢ ܐܘܼܤܝܼܵܐ ܐ̄ܚܪܹܬܼܵܐ ܕܐܲܝܕܵܐ ܕܗ̤ܝ ܗܘ̣ܠܹܐ . ܠܵܐ ܕܹܝܢ ܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܗܵܘ̇ ܕܲܟܼܝܵܐ ܕܒܲܪܢܵܫܵܐ ܠܵܐ ܐܝܼܬܼ ܠܹܗ . ܘܗܵܕܹܐ ܠܵܐ ܐܝܼܬܹܝܗ̇ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ : ܐܸܠܵܐ ܡܸܬܼܐܲܠܗܵܢܘܼܬܼܵܐ ܕܒܲܪܢܵܫܵܐ . ܠܕ . ܥܲܠ ܗܵܝ̇ : ܕܐܲܝܠܹܝܢ ܕܡܲܫܚ̱ܠܦܝܼܢ ! ܠܲܟܼܝܵܢܵܐ ܕܒܲܪܢܵܫܵܐ ܠܐܘܼܤܝܼܵܐ ܐܲܠܵܗܵܝܼܵܐ : ܬܵܘܤܲܦܬܼܵܐ ܥܵܒܼ̇ܕܝܼܢ ܕܲܬܼܠܝܼܬܼܵܝܘܼܬܼܵܐ ܘܐܵܦ ܒܲܟܼܝܼܵܢܵܐ ܘܐܵܦ ܒܦܲܪܨܘܿܦܵܐ . ܐܸܢܗ̤ܘ ܗܵܟܹܝܠ ܕܲܡܩܵܘܸܐ ܟܝܵܢܵܐ ܕܒܸܤܪܵܐ ܗܵܘ̇ ܕܐܸܬܼܐܲܠܲܗ : ܒܗܵܝ̇ ܐܘܼܤܝܼܵܐ ܕܐܸܬܼܐܲܠܲܗ ܒܵܗ̇ : ܐܲܝܟܲܢܵܐ ܠܵ . ܬܵܘܤܲܦܬܼܵܐ ܒܐܘܼܤܝܼܵܐ ܩܲܒܿܠܲܬ̤ ܬܠܝܼܬܼܵܝܘܼܬܼܵܐ ܘܲܒܼܦܲܨܘܿܦܵܐ ؟ ܠܲܝܬܿ ܓܹܝܪ ܡܸܕܸܡ pb. 38 ܒܲܬܼܠܝܼܬܼܵܝܘܼܬܼܵܐ ܡ̣ܢ ܟܝܵܢܵܐ ܐ̄ܢܵܫܵܝܵܐ : ܠܵܐ ܐܲܒܼܵܐ ܘܠܵܐ ܒܪܵܐ ܘܠܵܐ ܪܘܼܚܵܐ ܕܩܘܼܕܼܫܵܐ : ܐܸܠܵܐ ܗ̤ܝ ܠܚܘܿܕܹܝܗ̇ ܐܝܼܬܹܝܗ̇ ܗܵܘ̇ ܕܹܝܢ ܕܠܵܐ ܗ̄ܘ̣ܵܐ ܥܲܡܵܗ̇ ܡܬܼܘܿܡܵܐܝܼܬܼ : ܐܸܠܵܐ ܗܘ̤ܵܐ ܠܵܗ̇ : ܒܗܵܢܵܐ ܬܵܘܤܲܦܬܼܵܐ ܢܸܤܒܲܬ̤ . ܬܵܘܤܲܦܬܼܵܐ ܕܹܝܢ ܕܗܵܘ̇ܝܵܐ : ܐܲܝܟܲܢܵܐ ܠܵܐ ܐܝܬܹܝܗ̇ ܬܵܘܤܲܦܬܼܵܐ ؟ ܘܐܵܦ ܗܵܕܹܐ ܫܘܼܥܝܼܬܼܵܐ ܗ̣̄ܝ ܐ̄ܚܪܹܬܼܵܐ : ܘܡܲܬܼܠܵܐ ܡܵܢܝܼܢܵܝܵܐ . ܐܸܢ ܕܹܝܢ ܗܵܘ̇ ܡܵܐ ܕܲܗܘ̤ܵܐ ܠܵܐ ܦܵܫ̣ ܐܲܝܟܼ ܕܐܝܼܬܼܵܘܗܝ ܗ̄ܘ̣ܵܐ : ܐܸܠܵܐ ܐܲܟܼܙܢܵܐ ܕܡ̣ܢ ܢܘܼܪܵܐ ܡ̣ܢ ܟܝܵܢܵܐ ܕܐܲܠܵܗܘܼܬܼܵܐ ܐܸܬܿܛܠܸܡ ܟܝܵܢܵܐ ܕܲܒܼܢܲܝ̈ܢܵܫܵܐ : ܘܲܒܼܗܵܕܹܐ ܠܵܐ ܩܲܒܿܠܲܬ̤ ܬܵܘܤܲܦܬܼܵܐ ܬܠܝܼܬܵܝܘܼܬܼܵܐ : ܗܵܕܹܐ ܐܵܦܠܵܐ ܡܸܬܼܒܲܪܢܵܫܢܘܼܬܼܵܐ ܐܝܼܬܹܝܗ̇ : ܐܸܠܵܐ ܛܘܼܠܵܩܵܗ̇ ܕܡܸܬܼܒܲܪܢܫܵܢܘܼܬܼܵܐ . ܗܵܘ̇ ܓܹܝܪ ܡܸܕܸܡ ܕܲܠܛܘܼܠܵܩܵܐ ܕܲܟܼܝܵܢܵܐ ܐ̄ܢܵܫܵܝܵܐ ܗܵܘܹ̇ܐ : ܘܠܵܘ ܠܡܸܬܼܢܲܛܪܵܢܘܼܬܹܗ : ܗܵܢܵܐ ܠܵܐ ܡܸܫܬܲܡܲܗ ܡܸܬܼܒܲܪܢܫܵܢܘܼܬܼܵܐ . ܐܸܠܵܐ ܐܲܟܼܙܢܵܐ ܕܡܸܕܸܡ ܕܐܝܼܬܼܵܘܗܝ : ܠܗܵܘ̇ ܡܵܐ ܕܠܵܐ ܐܝܼܬܼܵܘܗܝ . ܠܗ . ܕܒܲܐܝܠܹܝܢ ܫܲܠܡ̇ܝܼܢ ܗܵܠܹܝܢ ܕܡܫܲܚ̱ܠܦܝܼܢ ܠܲܟܼܝܵܢܵܐ ܕܦܲܓܼܪܵܐ ܠܐܘܼܤܝܼܵܐ ܕܐܲܠܵܗܵܐ : ܠܗܵܢ̇ܘܿܢ ܕܠܐܘܼܤܝܼܵܐ ܕܐܲܠܵܗܵܐ ܡܫܲܚ̱ܠܦܝܼܢ ܠܲܟܼܝܵܢܵܐ ܕܦܲܓܼܪܵܐ : ܘܲܒܼܗܵܕܹܐ ܫܵܠܡ̇ܝܼܢ ܠܐܲܝܠܹܝܢ ܕܠܐܘܼܤܝܼܵܐ ܐܲܠܵܗܵܝܵܬܼܵܐ : ܠܲܟܼܝܵܢܵܐ ܐ̄ܢܵܫܵܝܵܐ ܡܫܲܚ̱ܠܦܝܼܢ . ܗ̤ܝ ܓܹܝܪ ܟܲܕܼ ܗ̣ܝ ܡܸܠܬܼܵܐ ܐܝܼܬܹܝܗ̇ : ܕܢܸܗܘܸܐ ܐܲܠܵܗܵܐ ܐܘܼܤܝܼܵܐ ܕܒܲܟܼܝܵܢܵܐ : ܐܵܘ ܠܐܘܼܤܝܼܵܐ ܕܒܲܪܢܵܫܵܐ ܢܫܲܚܠܸܦ ܠܲܟܼܝܵܢܵܐ ܕܐܲܠܵܗܵܐ . ܠܘ . ܥܲܠ ܗܵܝ̇ : ܕܠܵܐ ܡܸܫܟܿܚܵܬ ܕܐܵܘ ܒܡܘܼܙܵܓܼܵܐ ܐܵܘ ܒܫܘܼܠܵܦܵܐ ܕܐܘܼܤܝܼܵܐ : ܟܝܵܢܵܐ ܕܐܲܠܵܗܵܐ ܬܸܫܬܲܚܠܲܦ ܠܓܼܘܼܫܡܵܐ : ܐܵܦܠܵܐ ܕܦܲܓܼܪܵܐ ܢܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . pb. 39 ܒܘܼܛܵܠܵܐ ܓܹܝܪ ܕܲܟܼܝܵܢܵܐ ܐܲܠܵܗܵܝܵܐ ܥܵܒܹ̇ܕܼ : ܐܲܝܢܵܐ ܕܠܲܟܼܝܵܢܵܐ ܐ̄ܢܵܫܵܝܵܐ ܡܫܲܚܠܸܦ ܠܹܗ . ܘܗܘܼܠܵܠܵܬ ܕܼܟܼܝܵܢܵܐ ܐ̄ܢܵܫܵܝܵܐ ܤܵܥܲܪ̇ : ܗܵܘ̇ ܕܠܲܟܼܝܵܢܵܐ ܐܲܠܵܗܵܝܵܐ ܡܫܲܚܠܸܦ ܠܹܗ . ܘܠܲܟܼܝܵܢܵܐ ܠܵܐ ܥܒܼܝܼܕܼܵܐ ܥܵܒܹ̇ܕܼ : ܕܠܲܟܼܝܵܢܵܐ ܥܒܼܝܼܕܼܵܐ ܠܵܐ ܥܒܼܝܼܕܼܵܐ ܐܸܡܲ݁ܪ : ܗܵܘ̇ ܕܠܵܐ ܡܸܫܟܿܚܵܐ ܕܢܸܗܘܸܐ . ܕܡ̣ܢ ܠܵܐ ܡܸܕܸܡ ܓܹܝܪ ܢܟܲܢܸܫ ܥܵܒܼ̇ܘܿܕܼܵܐ ܐܘܼܤܝܼܵܐ ܡܫܵܟܼܵܐܝܼܬܼ : ܢܫܲܚ̱ܠܦܝܼܗ̇ ܠܐܘܼܤܝܼܵܐ ܥܒܼܝܼܕܬܵܐ ܡ̣ܢ ܥܒܼܝܼܕܬܵܐ . ܕܡ̣ܢ ܥܒܼܝܼܕܼܵܐ ܕܹܝܢ ܠܵܐ ܥܒܼܝܼܕܬܵܐ : ܘܲܕܠܵܐ ܗܵܘ̇ܝܵܐ ܡ̣ܢ ܗܵܝ̇ ܕܗܵܘ̇ܝܵܐ : ܐܲܝܟܼ ܕܐܵܡܲ݁ܪ ܐܲܢ̄ܬܿ : ܠܵܐ ܡܸܫܟܿܚܵܐ : ܐܵܘ ܡܒܲܛܵܠܘ̣ ܡܒܲܛܸܠ ܐܲܢ̄ܬܿ ܠܵܗ̇ ܡ̣ܢ ܗܵܝ̇ ܕܬܸܗܘܸܐ ܐܘܼܤܝܼܵܐ . ܐܘܼܤܝܼܵܐ ܕܹܝܢ ܗܵܝ̇ ܕܗܵܘ̇ܝܵܐ ܕܬܸܗܘܸܐ ܠܵܐ ܗܘܝܼܬܼܵܐ : ܘܲܥܒܼܝܼܕܼܬܵܐ ܕܬܸܗܘܸܐ ܠܵܐ ܥܒܼܝܼܕܼܬܵܐ : ܠܲܝܬܿ ܦܘܼܪܤܵܐ ܕܬܸܗܘܸܐ . ܘܠܵܐ ܬܘܼܒܼ ܗܵܘ̇ ܕܠܵܐ ܐܝܼܬܼܵܘܗܝ : ܘܲܗܘ̤ܵܐ ܟܝܵܢܵܐ ܡܬܼܘܿܡܵܝ̇ܐ : ܘܥܲܡ ܡܬܼܘܿܡܵܝܵܐ ܗܵܘܹ̇ܐ . ܘܠܵܐ ܬܘܼܒܼ ܐܲܝܟܼ ܕܲܒܼܫܘܼܚܠܵܦ ܟܝܵܢܵܐ : ܘܠܵܐ ܐܲܝܟܼ ܕܲܒܼܒܼܘܼܠܒܵܠܵܐ ܐܵܘ ܐܲܝܟܼ ܕܲܒܼܡܘܼܙܵܓܼܵܐ : ܗܵܘܹ̇ܐ ܟܝܵܢܵܐ ܠܵܐ ܗܲܘܝܵܐ ܗܲܘܝܵܐ . ܘܲܡܬܼܘܿܡܵܝܵܐ : ܗܵܘ̇ ܕܠܵܘ ܡܬܼܘܿܡܵܐܝܼܬܼ ܐܝܼܬܼܵܘܗܝ . ܐܵܘ ܡ̣ܢ ܐܘܼܤܝܼܵܐ ܕܲܡܬܼܘܿܡܵܝܵܐ : ܗܵܝ̇ ܕܠܵܐ ܡܬܼܘܿܡܵܐܝܼܬܼ ܐܝܼܬܹܝܗ̇ . ܐܵܘ ܓܹܝܪ ܡ̣ܢ ܬܿܪ̈ܬܲܝܗܹܝܢ ܐܘܼܤ̈ܝܼܣ : ܒܡܘܼܙܵܓܼܵܐ ܐܵܘ ܒܒܼܘܼܠܒܵܠܵܐ ܗܵܘܹ̇ܐ ܫܘܼܚܠܵܦ ܐܘܼܤܝܼܵܐ : ܠܚܲܕܼ ܟܝܵܢܵܐ ܕܡ̣ܢ ܬܲܪ̈ܬܲܗܹܝܢ ܗܵܢܹܝܢ ܐܸܬܼܡܲܙܲܓܼ . ܐܵܘ ܚܕܼܵܐ ܐܘܼܤܝܼܵܐ ܡ̣ܢ ܗܵܠܹܝܢ ܠܲܐ̄ܚܪܹܬܼܵܐ ܐܸܫܬܲܚ̱ܠܦܲܬ̤ : ܗܵܝ̇ ܕܠܵܐ ܡܸܫܟܿܚܵܐ ܕܠܵܐ ܥܒܼܝܼܕܼܵܐ ܕܠܵܐ ܥܒܼܝܼܕܼܵܐ : ܘܲܡܬܼܘܿܡܵܝܵܐ ܙܲܒܼܢܵܢܵܝܵܐ : ܘܙܲܒܼܢܵܢܵܝܵܐ ܡܬܼܘܿܡܵܝܵܐ . ܘܲܕܼܒܲܪܝܵܐ ܠܵܐ ܒܲܪܝܵܐ ܒܲܟܼܝܵܢܵܐ : ܗܵܘ̇ ܡܵܐ ܕܐܝܼܬܼܵܘܗܝ ܠܵܐ ܒܲܪܝܵܐ ܘܠܵܐ ܗܵܘܝܵܐ ܘܲܡܬܼܘܿܡܵܝܵܐ : ܒܗܵܕܹܐ ܕܢܸܗܘܸܐ pb. 40 ܥܒܼܝܼܕܼܵܐ ܘܙܵܒܼܢܵܢܵܝܵܐ : ܐܲܝܟܼ ܕܡ̣ܢ ܟܝܵܢܵܐ ܥܒܼܝܼܕܼܵܐ ܘܙܲܒܼܢܵܢܵܝܵܐ ܗܘ̤ܵܐ . ܐܵܘ ܡ̣ܢ ܟܝܵܢܵܐ ܥܒܼܝܼܕܼܵܐ ܘܙܲܒܼܢܵܢܵܝܵܐ ܕܢܸܗܘܸܐ ܟܝܵܢܵܐ ܠܵܐ ܥܒܼܝܼܕܼܵܐ ܘܲܡܬܼܘܿܡܵܝܵܐ : ܘܲܠܡܸܗܘܵܐ ܐܘܼܤܝܼܵܐ ܠܵܐ ܥܒܼܝܼܕܬܵܐ ܘܲܡܬܼܘܿܡܵܝܵܬܼܵܐ : ܠܵܐ ܡܸܫܟܚܵܢܝܼܬܼܵܐ ܓܹܝܪ ܘܠܵܐ ܡܸܬܼܪܲܢܝܵܢܝܼܬܼܵܐ ܐܝܼܬܲܝܗܹܝܢ . ܐܲܝܟܲܢܵܐ ܓܹܝܪ ܢܸܪܢܸܐ ܐ̄ܢܵܫ : ܕܟܲܕܼ ܐ̄ܚܪܹܢܝܵܐ ܐܝܼܬܼܵܘܗܝ ܡ̣ܢ ܟܠ ܦܪܘܿܣ ܥܵܒܼ̇ܘܿܕܼܵܐ ܡ̣ܢ ܥܒܼܝܼܕܼܵܐ : ܘܐ̄ܚܪܹܢܵܐ ܗܵܘ̇ ܕܡܸܬܼܥ̱ܒܸܕܼ : ܗ̤ܘ ܟܲܕܼ ܗ̤ܘ ܡܫܲܚܠܸܦ ܠܝܵܬܹܗ ؟ ܟܵܡܵܐ ܓܹܝܪ ܕܐܝܼܬܼܵܘܗܝ ܥܵܒܼ݁ܘܿܕܼܵܐ : ܠܵܐ ܡܸܫܬܲܚܠܵܦ : ܒܲܟܼܝܵܢܵܐ ܓܹܝܪ ܠܵܐ ܡܸܫܬܲܚܠܦܵܢܵܐ ܥܵܒܹ̇ܕܼ . ܟܲܕܼ ܕܹܝܢ ܠܵܐ ܐܝܼܬܼܵܘܗܝ ܗܵܘ̇ ܕܐܝܼܬܼܵܘܗܝ : ܠܵܐ ܥܵܒܹ̇ܕܼ . ܐܵܘ ܓܹܝܪ ܐܝܼܬܼܵܘܗܝ ܗܵܘ̇ ܕܐܝܼܬܼܵܘܗܝ ܒܲܟܼܝܵܢܵܐ ܡܬܼܘܿܡܵܐܝܼܬܼ ܐܲܠܵܗܵܐ : ܘܠܵܐ ܗ̄ܘ̣ܵܐ ܟܝܵܢܵܐ ܐ̄ܚܪܹܢܵܐ : ܟܲܕܼ ܡܩܵܘܸܐ ܒܐܘܼܤܝܼܵܐ ܕܐܲܠܵܗܵܐ . ܐܵܘ ܟܲܕܼ ܠܵܐ ܐܝܼܬܼܵܘܗܝ ܟܝܵܢܵܐ ܕܐܲܠܵܗܵܐ : ܡܸܬܼܥܒܸܕܼ ܘܠܵܐ ܥܵܒܹ̇ܕܼ . ܗ̤ܝ ܟܲܕܼ ܫܟܼܝܼܪܬܵܐ ܘܠܵܐ ܡܸܫܟܿܚܵܢܝܼܬܼܵܐ ܗܵܘ̇ܝܵܐ . ܠܙ . ܥܲܠ ܗܵܝ̇ : ܕܐܵܦ ܐܲܝܠܹܝܢ ܕܒܲܡܢܵܬܼܵܐ ܐܵܡ̇ܪܝܼܢ ܕܐܸܫܬܲܚܠܲܦ ܟܢܵܝܵܐ ܘܠܵܘ ܟ̱ܠܹܗ : ܠܵܐ ܡܸܬܼܡܲܨܝܵܢܝܼܬܼܵܐ ܐܵܡ̇ܪܝܼܢ : ܐܵܦܸܢ ܓܹܝܪ ܢܸܬܸܿܠ ܐ̄ܢܵܫ ܕܒܲܡܢܵܬܼܵܐ ܫܲܚܠܸܦ ܟܝܵܢܹܗ : ܘܒܲܡܢܵܬܼܵܐ ܠܵܐ ܐܸܫܬܲܚܠܲܦ : ܗܵܘ̇ ܕܥܵܒܹ̇ܕܼ ܝܲܬܿܝܼܪ ܡܵܪܵܢܵܝܵܐ ܐܝܼܬܼܵܘܗܝ ܡ̣ܢ ܗܵܘ̇ ܕܡܸܬܼܥܒܸܕܼ : ܘܡ̣ܢ ܗܵܘ̇ ܕܡܸܫܬܿܚܠܲܦ ܡ̣ܢ ܟܠܦܪܘܿܣ . ܠܲܝܬܿ ܓܹܝܪ ܡܸܕܸܡ : ܕܝܲܬܿܝܼܪ ܡ̣ܢ ܡܢܵܬܹܗ ܐܝܼܬܼܵܘܗܝ ܡܵܪܵܢܵܝܵܐ ܒܲܟܼܝܵܢܹܗ . ܐܸܠܵܐ ܗܵܘ̇ ܡܵܐ ܕܐܝܼܬܼܵܘܗܝ ܟ̱ܠܹܗ : ܗܘ̤ ܗܵܢܵܐ ܐܝܼܬܼܵܘܗܝ ܐܵܦ pb. 41 ܒܲܡܢܵܬܹܗ . ܐܸܢ ܗܵܟܹܝܠ ܐܵܦ ܫܟܼܝܼܪ̈ܵܬܼܵܐ ܐܲܝܟܼ ܕܲܒܼܫܘܼܦܪܵܐ ܡܩܲܒܿܠܝܼܢ ܚ̄ܢܲܢ : ܥܲܠ ܟܝܵܢܵܐ ܦܫܝܼܛܵܐ ܘܠܵܐ ܡܸܬܼܦܲܠܓܼܵܢܵܐ ܐܡܝܼܪ ܡܢܵܬܼܵܐ : ܐܵܦܠܵܐ ܗܵܟܲܢܵܐ ܡ̣ܢ ܗܵܝ̇ ܕܲܫܟܼܝܼܪܵܐ ܘܠܵܐ ܡܬܼܘܿܡܵܝܵܐ ܡܲܡܸܕܼ ܐ̄ܢܵܫ . ܒܡ̇ܢ ܓܹܝܪ ܗܵܘܹ̇ܐ ܒܐܘܼܤܝܼܵܐ : ܗܵܘ̇ ܡܵܠ ܕܠܵܐ ܐܝܼܬܼܵܘܗܝ ܐܘܼܤܝܼܵܐ . ܟܡܵܐ ܓܹܝܪ ܕܐܝܼܬܼܵܘܗܝ ܐܲܠܵܗܑܵܐ : ܠܵܐ ܡܼܫܬܲܚ̱ܠܦܵܢܵܐ ܗ̄ܘ̣ . ܟܲܕܼ ܠܵܐ ܕܹܝܢ ܐܝܼܬܼܵܘܗܝ ܐܲܠܵܗܵܐ : ܠܵܐ ܥܵܒܹ̇ܕܼ ܡܸܕܸܡ . ܐܲܝܟܲܢܵܐ ܗܵܟܹܝܠ ܡܸܬܼܐܲܡܪܵܐ ܗܵܕܹܐ : ܗܵܝ̇ ܕܐܵܦ ܠܵܐ ܠܡܸܬܼܪ̱ܢܵܝܘܼ ܡܸܫܟܹܚܵܐ : ܠܵܐ ܕܐܲܠܵܗܵܐ ܢܸܫܬܲܚܠܲܦ ܠܐܘܼܤܝܼܵܐ ܐ̄ܚܪܹܬܼܵܐ : ܘܠܵܐ ܬܘܼܒܼ ܕܐܘܼܤܝܼܵܐ ܐ̄ܚܪܹܬܼܵܐ ܬܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ : ܘܬܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܥܵܒܲܘܿܕܼܵܐ . ܗܵܢܵܘ ܕܹܝܢ : ܠܵܐ ܥܒܼܝܼܕܼܵܐ ܘܠܵܐ ܗܲܘܝܵܐ : ܗܵܘ̇ ܕܐܸܬܼܥ̱ܒܸܕܼ ܘܲܗܘ̤ܵܐ . ܕܲܠܩܘܼܒܼܠܵܐ ܓܹܝܪ ܐܝܼܬܲܝܗܹܝܢ . ܐܲܝܟܲܢܵܐ ܓܹܝܪ ܡܸܬܼܚܲܙ̈ܝܵܢ ܠܵܟܼ ܗܵܠܹܝܢ ܕܐܸܬܼܐ̱ܡܲܪ ؟ ܐܵܢܵܐ ܤܵܦܩܵܐܝܼܬܼ ܐܸܬܼܐ̱ܡܲܪ ܒܲܬܼܪ̈ܲܝܗܘܿܢ ܓܲܒܹ̈ܐ : ܐܲܝܠܹܝܢ ܕܲܡܩܲܝܼ̈ܡܵܢ ܐܝܼܕܼܵܐ ܠܡܸܠܲܝ̈ܗܘܿܢ ܕܗܵܢ̇ܘܿܢ ܐܵܦ ܕܕܼܝܼܠܲܢ ؟ ܐܵܘ ܥܕܲܟܹܿܝܠ ܚܲܤܝܼܪ ܡܸܕܸܡ ܕܙܵܕܹܩ ܠܲܩܢܘܿܡܲܝ̈ܗܘܿܢ : ܘܙܵܕܹܩ ܠܵܟܼ ܠܲܡܫܲܡܠܵܝܘܼܬܹܗ : ܐܲܝܟܼ ܡ̇ܢ ܕܦܲܪܨܘܿܦܗܘܿܢ ܡܡܲܠܸܐ ܐܲܢ̄ܬܿ . ܐܸܢ ܓܹܝܪ ܐܸܫܬܿܒܸܩ ܡܸܕܸܡ ܡܲܗܡܝܵܢܵܐܝܼܬܼ ܒܡܸܠܝ̈ܗܘܿܢ : ܚܲܝܠܬܼܵܢܵܐܝܼܬܼ ܢܥܲܕܲܪ ܐܸܢܘܿܢ . ܐܲܝܟܲܢܵܐ ܕܟܲܕܼ ܢܸܤܬܲܒܼܪܘܼܢ ܠܤܲܓܿܝܼ̈ܐܹܐ ܕܐܝܼܬܲܝܗܘܿܢ ܕܠܵܐ ܙܘܼܥܙܵܥ ܘܲܕܼܠܵܐ ܫܘܼܢܵܝ : ܟܲܕܼ ܠܵܐ ܐܝܼܬܲܝܗܘܿܢ : ܗܵܝܕܹܝܟ ܢܸܗܘܸܐ ܪܲܒܿ ܐܵܦ ܥܪܘܼܩܝܼܗܘܿܢ . ܤܘܿܦܪܘܿܢܝܼܘܿܣ . ܐܸܢܵܐ ܗܵܟܹܝܠ ܤܵܒܲ̇ܪ ܐ̄ܢܵܐ ܕܫܲܦܝܼܪ ܐܸܬܼܠܦܲܚ ܡܸܠܹ̈ܐ ܕܲܬܼܪ̈ܲܝܗܘܿܢ ܓܲܒܼ̈ܐ : ܘܡܸܕܸܡ ܠܵܐ ܦܵܫ̣ ܠܲܢ . ܕܡܸܛܠ pb. 42 ܗܵܢܵܐ ܓܹܝܪ ܐܵܦ ܚܕܼܝܼܬܼ ܠܫܵܥܲܬܼ ܫܸܬܼܩܵܐ : ܘܒܼܵܥܹ̇ܐ ܐ̄ܢܵܐ ܓܹܝܪ ܕܐܵܦ ܐܲܢ̄ܬܿ ܬܦܘܼܫ ܠܵܟܼ . ܠܲܝܬܿ ܠܝܼ ܓܹܝܪ ܡܸܕܸܡ ܕܫܲܦܝܼܪ ܘܚܵܫܲܚ ܕܢܸܬܼܐ̱ܡܲܪ ܠܩܘܼܒܼܠܵܟܼ : ܐܸܠܵܐ ܐܸܢ ܕܲܠܡܵܐ ܦܸܬܼܓܼܵܡܵܐ ܚܲܕܼ ܕܲܬܼܟܼܝܼܠܵܐܝܼܬܼ ܡܸܬܼܚܲܫܚܝܼܢ ܒܹܗ ܠܘܵܬܼ ܗܵܘ̇ ܡܵܐ ܕܫܵܦܲܪ ܠܗܘܿܢ . ܢܸܤܛܘܿܪܝܼܣ . ܐܲܝܢܵܘ ؟ ܐܸܡܲܪ ܐܲܢ̄ܬܿ ܬܟܼܝܼܠܵܐܝܼܬܼ ܕܠܵܐ ܩܸܢܛܵܐ : ܟܲܕܼ ܡܸܬܼܚܲܫܚ ܐܲܢ̄ܬܿ ܓܲܢ̄ܒܵܪܵܐܝܼܬܼ ܘܤܵܦܩܵܐܝܼܬܼ ܒܟܼܠ ܚܕܼܵܐ ܚܕܼܵܐ ܡ̣ܢ ܡܸܠܲܝ̈ܗܘܿܢ ܒܲܕܼܡܘܼܬܼܵܐ ܕܝܼܠܗܘܿܢ . ܠܵܐ ܓܹܝܪ ܡܲܨܝܵܐ : ܕܲܒܼܚܘܼܫܵܒܼܵܐ ܕܲܦܠܝܼܓܼ ܢܸܬܼܟܲܬܲܫ ܐ̄ܢܵܫ ܓܲܢ̄ܒܵܪܵܐܝܼܬܼ . ܤܘܿܦܪܘܿܢܝܘܿܣ . ܗܵܟܲܢܵܐ ܘܵܠܹ̇ܐ ܠܲܚܕܼܵܝܘܼܬܼܵܐ : ܐܲܝܟܢܵܐ ܕܠܲܚܡܵܐ ܟܲܕܼ ܗܵܘܹ̇ܐ ܦܲܓܼܪܵܐ . ܚܲܕܼ ܗ̄ܘ̣ ܦܲܓܼܪܵܐ ܘܗ̤ܘ ܟܲܕܼ ܗܘ̤ : ܘܠܵܘ ܬܪܹܝܢ . ܘܚܲܕܼ ܐܝܼܬܼܵܘܗܝ ܗܵܘ̇ ܕܡܸܬܼܪ̱ܢܸܐ ܕܟܼܝܵܢܵܐ ܕܦܲܓܼܪܵܐ : ܘܠܵܐ ܬܘܼܒܼ ܒܲܟܼܝܵܢܹܗ ܩܲܕܼܡܵܝܵܐ ܡܸܬܼܪ̱ܢܸܐ : ܐܸܠܵܐ ܒܗܵܘ̇ ܕܠܹܗ ܗܘ̤ܵܐ ܐܲܝܟܼ ܕܠܹܗ . ܕܡܸܟܹܝܠ ܠܵܐ ܗ̄ܘ̣ܵܐ ܗܵܘ̇ ܕܡܸܬܼܚܙܸܐ ܐܝܼܬܼܵܘܗܝ : ܐܸܠܵܐ ܗܵܘ̇ ܡܵܐ ܕܡܸܬܼܪ̱ܢܸܐ . ܘܡܸܛܠ ܗܵܢܵܐ ܐܵܦ ܡܤܵܡ ܒܪܹܫܵܐ ܕܚܝܼܠܵܐ ܦܤܲܩ̣ ܗ̄ܘ̣ܵܐ ܫܠܝܼܚܵܐ : ܥܲܠ ܐܲܝܠܹܝܢ ܕܡܲܤܒܿܪܝܼܢ ܕܕܲܓܼܵܘܵܐ ܗ̄ܘ̣ ܦܲܓܼܪܹܗ ܕܡܪܲܢ : ܟܲܕܼ ܐܵܡܲ݁ܪ ܗܵܟܲܢܵܐ : ܕܐܸܢ ܐܲܝܢܵܐ ܕܲܛܠܲܡ̣ ܠܢܵܡܘܿܤܵܐ ܕܡܘܼܫܹܐ : ܥܲܠ ܦܘܼܡ ܬܪܹܝܢ ܘܲܬܼܠܵܬܼܵܐ ܕܠܵܐ ܪ̈ܲܚܡܝܼܢ ܡܵܐܹ̇ܬܼ : ܟܡܵܐ ܝܲܬܿܝܼܪܵܐܝܼܬܼ ܡܸܤܬܿܒܲܪ ܕܠܲܡܤܵܡ ܒܪܹܫܵܐ ܩܲܫܝܵܐ ܡܸܫܬܿܘܸܐ : ܐܲܝܢܵܐ ܕܕܵܫܹܗ ܠܲܒܼܪܹܗ ܕܐܲܠܵܗܵܐ : ܘܲܕܼܡܵܐ ܕܲܕܼܝܵܬܹܩܹܐ ܕܝܼܠܹܗ ܚܲܫܒܹܗ ܕܓܼܵܘܵܐ ܕܒܹܗ ܐܸܬܼܩܲܕܲܫ : ܐܸܬܼܩܲܕܲܫ : ܘܲܠܪܘܼܚܵܐ ܕܛܲܝܒܿܘܼܬܼܵܐ ܨܲܥܲܪ . ܗܵܕܹܐ ܐܸܡ݂ܲܪ pb. 43 ܠܘܼܩܒܲܠ ܐܲܝܠܹܝܢ ܕܚܵܫ̇ܒܿܝܼܢ ܗ̄ܘ̣ܵܘ ܠܹܗ ܠܲܕܼܡܹܗ ܘܲܠܦܲܓܼܪܹܗ ܕܐܲܠܵܗܵܐ : ܕܡܵܐ ܘܦܲܓܼܪܵܐ ܕܒܲܪܢܵܫܵܐ . ܘܛܵܥܹ̇ܝܢ ܗ̄ܘ̣ܵܘ ܟܲܕܸ ܤܵܒܼ̇ܪܝܼܢ ܕܐܲܝܟܼ ܕܲܕܓܼܵܘܵܐ ܕܟܼܠܢܵܫ ܐܝܼܬܼܵܘܗܝ : ܕܦܲܓܼܪܵܐ ܘܲܕܼܡܵܐ ܗܵܘ̇ ܕܒܹܗ ܐܸܬܼܩܲܕܲܫܢܲܢ : ܘܲܠܪܘܼܚܵܐ ܕܛܲܝܒܿܘܼܬܼܵܐ ܨܲܥܲܪܘ . ܒܲܕܼܠܵܐ ܡܵܘܕܹܝܢ ܕܲܒܼܪܵܐ ܗ̄ܘ̣ ܕܐܲܠܵܗܵܐ ܒܲܪ ܟܝܵܢܵܐ ܕܐܲܠܵܗܵܐ ܘܐܲܒܼܵܐ : ܐܸܠܵܐ ܦܲܓܼܪܵܐ ܕܐ̄ܢܵܫܵܐ ܐܝܼܬܼܵܘܗܝ : ܗܵܘ̇ ܦܲܓܼܪܵܐ ܕܲܒܼܪܹܗ ܕܠܲܠܵܗܵܐ . ܗܵܢܵܐ ܕܲܠܦܲܓܼܪܹܗ ܘܲܕܼܡܹܗ ܐܲܤܸܩ̣ ܐܸܢܘܿܢ ܠܐܘܼܤܝܼܵܐ ܕܝܼܠܹܗ : ܘܠܵܐ ܫܒܲܩ̣ ܕܢܸܬܼܪܫܘܿܢ ܒܡܲܟܿܤܵܢܘܼܬܼܵܐ ܕܐܘܼܤܝܼܵܐ ܐ̄ܢܵܫܵܝܬܼܵܐ : ܐܸܠܵܐ ܕܒܼܐܘܼܤܝܼܵܐ ܕܝܼܠܹܗ ܢܸܤܬܲܓܼܕܘܿܢ . ܠܚ . ܥܲܠ ܗܵܝ̇ : ܕܐܵܦ ܫܠܝܼܚܵܐ ܠܘܼܩܒܲܠ ܐܲܝܠܹܝܢ ܕܲܫܚܝܼܡܵܐ ܘܛܲܡܐܵܐ ܚܵܫ̇ܒܿܝܼܢ ܠܲܕܡܹܗ ܘܲܠܦܲܓܼܪܹܗ ܕܲܡܫܝܼܚܵܐ ܐܵܡܲ݁ܪ : ܠܵܘ ܐܲܝܟܼ ܡ̇ܢ ܕܡܸܫܬܲܚܠܵܦܘܼ ܐܸܫܬܲܚܠܲܦ ܠܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ : ܐܸܠܵܐ ܐܲܝܟܼ ܡ̇ܢ ܕܡܲܤܠܹܝܢ ܗܸܢܘܿܢ ܠܲܕܼܡܵܐ ܕܢܸܩܪܘܿܢܵܝܗܝ ܕܡܵܐ : ܘܲܠܦܲܓܼܪܵܐ ܕܢܸܩܪܘܿܢܵܝܗܝ ܦܲܓܼܪܵܐ . ܘܲܕܼܠܵܐ ܡܸܫܟܿܚܝܼܢ ܕܢܸܦܪ̱ܦܘܼܢ ܠܲܢ : ܐܲܝܟܼ ܕܐܵܡ̇ܪܝܼܢ ܡܵܢܝܼܢܵܝܹ̈ܐ . ܢܸܤܛܘܿܪܝܼܣ . ܐܵܪܵܐ ܙܥܘܿܪܝܵܐ ܗ̣̄ܝ ܠܵܟܼ ܬܲܚܘܝܼܬܼܵܐ ܗܵܕܹܐ ܕܲܒܼܫܸܬܼܩܵܐ ܥܵܒܲܪ̇ ܐܲܢ̄ܬܿ ܥܠܹܝܗ̇ ؟ ܤܲܓܿܝܼ ܓܹܝܪ ܡܬܼܥܲܫܢܝܼܢ ܒܵܗ̇ ܗܸܢܘܿܢ : ܘܠܵܐ ܙܵܕܹܩ ܗ̄ܘ̣ܵܐ ܠܵܟܼ ܕܡܲܗܡܝܼܵܢܵܐܝܼܬܼ ܬܩܲܪܒܼܝܼܗ̇ . ܠܝܼ ܓܹܝܪ ܦܠܲܛܬܲܢܝ ܗܵܕܹܐ ܒܲܕܼܡܘܼܬܼܵܐ ܕܐܲܝܠܹܝܢ ܕܲܠܓܸܠܵܐ ܚܵܙܹ̇ܝܢ : ܘܲܠܩܵܪܝܼܬܼܵܐ ܠܵܐ . ܗܵܕܹܐ ܐܸܬܼܓܲܠܝܲܬ̤ : ܢܒܲܚܢܝܼܗ̇ ܡ̣ܢ ܟܠ ܓܲܒܿܝܼ̈ܢ ܐܲܝܟܼ ܡܵܐ pb. 44 ܕܐܝܼܬܹܝܗ̇ : ܘܐܲܝܟܼ ܡܵܐ ܕܨܵܒܹ̇ܐ ܟܬܼܵܒܼܵܐ ܐܲܠܵܗܵܝܵܐ ܕܲܢܤܲܟܿܠܲܢ : ܐܲܝܟܼ ܕܠܵܐ ܢܸܦܸܠ ܒܥܘܼ̈ܕܵܠܹܐ ܟܹܐܢܹ̈ܐ ܘܐܲܠܵܗܵܝܹ̈ܐ . ܠܛ . ܕܒܲܟܼܡܵܐ ܙܢܝܼ̈ܢ ܡܸܬܼܐܡܲܪ ܫܡܵܐ ܗܵܘ̇ : ܕܝܵܘܢܵܐܝܼܬܼ ܡܸܬܼܩܪܸܐ ܩܝܼܘܿܢܘܿܢ . ܘܢܹܐܡܲܪ ܩܲܕܼܡܵܝܑܬܼ ܐܵܦ ܥܲܠ ܚܫܲܚܬܼܵܐ ܗܵܕܹܐ : ܕܡܸܬܼܩܲܪܝܵܐ ܝܵܘܢܵܐܝܼܬܼ ܩܝܼܘܿܢܘܿܢ . ܢܵܦܠܵܐ ܕܹܝܢ ܒܡܸܠܬܼܵܐ ܥܲܠ ܡܤܲܝܒܼܵܐ : ܘܥܲܠ ܓܵܘܵܐ : ܘܥܲܠ ܫܵܘܬܵܦܘܼܬܼܵܐ . ܥܲܠ ܡܤܲܝܒܼܵܐ : ܐܲܝܟܼ ܗܵܝ̇ ܕܐܸܡ݂ܲܪ ܒܲܦܪܲܟܿܤܝܼܣ : ܕܡܸܡܬܼܘܿܡ ܠܵܐ ܐܸܟܼܠܹ̇ܬܼ ܟܠ ܕܲܛܡܲܐ ܘܲܟܤܲܝܲܒܼ . ܥܲܠ ܓܵܘܐ ܕܹܝܢ : ܐܲܝܟܼ ܗܵܝ̇ ܕܟܼܠܡܸܕܸܡ ܕܐܼܝܼܬܼ ܗ̄ܘ̣ܵܐ ܠܗܘܿܢ ܠܲܫܠܝܼܚܹ̈ܐ ܕܓܼܵܘܵܐ ܗ̄ܘ̣ܵܐ . ܥܲܠ ܫܵܘܬܵܦܘܼܬܼܵܐ ܕܹܝܢ : ܐܲܝܟܼ ܗܵܝ̇ ܕܟܼܵܤܵܐ ܗܵܘ̇ ܕܬܼܵܘܕܝܼܬܼܵܐ ܕܲܡܒܲܪܟܼܝܼܢ ܚ̄ܢܲܢ : ܠܵܐ ܗ̄ܘ̣ܵܐ ܫܵܘܬܵܦܘܼܬܼܵܐ ܐܝܼܬܼܵܘܗܝ ܕܲܕܼܡܹܗ ܕܲܡܫܝܼܚܵܐ ؟ ܘܠܲܚܡܵܐ ܗܵܘ̇ ܕܩܵܨܝܢ ܚ̄ܢܲܢ : ܠܵܐ ܗ̄ܘ̣ܵܐ ܫܵܘܬܵܦܘܼܬܼܵܐ ܐܝܼܬܼܵܘܗܝ ܕܦܲܓܼܪܹܗ ܕܲܡܫܝܼܚܵܐ ؟ ܘܬܼܘܼܒܼ : ܗܵܘ̇ ܕܲܡܩܲܕܸܫ ܘܗܵܢܘܿܢ ܕܐܸܬܼܩܲܕܲܫܘ : ܡ̣ܢ ܚܲܕܼ ܐܸܢܘܿܢ ܟܠܗܘܿܢ . ܡܸܛܠ ܗܵܢܵܐ ܠܵܐ ܒܗܸܬܼ ܕܢܸܩܪܸܐ ܐܸܢܘܿܢ ܐܲܚܵܘ̈ܗܝ ܟܲܕܼ ܐܸܡܲ݁ܪ : ܕܐܹܤܲܒܲܪ ܫܡܵܟܼ ܠܐܲܚܲܝ̈ : ܘܲܒܼܓܼܵܘ ܟܢܘܼܫܬܼܵܐ ܐܹܫܲܒܿܚܵܟܼ . ܘܬܼܘܼܒܼ : ܕܐܸܢܵܐ ܐܸܗܘܸܐ ܬܟܼܝܼܠ ܥܠܵܘܗܝ . ܘܬܼܘܼܒܼ : ܗܵܐ ܐܸܢܵܐ ܘܲܒܼ̈ܢܲܝܵܐ ܕܝܲܗ̣̄ܒܼ ܠܝܼ ܐܲܠܵܗܵܐ . ܡܸܛܠ ܗܵܟܹܝܠ ܕܲܒܼ̈ܢܲܝܵܐ ܐܸܫܬܵܘܬܲܦܘ ܒܒܸܤܪܵܐ ܘܲܕܼܡܵܐ : ܐܵܦ ܗ̤ܘ ܒܵܗ̇ ܒܲܕܼܡܘܼܬܼܵܐ ܐܸܫܬܵܘܬܲܦ ܒܗܹܝܢ ܒܗܵܠܹܝܢ . ܡܸܛܠ ܗܵܟܹܝܠ ܕܲܫܡܵܐ ܗܵܢܵܐ ܡܸܬܼܩܪܸܐ ܥܲܠ ܐ̄ܢܵܫܵܐ ܕܛܲܡܲܐ ܘܲܡܤܲܝܲܒܼ : ܘܬܼܘܼܒܼ ܥܲܠ ܓܵܘܵܐ : ܘܬܼܘܼܒܼ ܥܲܠ ܫܵܘܬܵܦܘܼܬܼܵܐ : ܐܵܪܵܐ ܠܗܵܕܹܐ ܩܪܵܝܵܬܼܵܐ ܕܢܵܦ̇ܠܵܐ ܥܲܠ ܬܠܵܬܼ ܚܲܫ̈ܚܵܢ : pb. 45 ܘܠܵܐ ܡܦܲܪܫܵܐ ܠܘܼܩܒܲܠ ܐܲܝܢܵܐ ܪܸܥܝܵܢܵܐ ܐܲܡ̣ܪܵܗ̇ ܫܠܝܼܚܵܐ ܘܤܵܡ̣ : ܕܡܸܛܠ ܗܵܕܹܐ ܕܵܝ̇ܫܝܼܢ ܠܲܒܼܪܹܗ ܕܠܲܠܵܗܵܐ : ܐܲܝܕܵܐ ܗ̣̄ܝ ܚܲܬܿܝܼܬܿܬܵܐ ܡ̣ܢ ܗܵܠܹܝܢ ܬܠܵܬܼ ؟ ܤܘܿܦܪܘܿܢܝܘܿܣ . ܠܘܼܩܒܲܠ ܐܲܝܠܹܝܢ ܕܚܵܫ̇ܒܿܝܼܢ ܠܹܗ : ܕܠܵܘ ܥܲܠ ܐܲܦܲܝ̈ܢ : ܐܸܠܵܐ ܒܡܵܘܬܵܐ ܕܝܼܠܹܗ ܐܲܝܟܼ ܟܠܢܵܫ ܡܝܼܬܼ . ܘܐܲܝܟܼ ܚܲܕܼ ܡ̣ܢ ܒܢܲܝ̈ ܐ̄ܢܵܫܵܐ ܗ̄ܘ̣ܵܐ : ܘܐܵܦ ܟܲܕܼ ܚܲܝ ܘܐܵܦ ܟܲܕܼ ܡܝܼܬܼ : ܘܡܸܕܸܡ ܝܲܬܿܝܼܪܵܐ ܠܵܐ ܩܢܸܐ ܗ̄ܘ̣ܵܐ . ܘܠܵܐ ܝܵܕܼܥ̇ܝܼܢ ܕܲܒܼܪܹܗ ܗ̄ܘ̣ ܕܐܲܠܵܗܵܐ : ܘܲܕܼܡܹܗ ܕܡܵܐ ܗ̄ܘ̣ ܕܐܲܠܵܗܑܵܐ : ܘܠܵܐ ܗ̄ܘ̣ܵܐ ܕܒܲܪܢܵܫܵܐ . ܢܸܤܛܘܿܪܝܼܣ . ܐܵܪܵܐ ܗܵܕܹܐ ܐܵܡ̇ܪܝܼܢ ܐܢ̄ܬܿܘܿܢ : ܕܦܲܓܼܪܵܐ ܘܲܕܼܡܵܐ ܐܘܼܤܝܼܵܐ ܕܲܒܼܪܵܐ ܕܐܲܠܵܗܵܐ ܐܝܼܬܲܗܘܿܢ ؟ ܐܵܘ ܕܡ̣ܢ ܐܘܼܤܝܼܵܐ ܐ̄̈ܢܵܫܵܝܵܬܐ ܐܝܼܬܼܵܘܗܝ ܦܲܓܼܪܵܐ ܘܲܕܼܡܵܐ : ܘܲܗܘ̤ܵܘ ܟܝܵܢܵܐ ܕܐܲܠܵܗܘܼܬܼܵܐ ؟ ܒܸܤܪܵܐ ܓܹܝܪ ܠܵܐ ܐܝܼܬܼܵܘܗܝ ܒܸܤܪܵܐ : ܐܲܝܟܼ ܕܐܵܡ̇ܪܝܼܢ ܐܢ̄ܬܿܘܿܢ : ܡܸܛܠ ܕܐܸܫܬܲܚܠܲܦ ܠܹܗ ܒܝܲܕܼ ܡܘܼܙܵܓܼܵܐ ܘܲܚܕܼܵܝܘܼܬܼܵܐ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܘܛܘܼܒܼܵܢܵܐ ܫܠܝܼܚܵܐ : ܟܲܕܼ ܡܒܲܙܲܚ ܗ̄ܘ̣ܵܐ ܪܵܘܪܒܼܵܐܝܼܬܼ ܒܐܲܝܠܹܝܢ ܕܡܵܘܕܹܝܢ ܗ̄ܘ̣ܵܘ ܦܲܓܼܪܹܗ ܘܲܕܼܡܹܗ : ܘܲܠܗܵܢܵܐ ܛܲܡܐܵܐ ܡܲܤܒܲܪܝܼܢ ܗ̄ܘ̣ܵܘ ܕܐܝܼܬܼܵܘܗܝ : ܐܲܡ̣ܪܵܗ̇ . ܤܘܿܦܪܘܿܢܝܘܿܣ . ܠܵܘ ܠܘܼܩܒܲܠ ܐܲܝܠܹܝܢ ܕܟܼܠ ܟ̱ܠܹܗ ܠܵܐ ܡܵܘܕܹܝܢ ܦܲܓܼܪܵܐ ܒܲܫܪܵܪܵܐ : ܘܠܵܘ ܠܘܼܩܒܲܠ ܐܲܝܠܹܝܢ ܕܲܡܫܲܚ̱ܠܦܝܼܢ ܐܵܘ ܡܚܲܒܿܠܝܼܬ ܠܐܘܼܤܝܼܵܐ ܕܒܸܤܪܵܐ ܐܲܝܟܼ ܕܲܒܼܢܘܼܪܵܐ : ܐܵܘ ܠܐܘܼܤܝܼܵܐ ܕܒܸܤܪܵܐ ܛܲܡ̱ܐܬܼܵܐ ܒܝܲܕܼ ܡܘܼܙܵܓܼܵܐ : ܐܸܡ݂ܲܪ ܗܵܠܹܝܢ . ܐܸܠܵܐ ܠܘܼܩܒܲܠ ܐܝܠܹܝܢ ܕܡܵܘܕܹܝܢ ܒܸܤܪܵܐ ܘܲܕܼܡܵܐ : ܘܲܠܗܵܢܵܐ ܕܓܼܵܘܵܐ ܚܫ̇ܒܿܝܼܢ ܠܹܗ . pb. 46 ܢܸܤܛܘܿܪܝܼܣ . ܐܲܝܟܼ ܕܡܸܬܼܚܲܙܝܐ ܠܝܼ : ܠܵܘ ܠܘܼܩܒܲܠ ܗܵܠܹܝܢ ܠܵܚܹ̈ܡ ܝܲܬܿܝܼܪܵܐܝܼܬܼ ܪܸܥܝܵܢܵܐ ܕܲܠܒܼܝܼܟܼ ܐܲܢ̄ܬܿ : ܐܸܠܵܐ ܠܐܲܝܠܹܝܢ ܕܲܡܫܲܚ̱ܠܦܝܼܢ ܠܐܘܼܤܝܼܵܐ ܕܐܲܠܵܗܵܐ ܠܲܟܼܝܵܢܵܐ ܕܒܸܤܪܵܐ ܘܲܕܼܡܵܐ : ܟܲܕܼ ܠܵܐ ܤܵܒܼ̇ܪܝܼܢ ܕܐܘܼܤܝܼܵܐ ܕܒܸܤܪܹܗ ܘܲܕܼܡܹܗ ܕܡܵܪ̈ܲܢ : ܕܓܼܵܘܵܐ ܐܝܼܬܹܝܗ̇ . ܐܸܠܵܐ ܕܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܹܝܗ̇ : ܘܠܵܘ ܡ̣ܢ ܒܢܲܝ̈ܬܵܫܵܐ . ܤܘܿܦܪܘܿܢܝܘܿܣ . ܡܵܕܹܝܢ ܠܗܵܠܹܝܢ ܠܵܐ ܙܵܕܹܩ ܠܲܡܦܲܢܵܝܘܼ ܦܸܬܼܓܼܵܡܵܐ : ܐܸܠܵܐ ܠܡܲܟܿܤܵܢܘܼܬܼܵܐ : ܥܲܠ ܕܐܸܬܼܚܲܫܲܚܘ ܒܡܸܠܹ̈ܐ ܕܕܲܠܩܘܼܒܼܠܵܐ . ܐܸܡܲܪ ܕܹܝܢ ܡܸܟܸܿܝܠ ܥܲܠ ܐܲܝܠܹܝܢ ܕܡܲܤܒܿܪܝܼܢ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܗܘ̤ܵܐ ܒܸܤܪܵܐ . ܡܡ . ܕܐܲܝܟܲܢܵܐ ܙܵܕܸܩ ܠܡܸܤܬܲܟܵܠܘܼ ܠܗܵܝ̇ : ܕܗܵܘ̇ ܕܲܡܩܲܕܸܫ ܘܗܵܢܘܿܢ ܕܡܸܬܼܩܲܕܫܝܼܢ : ܡ̣ܢ ܚܲܕܼ ܐܢܘܿܢ ܟܠܗܘܿܢ . ܢܸܤܛܘܿܪܝܼܣ . ܛܲܥܝܵܐ ܠܵܟܼ : ܕܬܲܪܬܹܝܢ ܕܕܲܠܩܘܼܒܼܠܵܐ ܠܵܐ ܐܸܡ݂ܲܪ ܫܠܝܼܚܵܐ . ܗܵܕܹܐ ܓܹܝܪ ܒܨܸܵܐ : ܕܡ̣ܢ ܚܲܕܼ ܢܸܗܘܸܐ ܗܵܘ̇ ܕܲܡܩܲܕܼܫ ܘܗܵܢ̇ܘܿܢ ܕܡܸܬܼܩܲܕܫܝܼܢ . ܘܐܲܚܹ̈ܐ ܕܡ̣ܢ ܚܕܼܵܐ ܐܘܼܤܝܼܵܐ : ܘܠܵܘ ܡ̣ܢ ܐ̄ܚܪܹܬܼܵܐ ܘܲܐ̄ܚܪܹܬܼܵܐ : ܘܲܒܼܢܵܘ̈ܗܝ ܐܲܝܟܼ ܡ̇ܢ ܕܡܸܢܹܗ ܫܵܘ̇ܚܝܼܢ : ܟܲܕܼ ܐܵܡܲ݁ܪ ܗܵܟܲܢܵܐ : ܗܵܘ̇ ܓܹܝܪ ܕܲܡܩܲܕܼܫ ܘܗܵܢ̇ܘܿܢ ܕܡܸܬܼܩܲܕܫܝܼܢ ܡ̣ܢ ܚܲܕܼ ܐܸܢܘܿܢ ܟܠܗܘܿܢ . ܡܵܕܹܝܢ : ܐܵܦ ܕܡܵܐ ܗܵܘ̇ ܕܒܹܗ ܐܸܬܼܩܲܕܲܫܢܲܢ ܘܥܲܠ ܐܲܦܲܝ̈ܢ ܐܸܬܼܐ̱ܫܸܕܼ : ܡ̣ܢ ܚܲܕܼ ܐܝܼܬܼܵܘܗܝ . ܘܲܒܼܗܵܕܹܐ ܐܵܦ ܐܲܚܵܘ̈ܗܝ ܐܝܼܬܲܝܢ : ܐܲܝܟܼ ܕܡ̣ܢ ܚܲܕܼ ܐܲܒܼܵܐ . ܬܘܼܒܼ ܕܹܝܢ ܐܵܦ ܒܢܵܘ̈ܗܝ : ܐܲܝܟܼ ܐܲܝܠܹܝܢ ܕܐܘܼܤܝܼܵܐ ܚܕܼܵܐ ܩܢܹܝܢ : ܗܵܝ̇ ܕܒܼܵܗ̇ ܐܵܦ ܒܢܲܝ̈ܵܐ ܐܝܼܬܲܝܢ . ܠܵܐ ܓܹܝܪ ܐܝܼܬܼ ܠܹܗ ܠܐܲܠܵܗܵܐ ܡܸܠܬܼܵܐ ܗܵܝ̇ ܕܗ̤ܘ ܘܲܚܢܲܢ ܡ̣ܢ ܚܲܕܼ ܢܸܗܘܸܐ : pb. 47 ܐܵܘ ܒܢܲܝ̈ ܕܡܘܼܬܹܗ ܢܸܬܼܩܪܸܐ : ܕܡܸܛܠ ܗܵܕܹܐ ܢܸܗܘܸܐ ܐܲܚܵܘ̈ܗܝ . ܒܗܵܝ̇ ܕܥܸܠܬܼܵܐ ܕܲܕܼܡܘܼܬܼܵܐ ܠܲܝܬܿ ܠܲܢ : ܐܲܝܟܼ ܕܐܲܚܹ̈ܐ ܕܡ̣ܢ ܐܲܒܼܵܐ ܚܲܕܼ . ܘܠܵܐ ܬܘܼܒܼ ܕܢܸܗܘܸܐ ܚܢܲܢ ܒܢܵܘ̈ܗܝ : ܒܲܕܼܠܵܘ ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܡܸܫܬܵܘܬܿܦܝܼܢܲܢ . ܟܲܕܼ ܡܩܲܛܪܸܓܼ ܗܵܟܹܝܠ ܠܐܲܝܠܹܝܢ ܕܠܵܐ ܡܸܬܿܛܦܝܼܤܝܼܢ ܠܲܡܩܲܒܵܠܘܼ : ܕܲܕܼܡܵܐ ܕܲܒܼܢܲܝ̈ܢܵܫܵܐ ܡܸܫܟܲܚ ܠܲܡܩܲܕܵܫܘܼ : ܘܤܵܒܼ̇ܪܝܼܢ ܕܛܲܡܐܵܐ ܐܝܼܬܼܵܘܗܝ : ܐܲܝܟܼ ܡ̇ܢ ܕܲܕܡܵܐ ܐܝܼܬܼܵܘܗܝ ܕܒܲܪܢܵܫܵܐ : ܘܡܸܛܠ ܗܵܢܵܐ ܛܲܡܐܵܐ ܚܵܫ̇ܒܿܝܼܢ ܠܹܗ ܠܲܕܼܡܵܐ ܕܲܕܝܵܬܹܩܹܐ ܗܵܘ̇ ܕܒܹܗ ܐܸܬܼܩܲܕܲܫܢܲܢ : ܘܐܸܫܬܵܘܙܲܒܼ̄ܢ ܡ̣ܢ ܡܵܘܬܵܐ ܒܝܲܕܼ ܡܵܘܬܵܐ ܫܲܪܝܼܪܵܐ ܕܒܲܪܢܵܫܵܐ : ܐܸܡ݂ܲܪ ܛܘܼܒܼܵܢܵܐ ܦܵܘܠܘܼܣ ܗܵܠܹܝܢ . ܘܲܒܼܗܵܕܹܐ ܐܵܡܲ݁ܪ ܠܲܢ ܕܡ̣ܢ ܚܲܕܼ ܐܝܼܬܲܝܢ : ܘܲܒܼܗܵܕܹܐ ܩܵܪܹܐ ܠܲܢ ܐܲܚܵܘ̈ܗܝ : ܡܸܛܠ ܟܝܵܢܵܐ ܗܵܘ̇ ܕܡ̣ܢ ܐܲܒܼܵܗܲܝ̈ܢ ܐܸܬܼܝܼܠܸܕܼ : ܐܵܦ ܡܝܼܬܼ ܚܠܵܦܲܝܢ . ܒܗܵܝ̇ ܓܹܝܪ ܕܐܸܬܼܝܼܠܸܕܼ : ܡ̣ܢ ܓܸܢܤܲܢ ܐܝܼܬܼܵܘܗܝ : ܘܟܼܠܲܢ ܡ̣ܢ ܚܲܕܼ . ܒܗܵܝ̇ ܕܹܝܢ ܕܡܝܼܬܼ ܥܲܠ ܐܲܦܲܝ̈ܢ : ܘܚܲܕܼܬܼ ܒܠܵܐ ܡܵܝܘܿܬܼܘܼܬܼܵܐ ܘܠܵܐ ܡܸܬܼܚܲܒܿܠܵܢܘܼܬܼܵܐ ܠܬܼܘܼܩܵܢܵܐ ܕܲܥܬܼܝܼܕܼ . ܒܢܵܘ̈ܗܝ ܐܝܼܬܲܝܢ : ܒܕܐܝܼܬܼܵܘܗܝ ܐܲܒܼܵܐ ܕܥܵܠܡܵܐ ܕܲܥܬܼܝܼܕܼ . ܘܡܸܛܠ ܗܵܢܵܐ : ܠܵܘ ܠܲܚܕܼܵܐ ܚܲܕܼ ܦܲܓܼܪܵܐ ܐܝܼܬܲܝܢ ܟ̱ܠܲܢ ؟ ܟ̱ܠܲܢ ܓܹܝܪ ܡ̣ܢ ܗܵܘ̇ ܗ̄ܘ̣ ܚܲܕܼ ܠܲܚܡܵܐ ܢܵܤ̇ܒܿܝܼܢ ܚ̄ܢܲܢ : ܒܗܵܘ̇ ܕܲܡܫܵܘܬܸܦ ܠܲܢ ܒܹܗ ܟܲܕܼ ܒܹܗ ܒܲܕܼܡܵܐ ܐܵܦ ܒܒܸܤܪܵܐ : ܕܐܝܼܬܲܝܗܘܿܢ ܡܸܢܹܗ ܟܲܕܼ ܡܸܢܹܗ ܕܲܟܼܝܵܢܵܐ : ܘܡܸܫܬܵܘܬܿܦܝܼܢܲܢ ܠܹܗ ܒܲܩܝܵܡܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ ܘܲܒܼܠܵܐ ܡܵܝܘܿܬܼܘܼܬܼܵܐ . ܗܵܟܲܢܵܐ ܐܝܼܬܲܝܢ ܠܹܗ : ܐܲܝܟܲܢܵܐ ܕܐܝܼܬܼܵܘܗܝ ܠܲܚܡܵܐ ܦܲܓܼܪܹܗ . ܐܲܝܟܲܢܵܐ ܠܲܡ ܕܚܲܕܼ ܗ̄ܘ̣ ܠܲܚܡܵܐ ܗܵܘ̇ : pb. 48 ܗܵܟܲܢܵܐ ܟ̱ܠܲܢ ܚܲܕܼ ܚܢܲܢ ܦܓܲܪ : ܟ̱ܠܲܢ ܓܹܝܪ ܡ̣ܢ ܗܵܘ̄ ܗ̄ܘ̣ ܚܲܕܼ ܠܲܚܡܵܐ ܢܵܤܒܿܝܼܢܲܢ . ܡܐ . ܥܲܠ ܗܵܝ̇ : ܕܐܸܢ ܐܘܼܤܝܼܵܐ ܕܦܲܓܼܪܵܐ ܒܲܡܫܝܼܚܵܐ ܐܸܫܬܲܚ̱ܠܦܲܬ̤ ܠܐܲܠܵܗܘܼܬܼܵܐ : ܐܵܦ ܚܢܲܢ ܡܸܫܬܲܚ̱ܠܦܝܼܢܲܢ ܠܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܚܲܕܼ ܓܹܝܪ ܓܘܼܫܡܵܐ ܘܚܲܕܸ ܦܲܓܼܪܵܐ ܐܝܼܬܲܝܢ ܟ̱ܠܲܢ . ܡܵܕܹܝܢ ܐܵܦ ܚܢܲܢ ܠܒܸܤܪܹܗ ܐܸܫܬܲܚܠܲܦܢܲܢ : ܘܐܝܼܬܲܝܢ ܦܲܓܼܪܹܗ . ܘܠܵܐ ܡܸܟܹܝܠ ܐܝܼܬܲܢ ܦܲܓܼܪܵܐ ܘܲܕܼܡܵܐ ܕܒܲܪܢܵܫܵܐ : ܐܸܠܵܐ ܦܲܓܼܪܹܗ ܕܝܼܠܹܗ . ܚܲܕܼ ܗ̄ܘ̣ ܓܹܝܪ ܠܲܚܡܵܐ : ܡܸܛܠ ܗܵܢܵܐ ܟ̱ܠܲܢ ܚܲܕܼ ܚܢܲܢ ܦܓܲܪ : ܒܕܐܝܼܬܲܝܢ ܦܲܓܼܪܹܗ ܕܲܡܫܝܼܚܵܐ . ܐܲܢ̇ܬܿܘܿܢ ܠܲܡ ܕܹܝܢ ܦܲܓܼܪܹܗ ܐܲܢ̄ܬܿܘܿܢ ܕܲܡܫܝܼܚܵܐ : ܘܗܲܕܵܡܹ̈ܐ ܒܲܡ̈ܢܵܘܵܬܼܟܼܘܼܢ . ܠܡܵܐ ܒܫܘܼܚܠܵܦ ܐܘܼܤܝܼܵܐ ܐܝܼܬܼܵܘܗܝ ܠܲܚܡܵܐ ܦܲܓܼܪܹܗ ܕܲܡܫܝܼܚܵܐ ؟ ܐܵܘ ܚܢܲܢ ܦܲܓܼܪܹܗ ܒܫܘܼܚܠܵܦܵܐ ؟ ܐܵܘ ܦܲܓܼܪܹܗ ܕܲܒܼܪܹܗ ܕܐܲܠܵܗܵܐ ܚܲܕܼ ܐܝܼܬܼܵܘܗܝ ܒܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ؟ ܐܸܠܵܐ ܐܸܢ ܚܲܕܼ ܐܸܢܘܿܢ ܒܲܟܼܝܵܢܵܐ : ܠܲܝܬܿ ܡܸܟܹܝܠ ܠܲܚܡܵܐ : ܘܠܵܐ ܬܘܼܒܼ ܐܝܼܬܼܵܘܗܝ ܦܲܓܼܪܵܐ . ܫܠܝܼܚܵܐ ܕܹܝܢ : ܠܗܵܢ̇ܘܿܢ ܕܦܲܓܼܪܵܢ ܕܲܒܼܪܵܐ ܕܐܲܠܵܗܵܐ ܡܤܲܝܒܼܵܐ ܚܵܫ̇ܒܿܝܼܢ ܗ̄ܘ̣ܵܘ ܐܵܡܲ݁ܪ ܕܕܵܝ̇ܫܝܼܢ ܠܲܒܼܪܹܗ ܕܐܲܠܵܗܵܐ : ܒܗܵܝ̇ ܕܡܲܤܠܹܝܢ ܐܵܦ ܟܵܦ̇ܪܝܼܢ ܒܹܗ : ܠܵܘ ܥܲܠ ܐܲܝܠܹܝܢ ܕܡܵܘܕܹܝܢ ܒܦܲܓܼܪܵܐ ܕܡ̣ܢ ܟܵܝܵܢܵܐ ܗ̄ܘ̣ ܕܝܼܠܲܢ : ܡܸܬܼܚܲܫܒܼܝܼܢ ܠܹܗ ܡܤܲܝܒܼܵܐ . ܐܸܠܵܐ ܕܲܚܠܵܦ ܦܘܼܪܩܵܢܵܐ ܕܟܼܠܲܢ ܐܸܬܼܝܼܗܸܒܼ : ܒܕܐܝܼܬܼܵܘܗܝ ܕܲܟܼܝܵܐ ܘܲܕܼܠܵܐ ܡܘܼܡ : ܘܲܕܼܦܲܪܝܼܩ ܡ̣ܢ ܚܛܵܗܹ̈ܐ : ܗܵܘ̇ ܕܥܲܠ ܐܲܦܲܝ̈ ܚܛܵܗܲܝ̈ܢ ܟܠܗܘܿܢ ܡܵܘܬܵܐ ܩܲܒܸܿܠ̣ : ܘܲܗܘ̤ܵܐ ܐܲܝܟܼ ܩܘܼܪܒܵܢܵܐ ܠܐܲܠܵܗܵܐ . ܐܸܢ ܓܹܝܪ ܟ̱ܠܲܢ ܠܵܘ ܡ̣ܢ ܚܲܕܼ ܐܝܼܬܲܝܢ : ܠܵܐ ܐܲܚܵܘ̈ܗܝ ܘܠܵܐ ܒܢܲܝ̈ܵܐ ܕܝܼܠܹܗ pb. 49 ܟܹܐܢܵܐܝܼܬܼ ܐܸܬܼܩܪܝܼܢ ܚ̄ܢܲܢ : ܘܠܵܐ ܬܘܼܒܼ ܠܲܚܡܹܐ ܘܠܵܐ ܓܘܼܫܡܹܗ ܐܝܼܬܲܝܢ . ܐܸܢ ܕܹܝܢ ܟܠܗܹܝܢ ܗܵܠܹܝܢ ܐܝܼܬܲܝܗܹܝܢ ܫܲܪܝܼܪܵܐܝܬܼ ܕܲܡܫܝܼܚܵܐ : ܚܢܲܢ ܦܲܓܼܪܹܗ ܘܲܒܼܢܲܝ̈ ܟܝܵܢܹܐ ܐܝܼܬܲܝܢ . ܒܗܵܝ̇ ܕܗܵܢܵܐ ܡܸܕܸܡ ܐܝܼܬܲܝܢ : ܗܵܘ̇ ܡܵܐ ܕܐܵܦ ܐܘܼܤܝܼܵܐ ܕܦܲܓܼܪܹܗ ܐܝܼܬܹܝܗ̇ . ܘܐܵܦ ܗܵܠܹܝܢ ܐܸܬܼܝܼܕܲܥ ܒܝܲܕܼ ܡܸܠܹ̈ܐ ܕܕܘܿܓܡܵܐ ܕܝܼܠܗܘܿܢ : ܕܲܠܗܵܠܹܝܢ ܘܲܠܗܵܠܹܝܢ ܡܸܫܬܲܚ̱ܠܦܝܼܢ : ܒܕܲܫܪܵܪܵܐ ܠܵܐ ܩܢܹܝܢ . ܡܒ . ܠܘܼܩܒܲܠ ܐܲܝܠܹܝܢ ܕܐܵܡ̇ܪܝܼܢ : ܕܒܼܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܗܘ̤ܵܬܼ ܚܕܲܝܘܼܬܼܵܐ . ܘܲܚܠܵܦ ܟܝܵܢܵܐ ܕܐ̄ܢܵܫܘܼܬܼܵܐ : ܟܝܵܢܵܐ ܕܐܲܠܵܗܘܼܬܼܵܐ ܡܲܠܝ . ܡ̣ܢ ܗܵܠܹܝܢ ܬܘܼܒܼ ܓܘܼܕܵܐ ܐ̄ܚܪܹܬܼܵܐ ܩܵܡܲܬ̤ : ܕܲܒܼܡܸܕܸܡ ܕܵܡܹ̇ܝܢ ܠܗܘܿܢ : ܘܲܒܼܡܢܸܕܸܡ ܦܪܝܼܫܝܼܢ ܡܸܢܗܘܿܢ . ܫܵܠܡ̇ܝܼܢ ܕܹܝܢ ܐܵܦ ܠܐܵܪ̈ܝܢܹܐ : ܘܬܼܘܼܒܼ ܤܵܕܩ̇ܝܼܢ ܡܸܢܗܘܿܢ . ܒܙܢܵܐ ܕܹܝܢ ܐ̄ܚܪܹܢܵܐ : ܠܵܒܼܫ̇ܝܼܢ ܦܲܪܨܘܿܦܵܐ ܕܐܵܪ̈ܬܵܕܘܿܟܿܤܹܐ : ܟܲܕܼ ܐܵܦ ܡ̣ܢ ܗܵܢܵܐ ܡܸܢܕܪܹܫ ܡܸܬܼܪܲܚܩܝܼܢ . ܘܲܒܒܼܗܵܕܹܐ : ܒܹܗ ܒܟܼܘܼܤܪܗܵܢܵܐ ܕܩܲܕܼܡܵܝܹ̈ܐ ܢܵܦ̇ܠܝܼܢ . ܡܵܘܕܹܝܢ ܕܹܝܢ ܒܦܲܓܼܪܹܗ ܕܡܵܪܲܢ : ܕܡ̣ܢ ܟܝܵܢܵܐ ܕܐܲܒܼܵܗܲܝ̈ܢ ܐܝܼܬܼܵܘܗܝ . ܘܲܒܼܗܵܕܹܐ : ܡܸܬܿܕܲܡܹܝܢ ܠܗܵܢܘܿܢ ܕܲܩܕܼܵܡ ܩܲܠܝܼܠ ܐܸܡܲܪܢܲܢ ܠܘܼܩܒܲܠܗܘܿܢ . ܦܪܝܼܫܝܼܢ ܕܹܝܢ ܡܸܢܗܘܿܢ : ܒܲܕܼ ܟܵܦܪܝܼܢ ܒܡܸܫܬܲܚܠܦܵܢܘܼܬܼܵܐ ܕܒܸܤܪܵܐ ܠܐܘܼܤܝܼܵܐ ܕܐܲܠܵܗܘܼܬܼܵܐ : ܘܲܡܩܲܒܿܠܝܼܢ ܚܕܼܵܝܘܼܬܼܵܐ ܕܠܵܐ ܡܘܼܙܵܓܼܵܐ ܘܲܕܼܠܵܐ ܒܘܼܠܒܵܠܵܐ . ܫܵܪܟܿܝܼܢ ܕܹܝܢ ܠܘܵܬܼ ܐܵܪ̈ܝܵܢܹܐ : ܒܗܵܝ̇ ܕܲܠܚܲܕܼ ܟܝܵܢܵܐ ܐܵܡ̇ܪܝܼܢ ܕܲܗܘ̤ܵܬܼ ܚܕܼܵܝܘܼܬܼܵܐ . ܠܵܘ ܒܫܘܼܚܠܵܦ ܐܘܼܤܝܼܵܐ : ܐܸܠܵܐ ܒܟܼܘܼܢܵܫܵܐ ܘܲܒܼܪܘܼܟܵܒܼܵܐ ܟܝܵܢܵܝܵܐ . ܐܲܝܟܲܢܵܐ ܕܢܲܦܫܵܐ ܘܦܲܓܼܪܵܐ ܡܸܬܼܟܲܢܫܝܼܢ ܠܲܟܼܝܵܢܵܐ ܚܲܕܼ : ܘܡ̣ܢ ܩܛܝܼܪܵܐ ܟܝܵܢܵܝܵܐ ܚܵܫܵܐ ܢܲܦܫܵܐ ܟܝܵܢܵܐܝܼܬܼ ܚܲܫܹ̈ܐ ܕܦܲܓܼܪܵܐ : pb. 50 ܘܦܲܓܼܪܵܐ ܚܲܫܹ̈ܐ ܕܢܲܦܫܵܐ . ܗܵܢ̇ܘܿܢ ܕܟܼܠܚܲܕܼ ܚܲܕ ܡܸܢܗܘܿܢ ܒܲܟܼܝܵܢܹܗ ܠܵܐ ܡܨܸܐ ܠܲܡܩܲܒܵܒܠܘܼ : ܒܲܟܼܢܘܼܫܝܵܐ ܟܝܵܢܵܝܵܐ ܩܲܒܸܿܠ̣ ܒܡܘܼܙܵܓܼܵܐ ܐܲܝܟܲܢܵܐ ܐܵܦ ܠܚܲܫܹ̈ܐ ܐܵܦ ܠܡܲܥܒܿܕܵܢܘܼܬܼܵܐ ܒܲܚܕܼܵܐ ܪܲܓܿܘܼܫܬܼܵܢܘܼܬܼܵܐ . ܠܵܘ ܟܲܟܼ ܒܓܸܝܵܢܵܐ ܘܒܲܚܫܲܚܬܼܵܐ ܥܲܒܼܕܘܼܗ̇ ܠܲܚܕܼܵܝܘܼܬܼܵܐ : ܐܸܠܵܐ ܒܩܲܛܝܼܪܵܐ ܟܝܵܢܵܝܵܐ ܒܲܟܼܝܵܢܵܐ ܚܵܫܘܿܫܵܐ . ܘܲܠܗܵܕܹܐ ܐܵܡ̇ܪܝܼܢ ܕܲܗܘ̤ܵܬܼ ܚܕܼܵܝܘܼܬܼܵܐ : ܕܲܠܡܲܥܒܿܕܼܵܢ̈ܘܵܬܼܗܘܿܢ ܘܲܠܚܲܫܲܝ̈ܗܘܿܢ ܟܝܵܢܵܐܝܼܬܼ ܢܸܫܬܵܘܬܿܦܘܼܢ . ܬܘܼܒܼ ܕܹܝܢ ܦܪܝܼܫܝܼܢ ܡ̣ܢ ܐܵܪ̈ܝܵܢܹܐ : ܒܲܕܼ ܐܵܡ̇ܪܝܼܢ ܦܲܓܼܪܵܐ ܘܢܲܦܫܵܐ ܕܚܲܝܵܬܼܵܐ : ܘܐܲܠܵܗܵܐ ܡܸܠܬܼܵܐ ܒܲܪ ܟܝܵܢܵܐ ܗ̄ܘ̣ ܕܐܲܒܼܵܐ . ܘܠܵܘ ܒܦܘܼܩܕܵܢܵܐ : ܐܸܠܵܐ ܒܨܒܼܝܵܢܹܗ ܕܝܼܠܹܗ ܤܲܝܒܲܪ ܚܕܼܵܝܘܼܬܼܵܐ ܕܥܲܡ ܟܝܵܢܵܐ ܟܝܵܢܵܐܝܼܬܼ : ܐܲܝܟܼ ܕܲܠܟܼܠܗܘܿܢ ܚܲܫܹ̈ܐ ܕܲܟܼܝܵܢܵܐ ܐ̄ܢܵܫܵܐ ܢܩܲܒܸܿܠ ܥܲܠ ܐܲܦܲܝ̈ܢ . ܠܵܘ ܒܲܟܼܝܵܢܵܐ ܐ̄ܚܪܹܢܵܐ : ܐܸܠܵܐ ܒܕܼܝܼܠܹܗ . ܐܵܦܘܿܠܝܼܢܵܪܸ̈ܤܛܹܐ . ܠܵܘ ܠܲܡ ܡܤܲܟܵܡܘܼ ܤܲܟܿܡܹܗ ܠܦܘܼܪܩܵܢܲܢ ܒܐܸܤܟܹܿܡܵܐ : ܐܵܘ ܒܫܘܼܚܠܵܦ ܕܡܘܼܬܼܵܐ : ܐܵܘ ܒܫܘܼܚܠܵܦ ܐܘܼܤܝܼܵܐ : ܐܲܝܟܼ ܕܠܵܐ ܢܸܚܲܫ ܚܲܫܲܝ̈ܢ ܒܲܟܼܝܵܢܵܐ ܕܝܼܠܹܗ . ܗܵܕܹܐ ܓܹܝܪ : ܕܗܵܘ̇ ܕܠܵܐ ܨܒܼܵܐ ܕܢܼܬܼܒܲܪܢܲܫ ܐܝܼܬܹܝܗ̇ : ܒܲܟܼܝܵܢܵܐ ܓܹܝܪ ܗܘ̤ܵܐ ܒܲܪܢܵܫܵܐ : ܐܸܠܵܐ ܐܸܢ ܡܸܛܠ ܕܠܑܵ ܨܒ̣ܵܐ : ܐܵܘ ܡܸܛܠ ܕܠܵܐ ܡܸܫܟܿܚܵܐ ܗ̄ܘ̣ܵܬܼ ܕܢܸܥܘܿܠ ܐܲܝܟܵܐ ܕܐܝܼܬܼ ܡܲܕܥܵܐ : ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܐܸܬܼܚܲܝܲܕܼ ܠܢܲܦܫܵܐ ܪܵܓܼܘܿܫܬܼܵܐ ܘܚܲܝܵܬܼܵܐ ܘܲܐܦܲܓܼܪܵܐ : ܐܲܝܟܼ ܕܵܢܫܲܡܠܸܐ ܘܲܢܡܲܠܸܐ ܟܝܵܢܵܐ ܕܒܲܪ ܐ̄ܢܵܫܵܐ : ܕܢܸܚܲܫ ܚܲܫܵܐ ܟܝܵܢܵܝܵܐ ܕܝܵܢܵܐܝܼܬܼ : ܘܲܕܼܢܸܫܬܿܠܸܡ ܠܡܵܘܬܵܐ ܟܝܵܢܵܐܝܼܬܼ ܡ̣ܢ ܠܵܐ ܚܵܫܘܿܫܘܼܬܼܵܐ ܘܠܵܐ ܡܵܝܘܿܬܼܘܼܬܼܵܐ ܒܲܟܼܝܵܢܵܐ ܕܢܲܦܫܵܐ ܘܲܕܼܦܼܓܼܪܵܐ : ܡ̣ܢ pb. 51 ܠܵܐ ܟܝܵܢܵܐ ܗܘ̤ܵܐ ܘܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ . ܠܵܐ ܗ̄ܘ̣ܵܐ ܒܒܲܪܢܵܫܵܐ ܗܘ̤ܵܐ : ܐܸܠܵܐ ܒܲܪܢܵܫܵܐ ܗ̄ܘ̣ܵܐ ܫܲܪܝܼܪܵܐܝܼܬܼ . ܒܕܲܬܘ̤ܵܐ ܥܲܡ ܟܝܵܢܵܐ ܕܒܲܪܢܵܫܵܐ : ܘܐܲܤܝܼܪ ܗ̄ܘ̣ܵܐ ܒܢܲܦܫܵܐ ܘܲܒܼܦܲܓܼܪܵܐ : ܐܲܝܟܼ ܕܲܠܫܘܼܡܠܵܝܵܐ ܘܠܵܘ ܠܲܥܤܘܼܪܝܵܐ . ܥܵܪܹܩ ܓܹܝܪ ܗܵܘ̇ ܕܥܵܪܲ݁ܪ ܡ̣ܢ ܗܵܘ̇ ܕܒܹܗ ܥ̣ܡܲܪ : ܘܠܵܐ ܟܝܵܢܵܐ ܘܠܵܐ ܫܘܼܡܵܗܵܐ ܡܩܲܒܸܿܠ ܕܗܵܘ̇ ܡܵܐ ܕܒܹܗ ܥ̣ܡܲܪ . ܘܡܸܛܠ ܗܵܢܵܐ : ܟܲܕܼ ܒܟܼܠܗܘܿܢ ܩܲܕܝܼ̈ܫܹܐ ܥ̣ܡܲܪ : ܘܠܵܐ ܒܚܲܕܼ ܡܸܢܗܘܿܢ ܡܸܬܼܐܲܡܪܵܐ ܕܐܸܬܼܒܲܪܢܲܫ ܘܲܗܘ̤ܵܐ ܒܲܪܢܵܫܵܐ : ܐܸܠܵܐ ܐܸܢ ܐܸܡ݂ܲܬܼܝ ܕܲܗܘ̤ܵܐ ܫܲܪܝܼܪܵܐܝܼܬܼ ܒܲܪܢܵܫܵܐ : ܠܫܘܼܡܠܵܝܵܐ ܟܝܵܢܵܐ ܕܲܟܼܝܵܢܵܐ ܕܒܲܪܢܵܫܵܐ : ܟܲܕܼ ܐܸܬܼܩܲܝܲܡ ܡܲܕܥܵܐ ܡܕܲܒܿܪܵܢܵܐ ܒܦܲܓܼܪܵܐ ܘܲܒܼܢܲܦܫܵܐ ܟܝܵܢܵܐܝܼܬܼ : ܘܩܲܝܸܡ ܕܠܵܐ ܢܸܤܬܿܒܲܪ ܕܐܲܝܟܼ ܕܲܒܼܒܲܪܢܵܫܵܐ ܥ̣ܡܲܪ : ܐܸܠܵܐ ܕܲܠܫܘܼܡܠܵܝܵܐ ܕܲܟܼܝܵܢܵܐ ܐ̄ܢܵܫܵܝܵܐ ܐܸܬܼܚܲܝܲܕܼ . ܗܵܠܹܝܢ ܗܵܟܹܝܠ ܐܝܼܬܲܝܗܹܝܢ ܕܗܵܠܹܝܢ . ܐܲܝܠܹܝܢ ܕܹܝܢ ܕܨܵܒܹ̇ܝܢ ܕܝܲܬܿܝܼܪ ܢܸܬܼܢܲܩܦܘܼܢ ܒܐܵܪ̈ܬܵܕܘܿܟܿܤܹܐ : ܝܵܗ̇ܒܿܝܼܢ ܠܹܗ ܦܲܓܼܪܵܐ ܐܵܦ ܢܲܦܫܵܐ ܝܲܕܘܼܥܬܼܵܢܝܼܬܼܵܐ : ܘܠܲܚܕܼܵܝܘܼܬܼܵܐ ܕܚܲܕܼ ܟܝܵܢܵܐ ܫܵܠܡ̇ܝܼܢ ܒܫܘܼܡܠܵܝܵܐ ܕܲܟܼܝܵܢܵܐ : ܘܐܲܟܼܙܢܵܐ ܕܦܲܓܼܪܵܐ ܘܢܲܦܫܵܐ ܘܡܲܕܥܵܐ ܫܘܼܡܠܵܝܵܐ ܐܸܢܘܿܢ ܕܲܟܼܝܵܬܢܵܐ ܕܒܲܪܢܵܫܵܐ : ܗܵܟܲܢܵܐ ܗܘ̤ܵܬܼ ܐܵܦ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܒܦܲܓܼܪܵܐ ܘܲܒܼܢܲܦܫܵܐ ܝܼܕܘܼܥܬܼܵܢܝܼܬܼܵܐ ܠܲܡܫܲܡܠܵܝܘܼ ܟܝܵܢܵܐ ܗܘ̤ܵܐ ܠܲܡ ܒܲܫܪܵܪܵܐ ܒܲܪܢܵܫܵܐ : ܟܲܕܼ ܐܝܼܬܼ ܠܹܗ ܠܲܟܼܝܵܢܵܐ ܟܠܗܹܝܢ ܕܒܲܪܢܵܫܵܐ . ܠܵܐ ܗ̄ܘ̣ܵܐ ܟܲܕܼ ܦܸܠܓܘܼܬܼ ܫܘܼܡܠܵܝܵܐ ܗ̄ܘ̣ : ܗܵܢܵܘ ܕܹܝܢ ܒܸܤܪܵܐ ܒܲܠܚܘܿܕܼ : ܐܵܘ ܢܲܦܫܵܐ ܕܚܲܝ̈ܘܼܬܼܵܐ . ܠܵܘ ܓܹܝܪ ܗܵܕܹܿܐ ܗ̄ܝ̣ ܕܲܗܘ̤ܵܐ ܒܲܪܢܵܫܵܐ : ܟܲܕܼ pb. 52 ܡܸܕܸܡ ܕܒܲܪܢܵܫܵܐ ܠܲܝܬܿ ܠܹܗ ܐܸܠܵܐ ܐܸܢ ܓܘܼܫܡܵܐ ܕܚܲܝ̈ܘܵܬܼܵܐ ܘܢܲܦܫܵܐ ܕܠܵܐ ܡܸܠܬܼܵܐ . ܐܸܠܵܐ ܢܲܦܫܵܐ ܡܠܝܼܠܬܼܵܐ : ܘܦܲܓܼܪܵܐ ܡܠܝܼܠܵܐ : ܘܚܲܝܘܬܼܵܐ ܡܠܝܼܠܬܼܵܐ : ܘܠܵܘ ܕܠܵܐ ܡܸܠܬܼܵܐ . ܟܠ ܓܹܝܪ ܐܲܝܠܹܝܢ ܕܲܠܫܘܼܡܠܵܝܵܐ ܕܲܟܼܝܵܢܵܐ ܡܸܬܼܟܲܢ̈ܫܵܢ : ܠܗܹܝܢ ܟܲܕܼ ܠܗܹܝܢ ܘܲܠܚܲܕܼ ܟܝܵܢܵܐ ܡܸܫܬܵܘ̈ܬܿܦܵܢ . ܡܸܫܬܵܘܬܲܦ ܓܹܝܪ : ܐܵܦ ܒܚܲܫܵܐ ܐܵܦ ܒܡܲܥܒܿܕܼܵܢܘܼܬܼܵܐ . ܡܓ . ܠܘܼܩܒܲܠ ܐܲܝܠܹܝܢ ܕܡܵܘܕܹܝܢ ܦܲܓܼܪܵܐ ܡܢܲܦܫܵܐ : ܘܢܲܦܫܵܐ ܝܼܕܥܬܼܵܬܝܼܬܼܵܐ : ܗܘ̤ܵܬܼ ܕܹܝܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܒܪܘܼܟܵܒܼܵܐ ܚܲܕܼ ܟܝܵܢܵܐ . ܢܸܤܛܘܿܪܝܼܣ . ܗܵܠܹܝܢ ܕܗܵܠܹܝܢ : ܠܘܵܬܼ ܗܵܢܘܿܢ ܛܵܒܼܵܐܝܼܬܼ ܡܸܬܼܐܲܡܪܵܢ : ܕܠܵܐ ܢܲܦܫܵܐ ܕܚܲܝ̈ܘܵܬܼܵܐ : ܘܠܵܐ ܬܘܼܒܼ ܓܘܼܫܡܵܐ ܕܢܲܦܫܵܐ ܕܠܵܐ ܡܸܠܬܼܵܐ ܐܝܼܬܼܵܘܗܝ ܦܲܓܼܪܵܐ ܕܒܲܪܢܵܫܵܐ : ܘܡܸܛܠ ܗܵܢܵܐ ܐܵܦܠܵܐ ܒܲܪܢܵܫܵܐ ܐܝܼܬܼܵܘܗܝ : ܗܵܘ̇ ܕܠܲܝܬܿ ܠܹܗ ܡܸܕܸܡ ܕܒܲܪܢܵܫܵܐ : ܠܵܐ ܢܲܦܫܵܐ ܘܠܵܐ ܦܲܓܼܪܵܐ ܘܠܵܐ ܐܲܠܵܗܘܼܬܼܵܐ . ܠܵܘ ܓܹܝܪ ܡ̣ܢ ܢܲܦܫܵܐ ܕܚܲܝ̈ܘܵܬܼܵܐ ܘܐܲܠܵܗܘܼܬܼܵܐ ܘܦܲܓܼܪܵܐ : ܩܵܐܹ̇ܡ ܟܝܵܢܵܐ ܕܒܲܪܢܵܫܵܐ . ܐܲܝܟܲܢܵܐ ܡܵܕܹܝܢ ܗܘ̤ܵܐ ܒܲܪ ܐ̄ܢܵܫܵܐ : ܒܲܟܼܢܘܼܫܝܵܐ ܕܐܲܝܠܹܝܢ ܕܠܵܐ ܥܵܒܼ̈ܕܵܢ ܟܝܵܢܵܐ ܕܿܒܲܪܢܵܫܵܐ ؟ ܐܸܠܵܐ ܬܸܢܗ̤ܘ ܕܟܼܒܲܪ ܟܝܵܢܵܐ ܐ̄ܚܪܹܢܵܐ ܗܘ̤ܵܐ ܚܠܝܼܛܵܐܝܼܬܼ ܠܒܲܪ ܡ̣ܢ ܟܝܵܢܵܐ ܕܝܼܠܲܢ . ܘܠܵܐ ܗܘ̤ܵܐ ܡܸܕܸܡ ܕܐܲܝܟܼ ܗܵܢܵܐ ܒܟܼܠ ܡܸܕܸܡ ܘܲܒܼܟܼܠ ܟܝܵܢܝܼ̈ܢ ܡ̣ܢ ܩܕܝܼܡ ܗܘ̤ܵܘ : ܘܲܗܘ̤ܵܐ ܗܵܫܵܐ ܡ̣ܢ ܒܵܬܲܪ ܕܐܸܫܬܡܠܝܲܬ̤ ܟ̱ܠܵܗ̇ ܒܪܝܼܬܼܵܐ : ܟܝܵܢܵܐ ܐ̄ܚܪܹܢܵܐ ܡ̣ܢ ܐܲܝܠܹܝܢ ܕܲܗ̤ܘܲܝ̈ : ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ . pb. 53 ܡܕ . ܥܲܠ ܗܵܝ̇ : ܕܐܸܢ ܗ̤ܝ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܠܚܲܕܼ ܟܝܵܢܵܐ ܗܘ̤ܵܬܼ : ܗ̤ܘ ܗܵܘ̇ ܚܲܕܼ ܟܝܵܢܵܐ ܠܵܐ ܐܝܼܬܼܵܘܗܝ ܠܵܐ ܕܐܲܠܵܗܵܐ ܘܠܵܐ ܕܒܲܪܢܵܫܵܐ : ܐܸܠܵܐ ܟܝܵܢܵܐ ܗ̄ܘ̣ ܐ̄ܚܪܹܢܵܐ ܕܲܡܢܲܟܼܪܲܝ ܡ̣ܢ ܟܠܗܘܿܢ ܟܝܵܢܹ̈ܐ . ܓܵܘܵܢܵܐܝܼܬܼ ܕܹܝܢ ܗܸܢܹܝܢ ܟܲܕܼ ܗܸܢܹܝܢ ܢܸܬܼܐܲܡܪ̈ܵܢ ܐܵܦ ܠܘܵܬܼ ܗܵܢܘܿܢ : ܕܲܠܗܵܘ̇ ܕܡ̣ܢ ܦܲܓܼܪܵܐ ܘܢܲܦܫܵܐ ܡܠܝܼܠܵܬܼܵܐ ܘܝܼܕܼܘܼܥܬܼܵܢܝܼܬܼܵܐ ܗܘ̤ܵܐ ܟܝܵܢܵܐ ܕܒܲܪܢܵܫܵܐ ܒܲܟܼܢܘܼܫܝܵܐ ܕܲܟܼܝܵܢܵܐ : ܠܗܵܢܵܐ ܡܸܤܬܲܟܿܠܝܼܢ ܚ̄ܢܲܢ ܘܐܵܡ̇ܪܝܼܢ ܚ̄ܢܲܢ ܒܲܪܢܵܫܵܐ : ܘܠܵܘ ܠܗܵܘ̇ ܕܡ̣ܢ ܐܲܠܵܗܘܼܬܼܵܐ ܘܢܲܦܫܵܐ ܡܠܝܼܠܬܼܵܐ ܘܦܲܓܼܪܵܐ ܐ̄ܢܵܫܵܝܵܐ : ܕܒܲܟܢܘܼܫܝܵܐ ܕܲܟܼܝܵܢܹ̈ܐ ܗܘ̤ܵܐ ܒܲܪܢܵܫܵܐ . ܗܵܕܹܐ ܓܹܝܪ : ܠܵܐ ܡܲܨܝܵܐ . ܡܬܲܚܲܡ ܗ̄ܘ̣ ܓܹܝܪ ܟܝܵܢܵܐ ܐ̄ܢܵܫܵܝܵܐ : ܘܗܵܠܹܝܢ ܙ̇ܕܹܩ ܕܢܸܗܘ̈ܝܵܢ ܠܹܗ ܠܐܲܝܢܵܐ ܕܗܵܘܹ̇ܐ ܒܲܟܼܝܵܐ ܕܒܲܪܢܵܫܵܐ : ܐܲܝܠܹܝܢ ܕܲܩܢܸܐ ܗܵܘ̇ ܕܒܼܐܘܼܤܝܼܵܐ ܘܲܟܼܝܵܢܵܐ ܐܝܼܬܼܵܘܗܝ ܒܲܪܢܵܫܵܐ : ܘܠܵܐ ܝܲܬܿܝܼܪܵܐ ܘܠܵܐ ܒܨܝܼܪܵܐ . ܡܬܲܚ̈ܡܵܢ ܓܹܝܪ ܗܵܠܹܝܢ ܕܲܟܼܝܵܢܵܐ . ܐܵܘ ܗܵܟܹܝܠ ܒܲܪܢܵܫܵܐ : ܕܲܠܚܲܕܼ ܟܝܵܢܵܐ ܠܵܐ ܗܘ̤ܵܬܼ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܠܘܵܬܼ ܦܲܓܼܪܵܐ ܘܢܲܦܫܵܐ : ܐܸܠܵܐ ܠܲܚܫܲܚܬܼܵܐ ܕܲܡܕܲܒܪܵܢܘܼܬܼܵܐ ܕܥܲܠ ܐܲܦܲܝ̈ܢ . ܐܵܘ ܕܲܟܼܝܵܢܵܐ ܐ̄ܚܪܹܢܵܐ ܗܘ̤ܵܘ : ܤܛܲܪ ܡ̣ܡ ܗܵܘ̇ ܕܲܒܼܢܲܝ̈ܢܵܫܵܐ ܘܕܲܐܠܵܗܵܐ : ܕܐܝܼܬܼܵܘܗܝ ܦܲܓܼܪܵܐ ܡܢܲܦܫܵܐ ܘܐܲܠܵܗܵܐ ܡܸܠܬܼܵܐ . ܕܲܟܼܝܵܢܵܐ ܗܵܘ̇ : ܠܵܐ ܐܝܼܬܼܵܘܗܝ ܕܒܲܪܢܵܫܵܐ ܘܠܵܐ ܕܐܲܠܵܗܵܐ : ܐܸܠܵܐ ܚܲܕܼܬܼܵܐ ܗ̄ܘ̣ ܟܝܵܢܵܐ ܗܵܘ̇ ܕܐܝܼܬܼ ܠܹܗ ܡ̣ܢ ܟܠ ܟܝܵܢܝܼ̈ܢ . ܡܗ . ܥܲܠ ܗܵܝ̇ : ܕܐܸܢ ܠܲܟܼܝܵܢܵܐ ܚܲܕܼ ܚܕܼܵܝܘܼܬܼܵܐ ܗܘ̤ܵܬܼ ܕܐܲܠܵܗܵܐ pb. 54 ܡܸܠܬܼܵܐ ܠܘܵܬܼ ܦܲܓܼܪܵܐ : ܠܒܲܪ ܡ̣ܢ ܒܸܤܪܵܐ ܠܵܐ ܡܸܬܼܪ̱ܢܸܐ ܕܲܒܼܗܵܢܵܐ ܐܝܼܬܼ ܠܹܗ ܕܢܸܗܘܸܐ ܒܲܟܼܝܵܢܹܗ . ܐܵܦܠܵܐ ܓܹܝܪ ܐܲܠܵܗܵܐ ܡܸܟܹܿܝܠ ܡ̣ܢ ܟܝܵܢܵܐ ܠܵܐ ܚܵܫ̇ܘܿܫܵܐ ܐܝܼܬܼܵܘܗܝ : ܐܸܠܵܐ ܡ̣ܢ ܚܵܫ̇ܘܿܫܵܐ . ܡ̣ܢ ܗܵܘ̇ ܕܲܗܘ̤ܵܐ ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܡܸܬܼܪܢܸܐ : ܘܲܚܕܸܬܼ ܗܵܢܵܐ ܕܐܸܬܼܒܿܪܝܼ ܚܲܕܼܬܼܵܐܝܼܬܼ . ܐܸܢ ܗܵܟܹܝܠ ܒܲܪ ܟܝܵܢܵܐ ܗ̄ܘ̣ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܫܵܐ ܐܲܠܵܗܵܐ ܡܸܠܬܼܵܐ : ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܐܸܬܼܚܲܝܲܕܼ . ܘܲܒܼܗܵܕܹܐ ܐܝܼܬܼ ܠܹܗ ܗܵܘ̇ ܕܐܝܼܬܼܵܘܗܝ : ܠܒܲܪ ܡܸܢܹܗ ܠܵܐ ܐܝܼܬܼܵܘܗܝ : ܟܲܕܼ ܡܚܲܝܲܕܼ ܘܡܸܬܼܚܲܝܲܕܼ ܒܹܗ ܘܡܸܢܹܗ . ܐܲܟܼܙܢܵܐ ܕܦܲܓܼܪܵܐ ܘܢܲܦܫܵܐ ܕܲܡܚܲܝܕܼܝܼܢ ܠܚܲܕܼ ܟܝܵܢܵܐ ܕܒܲܪܢܵܫܵܐ : ܘܲܠܒܲܪ ܡ̣ܢ ܟܝܵܢܗܘܿܢ ܠܵܐ ܡܸܬܼܪ̱ܢܹܝܢ : ܐܸܠܵܐ ܦܲܓܼܪܵܐ ܒܢܲܦܫܵܐ ܘܢܲܦܫܵܐ ܒܦܲܓܼܪܵܐ : ܘܚܲܫܲܝ̈ܗܘܿܢ ܘܤܵܥܘܿܪ̈ܘܵܬܼܗܘܿܢ . ܦܲܓܼܪܵܐ ܟܝܵܢܵܐ ܘܠܵܐ ܒܒܲܝܬܵܝܘܼܬܼܵܐ ܨܸܒܼܝܵܢܵܝܵܬܼܵܐ : ܟܲܕܼ ܪܲܓܹܘܼܫܬܼܵܢܵܐܝܼܬܼ ܢܵܤ̇ܒܿܝܼܢ ܘܝܵܗ̇ܒܿܝܼܢ ܠܲܚܕܼܵܪܹ̈ܐ : ܒܡܘܼܙܵܓܼܵܐ ܟܝܵܢܵܝܵܐ ܘܲܒܼܚܘܼܠܛܵܢܵܐ ܠܲܡܚܲܠܵܛܘܼ ܟܝܵܢܵܐ : ܡܘ . ܥܲܠ ܗܵܝ̇ : ܕܒܲܚܕܼܵܝܘܼܬܼܵܐ ܬܪܹܝܢ ܟܝܵܢܹ̈ܐ ܚܲܕܼ ܟܝܵܢܵܐ ܠܵܐ ܡܸܬܼܪ̱ܢܹܝܢ . ܐܵܪܵܐ ܒܗܵܕܹܐ ܚܕܵܝܘܼܬܼܵܐ ܟܝܵܢܵܝܬܼܵܐ ܕܐܵܡ̇ܪܝܼܢ ܐܢ̄ܬܿܘܿܢ : ܐܲܝܢܵܘ ܟܝܵܢܵܐ ؟ ܗܵܘ̇ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܟܝܵܢܵܐ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ : ܘܲܡܬܼܘܿܡܝܵܐ ܘܠܵܐ ܤܢܝܼܩܵܐ ؟ ܐܵܘ ܗܵܘ̇ ܡܵܝܘܿܬܼܵܐ ܘܚܵܫܘܿܫܵܐ ܘܲܤܢܝܼܩܵܐ ܕܸܐܸܬܼܡܵܠܝ ܘܝܵܘܡܵܢܵܐ ܗܘ̤ܵܐ : ܘܠܵܐ ܐܝܼܬܼܵܘܗܝ ܠܵܐ ܕܲܒܼܢܲܝ̈ܢܵܫܵܐ ܘܠܵܐ ܕܐܲܠܵܗܵܐ ܘܠܵܐ ܕܲܟܼܝܵܢܵܐ ܐ̄ܚܪܹܢܵܐ : ܐܸܠܵܐ ܡܡܲܙܓܼܵܐ ܕܡ̣ܢ ܬܪܹܝܢ ܟܝܵܢܝܼ̈ܢ ܠܫܘܼܡܠܵܝܵܐ ܕܚܲܕܼ ܟܝܵܢܵܐ ؟ ܐܸܢܘܗ̤ܘ ܗܵܟܹܝܠ ܕܐܵܡ̇ܪܝܼܢ : pb. 55 ܕܐܘܼܤܝܼܵܐ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܒܲܚܕܼܵܝܘܼܬܼܵܐ ܟܝܵܢܵܝܵܬܼܵܐ ܡܚܲܕܼܵܐ : ܗܵܕܹܐ ܠܵܐ ܐܝܼܬܹܝܗ̇ ܚܕܼܵܝܘܼܬܼܵܐ ܟܝܵܢܵܝܵܬܼܵܐ ܕܥܲܡ ܒܸܤܪܵܐ : ܐܸܠܵܐ ܨܸܒܼܝܵܢܵܝܬܵܐ ܕܠܲܚܫܲܚܬܼܵܐ ܕܦܲܪܨܘܿܦܵܐ : ܘܠܵܘ ܕܲܟܼܝܵܢܵܐ : ܡܚܲܝܕܼܝܼܢ . ܡܸܛܠ ܕܐܲܝܠܹܝܢ ܕܲܠܚܲܕܼ ܟܝܵܢܵܐ ܡܚܲܝܕܼܝܼܢ : ܠܵܘ ܨܸܒܝܼܝܵܐܝܼܬܼ ܠܚܲܘܼܠܛܵܢܵܐ . ܐܲܝܟܲܢܵܐ ܕܗܵܘ̇ ܡܵܐ ܕܲܠܟܼܠ ܚܲܕܼ ܚܲܕܼ ܡܸܢܗܘܿܢ ܡܸܢܹܗ ܘܠܹܗ ܠܲܝܬܿ : ܢܸܩܢܹܝܘܗܝ ܡ̣ܢ ܚܕܼܵܝܘܼܬܼܵܐ ܟܝܵܢܵܝܵܬܐ ܘܠܵܐ ܨܒܼܝܢܵܐܝܬܼܵܐ : ܕܐܸܬܼܚܲܝܲܕܼ ܠܲܟܼܝܵܢܵܐ ܚܲܕܼ . ܡ̣ܢ ܡ̇ܢ ܗܵܟܹܝܠ ܡܸܬܼܚܲܝܕܝܼܢ ܗܵܠܹܝܢ ܒܲܟܼܝܵܢܵܐ : ܓܲܠܝܵܐ ܕܡ̣ܢ ܒܵܪܘܿܝܵܐ ܕܲܟܼܝܵܢܵܐ ܗܵܘ̇ ܕܲܗܘ̤ܵܐ . ܕܡ̣ܢ ܢܲܦܫܹܗ ܕܹܝܢ ܡܸܬܼܚܲܝܲܕܼ ܡܼܕܸܡ ܐܸܢ ܢܹܐܡܲܪ ܐ̄ܢܵܫ : ܠܵܐ ܤܵܒܲ̇ܪ ܐ̄ܢܵܐ ܕܫܲܦܝܼܪܵܐ . ܐܵܦ ܙܢܵܐ ܓܹܝܪ ܕܲܒܼܫܘܼܚܠܵܦ ܐܘܼܤܝܼܵܐ ܩܲܢܝܵܐ : ܗܵܝ̇ ܕܲܠܚܲܕܼ ܟܝܵܢܵܐ ܢܸܬܼܚܝܕܘܼܢ ܟܝܵܢܹ̈ܐ ܒܐܘܼܤ̈ܝܼܵܣ . ܘܐܵܢܲܢܩܹܐ ܐܝܬܹܝܗ̇ : ܕܲܟܼܝܵܢܵܐ ܗܵܘ̇ ܕܡܸܬܼܚܲܝܲܕ : ܒܝܲܕܼ ܫܲܘܝܘܼܬܼ ܟܝܵܢܵܐ ܢܸܬܼܐ̱ܤܲܪ ܘܠܵܘ ܒܨܒܼܝܵܢܵܐ . ܡܙ . ܥܲܠ ܗܵܝ̇ : ܕܲܟܼܝܵܢܹ̈ܐ ܐܲܝܠܹܝܢ ܕܨܒܼܝܵܢܵܐܝܼܬܼ ܡܸܬܼܚܲܝܕܝܼܢ : ܠܑܵܐ ܡܸܬܼܐܲܡܪܝܼܢ ܕܲ [ ܟܝܵܢܵܐܝܼܬܼ ܡܸܬܼܚܝܕܼܝܼܢ : ܐܠܵܐ ܦܲܪܨܘܿܦܵܐܝܼܬܼ . ܐܲܝܠܹܝܢ ܓܹܝܪ ܕܨܒܼܝܵܢܵܐܝܼܬܼ ܡܸܬܼܚܲܝܕܝܼܢ : ܠܵܐ ܗ̄ܘ̣ܵܐ ܠܚܲܕܼ ܟܝܵܢܵܐ ܩܢܹܝܢ ܚܕܼܵܝܘܼܬܼܵܐ : ܐܸܠܵܐ ܠܲܚܕܼܵܝܘܼܬܼܵܐ ܨܸܒܼܝܵܢܵܝܵܬܐ ܕ [ ܦܪܨܘܦܐ ] ܕ [ ܡܕܒܪܢܘܬܼܵܐ ]. ܐܸܢܗ̤ܘ ܗܵܟܹܝܠ ܕܢܹܐܡܪܘܼܢ : ܕܲܠܚܲܕܼ ܟܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܦܸܢ ܢܸܬܸܿܠ ܠܗܘܿܢ ܕܨܒܼܝܵܢܵܐܝܼܬܼ ܗܘ̤ܵܬܼ : pb. 56 ܡ̣ܢ ܒܵܬܲܪ ܕܲܗܘ̤ܵܬܼ : ܡܸܟܹܝܠ ܠܵܘ ܨܸܒܼܝܵܢܵܐܝܼܬܼ ܐܝܼܬܹܝܗ̇ ܗ̤ܝ ܚܕܼܵܝܘܼܬܼܵܐ : ܒܗܵܝ̇ ܕܟܼܝܵܢܹ̈ܐ ܩܢܵܐܘܼܗ̇ . ܘܐܲܝܟܼ ܕܲܡܚܲܝܲܕܼ : ܐܸܦ ܟܲܕܿ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ ܚܵܐܹܫ̇ : ܘܲܡܩܲܒܸܠ ܚܲܫܹ̈ܐ ܕܲܟܼܝܵܢܵܐ ܗܵܘ̇ ܕܠܹܗ ܐܸܬܼܚܲܝܲܕܼ . ܡܸܛܠ ܕܲܒܼܗܼܵܢܵܐ ܡܬܲܚܲܡ : ܘܠܵܘ ܒܠܵܐ ܚܵܫܘܿܫܘܼܬܼܵܐ ܘܲܒܼܠܵܐ ܡܵܝܘܿܬܼܘܼܬܼܵܐ ܘܲܒܼܠܵܐ ܡܤܲܝܟܼܘܼܬܼܵܐ . ܬܚܘܼܡܵܐ ܓܹܝܪ ܘܤܘܼܝܵܟܼܵܐ ܕܟܼܠ ܟܝܵܢ ܐܝܼܬܼܵܘܗܝ : ܗܵܘ̇ ܡܵܐ ܕܒܹܗ ܐܝܼܬܼ ܠܹܗ ܕܢܸܗܘܸܐ . ܘܐܸܢܗ̤ܘ ܕܠܲܟܼܝܵܢܵܐ ܐܸܬܼܚܲܝܲܕܸ : ܒܗܵܢܵܐ ܐܝܼܬܼ ܠܹܗ ܕܢܸܗܘܸܐ ܐܝܼܬܼܵܘܗܝ : ܘܐܵܦ ܕܕܲܐܝܟܼ ܐܲܝܢܵܐ ܕܐܝܼܬܼܵܘܗܝ ܒܲܟܼܝܵܢܵܐ . ܘܡ̣ܢ ܗܵܕܹܐ ܡܸܬܼܩܲܝܡܵܐ : ܕܐܵܦ ܐܲܒܼܵܐ ܘܪܘܼܚܵܐ ܕܩܘܼܕܼܫܵܐ ܕܡܸܢܹܗ ܟܲܕܼ ܡܸܢܹܗ ܕܲܟܼܝܵܢܵܐ ܐܝܼܬܲܗܘܿܢ : ܡ̣ܢ ܟܝܵܢܵܐ ܚܵܫܘܿܫܵܐ ܘܒܲܪܝܵܐ ܢܸܗܘܘܿܢ . ܗܵܘ̇ ܡܵܐ ܓܹܝܪ ܕܩܲܒܸܿܠ̣ ܒܪܵܐ ܒܲܟܼܝܵܢܵܐ : ܡܸܫܟܿܚܵܐ ܕܲܢܩܲܒܸܠ ܐܵܦ ܐܲܒܼܵܐ . ܕܢܸܫܟܲܚ ܓܹܝܪ ܢܩܲܒܸܿܠ ܒܲܟܼܝܵܢܵܐ : ܗܵܘ̇ ܕܠܵܐ ܡܟܼܵܢ ܠܲܡܩܲܒܵܠܘܼ : ܠܵܐ ܡܲܨܝܵܐ . ܐܸܢܗܘ̤ ܕܲܒܪܵܐ ܡܸܛܠ ܕܲܡܩܲܒܿܠܵܢܵܐ ܐܝܼܬܼܵܘܗܝ ܗ̄ܘ̣ܵܐ ܕܲܚܕܼܵܝܘܼܬܼܵܐ ܕܲܟܼܝܵܢܵܐ ܗܵܢܵܐ ܩܲܒܸܿܠ̣ : ܗܵܘ̇ ܕܹܝܢ ܠܵܐ ܡܩܲܒܿܠܵܢܵܐ ܐܝܼܬܼܵܘܗܝ : ܐܲܝܟܲܢܵܐ ܡ̣ܢ ܚܲܕܼ ܐܸܢܘܿܢ ܟܝܵܢܵܐ : ܗܵܢ̇ܘܢ ܕܕܲܠܩܘܼܒܼܠܵܐ ܐܸܢܘܿܢ ܕܲܚܕܼܵܪܹ̈ܐ ܒܲܡܩܲܒܿܠܵܢܘܼܬܼܵܐ ܘܲܒܼܠܵܐ ܡܩܲܒܿܠܵܢܘܼܬܼܵܐ ؟ ܘܡ̣ܢ ܫܘܼܚܠܵܦܵܐ ܕܲܟܼܝܵܢܵܐ ܐܵܠܨܵܐܝܼܬܼ ܢܵܤ̇ܒܵܐ ܠܟܼܘܿܢ ܡܸܠܬܼܵܐ ܕܲܚܕܼܵܝܘܼܬܼܵܐ ܠܪܸܥܝܵܢܵܐ ܕܐܵܪ̈ܝܵܢܹܐ : ܕܐܸܬܼܚܲܝܲܕܼ ܟܝܵܢܵܐ ܕܲܒܼܪܵܐ ܡ̣ܢ ܒܵܪܘܿܝܹܗ ܕܲܟܼܝܵܢܵܐ . ܐܲܟܼܙܢܵܐ ܕܗܵܘ̇ ܕܲܒܼܪܹܗ ܘܥܲܒܼܕܹܗ ܠܢܲܦܫܵܐ ܘܲܠܦܲܓܼܪܵܐ : ܗ̤ܘ ܐܵܦ ܚܲܝܲܕܼ ܐܸܢܘܿܢ . ܥܵܒܼܵܕܼܵܐ ܗ̄ܘ̣ ܓܹܝܪ ܕܒܼܵܪܘܿܝܘܼܬܼܵܐ : ܐܵܦ ܒܵܥܹ̇ܐ ܕܲܠܚܲܕܼ ܟܝܵܢܵܐ ܬܚܲܝܲܕܼ ܠܢܲܦܫܵܐ pb. 57 ܘܲܠܦܲܓܼܪܵܐ : ܒܗܵܝ̇ ܕܕܼܝܼܠܹܗ ܐܝܼܬܹܝܗ̇ ܐܵܦ ܡܩܝܼܡܘܼܬܼ ܒܵܪܘܿܝܘܼܬܼܵܐ ܕܟܼܠ ܚܲܕܼ ܚܲܕܼ ܡܸܢܘܗܘܿܢ . ܡܚ . ܥܲܠ ܗܵܝ̇ : ܕܲܥ̇ܒܼܵܕܼܵܐ ܕܒܼܵܪܘܿܝܘܼܬܼܵܐ ܕܬܲܪܬܹܝܢ : ܐܝܼܬܹܝܗ̇ ܚܕܼܵܝܘܼܬܼܵܐ ܟܝܵܢܵܝܬܼܵܐ . ܥ̇ܒܼܵܕܼܵܐ ܗ̄ܘ̣ ܓܹܝܪ ܕܒܼܵܪܘܿܝܘܼܬܼܵܐ ܬܪܲܝܵܢܝܼܬܼܵܐ : ܚܕܼܵܝܘܼܬܼܵܐ ܕܲܠܚܲܕܼ ܟܝܵܢܵܐ ܕܲܟܼܝܵܢܹ̈ܐ ܕܐܸܬܼܚܲܝܲܕܼܘ . ܕܗܵܘ̇ ܡܵܐ ܕܠܲܝܬܿ ܠܟܼܠ ܚܲܕܼ ܡܸܢܗܘܿܢ ܡܸܢܹܗ ܘܠܹܗ : ܡܚܲܝܕܼܘܼܬܼܵܐ ܕܲܗܘܵܝܹܗ : ܠܗܵܢܵܐ ܟܝܵܢܵܐܝܼܬܼ ܢܵܤܹ݁ܒܼ ܡ̣ܢ ܗܵܘܵܝܵܐ ܕܲܬܼܪܹܝܢ . ܐܵܦܠܵܐ ܓܹܝܪ ܗܵܝ̇ ܕܢܸܟܼܦܲܢ ܘܲܕܼܢܨܗܸܐ ܘܲܕܼܢܲܪܓܸܫ ܪܲܓܲܘܼܫܬܼܵܢܵܐܝܼܬܼ ܕܦܲܓܼܪܵܐ ܐܝܼܬܹܝܗ̇ ܡܸܢܹܗ ܘܠܹܗ : ܘܲܕܼܢܲܦܫܵܐ ܡܸܢܵܗ̇ ܘܠܵܗ̇ : ܘܠܵܐ ܡ̣ܢ ܗܘܵܝܵܐ ܕܲܬܼܪܹܝܢ : ܗܘ̤ܵܬܼ ܠܗܘܿܢ . ܗܵܟܲܢܵܐ ܐܸܢ ܐܵܦ ܚܕܼܵܝܘܼܬܼܵܐ ܕܲܟܼܝܵܢܵܐ ܗܘ̤ܵܬܼ ܠܐܲܠܵܗܵܐ ܡܸܠܬܼܵܐ ܠܘܵܬܼ ܢܲܦܫܵܐ ܘܒܸܤܪܵܐ : ܐܲܝܟܲܢܵܐ ܕܗܵܘ̇ ܡܵܐ ܕܠܲܝܬܿ ܗ̄ܘ̣ܵܐ ܠܹܗ ܒܲܟܼܝܵܢܹܗ ܡܸܢܹܗ ܘܠܹܗ : ܡ̣ܢ ܚܕܼܵܝܘܼܬܼܵܐ ܕܲܟܼܝܵܢܵܐ ܢܤܲܒܼ ܠܹܗ : ܨܲܗܝܵܐ ܘܟܲܦܢܵܐ ܘܠܹܐܘܬܼܵܐ ܘܬܲܟܼܬܘܼܫܵܐ ܘܕܼܚ̱ܠܬܼܵܐ ܘܡܵܘܬܵܐ . ܒܲܚܕܼܵܐ ܡ̇ܢ ܗܘܵܝ̇ܐ ܕܲܒܼܪܝܼܬܼܵܐ ܕܬܲܪܬܹܝܢ : ܐܵܦ ܒܵܪܘܿܝܘܼܬܼܵܐ ܩܲܕܼܡܵܝܵܬܼܵܐ ܕܐܘܼܤܝܼܵܐ ܕܝܼܠܹܗ : ܘܐܵܠܨܵܐܝܼܬܼ ܐܵܦ ܠܒܼܵܪܘܿܝܵܐ : ܐܸܢܗ̤ܘ ܕܠܵܘ ܒܡܲܤܒܿܪܵܢܘܼܬܼܵܐ : ܐܸܠܵܐ ܟܝܵܢܵܐܝܼܬܼ ܤܲܝܒܲܪ ܗܵܠܹܝܢ . ܘܲܤܪܝܼܩܵܐܝܼܬܼ ܝܵܗ̇ܒܿܝܼܢ ܐܲܢ̄ܬܿܘܿܢ ܫܘܼܡܵܗܵܐ ܕܒܲܪ ܟܝܵܢܵܐ : ܠܗܵܘ̇ ܕܡ̣ܢ ܐܵܢܲܢܩܹܐ ܬܘܼܒܼ ܢܵܤ̇ܒܿܝܼܢ ܐܲܢ̄ܬܿܘܿܢ ܠܹܗ ܡܸܢܹܗ . ܘܡܸܬܼܐܲܠܨܝܼܬܿܘܿܢ : ܕܐܵܘ ܡ̣ܢ ܐܲܪ̈ܝܵܢܹܐ ܐܵܘ ܡ̣ܢ ܡܵܢܝܼܢܵܝܹ̈ܐ ܬܸܗܘܘܿܢ . ܕܐܵܘ ܬܩܲܒܿܠܘܼܢ ܠܗܵܝ̇ ܕܠܵܐ ܚܲܫ̣ ܟܝܵܢܵܐܝܼܬܼ ܒܲܚܕܼܵܐ ܡ̣ܢ ܗܵܠܹܝܢ : ܐܵܘ ܒܗܲܓܵܓܼܵܐ ܘܲܒܼܡܲܤܒܿܪܵܢܘܼܬܼܵܐ . ܐܵܘ ܕܟܲܕܼ ܬܸܬܿܠܘܼܢ ܕܒܲܟܼܝܵܢܵܐ ܟܝܵܢܵܐܝܼܬܼ ܒܲܪܓܸܫܬܼܵܐ pb. 58 ܚܵܫܘܿܫܬܼܵܐ ܩܲܒܸܠ̣ ܚܲܫܹ̈ܐ : ܡ̣ܢ ܠܵܐ ܚܵܫܘܿܫܘܼܬܼܵܐ ܘܡ̣ܢ ܠܵܐ ܡܵܝܘܿܬܼܘܼܬܼܵܐ ܘܡ̣ܢ ܗܵܝ̇ ܕܒܲܪ ܟܝܵܢܵܐ ܕܐܲܒܼܵܐ ܡܲܦܩܝܼܢ ܐܢ̄ܬܿܘܿܢ ܠܹܗ . ܘܒܲܕܼ ܩܢ̣ܵܐ ܫܘܼܚܠܵܦܵܐ ܕܲܟܼܝܵܢܵܐ : ܕܲܡܩܲܒܸܿܠ ܘܠܵܐ ܡܩܲܒܸܿܠ . ܐܵܘ ܐܸܢ ܐܵܦܠܵܐ ܚܲܕܼ ܫܘܼܚܠܵܦܵܐ ܕܐܘܼܤܝܼܵܐ ܐܝܼܬܼ ܠܹܗ ܒܲܟܼܝܵܢܹܗ : ܘܗܵܝ̇ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܫܵܐ ܠܵܐ ܤܢܝܼܩܬܼܵܐ ܐܝܼܬܹܝܗ̇ : ܘܠܵܐ ܡܩܲܒܿܠܵܢܝܼܬܼܵܐ ܕܚܲܫܵܐ ܘܲܕܼܡܵܘܬܵܐ : ܬܐܸܬܼܓܿܠܸܙ ܠܹܗ ܡ̣ܢ ܗܵܝ̇ ܕܢܸܗܘܸܐ ܐܲܠܵܗܵܐ : ܒܲܕܼܠܵܐ ܐܝܼܬܼܵܘܗܝ ܒܟܼܠ ܡܸܕܸܡ ܡ̣ܢ ܐܘܼܤܝܼܵܐ ܠܵܐ ܤܢܝܼܩܬܼܵܐ . ܡܛ . ܥܲܠ ܗܵܝ : ܕܐܲܝܠܹܝܢ ܕܒܲܟܼܝܵܢܵܐ ܡܚܲܝܕܼܝܼܢ : ܚܲܫܹ̈ܐ ܟܝܵܢܵܝܹ̇ܐ ܟܝܵܢܵܐܝܼܬܼ ܟܡܤܲܝܒܿܪܝܼܢ ܘܠܵܘ ܨܸܒܼܝܵܢܲܐܝܼܬܼ . ܒܒܼܘܼܨܵܪܵܐ ܓܹܝܪ ܕܡ̣ܢ ܟܝܵܢܵܐ ܠܵܐ ܤܢܝܼܩܵܐ ܘܠܵܐ ܚܵܫ̇ܘܿܫܵܐ : ܗܘ̤ܵܐ ܟܝܵܢܵܐ ܚܵܫ̇ܘܿܫܵܐ ܘܲܤܢܝܼܩܵܐ . ܐܲܝܟܼ ܙܢܵܐ ܕܐܵܝܢܵܐ ܕܲܒܼܨܒܼܝܵܢܹܗ ܡܪܝܼܡ ܐܝܼܕܹܗ ܐܵܘ ܪܸܓܼܠܹܗ ܐܵܘ ܥܲܝܢܹܗ : ܘܠܵܐ ܐܝܼܬܼ ܠܹܗ ܕܝܼܠܹܗ ܡ̣ܢ ܒܵܬܲܪ ܕܐܸܬܿܬܿܪܝܼܡܘ : ܒܗܵܝ̇ ܕܫܲܪܝܼܪܵܐܝܼܬܼ ܦܤܲܩ̣ ܐܸܢܘܿܢ : ܗܵܟܲܢܵܐ ܐܵܦ ܗܵܘ̇ ܕܲܒܼܨܝܵܢܹܗ ܡܪܝܼܡ ܡܸܢܹܗ ܠܵܐ ܡܵܝܘܿܬܼܘܼܬܼܵܐ ܘܠܵܐ ܚܵܫܘܿܫܘܼܬܼܵܐ : ܠܫܘܼܡܠܵܝܵܐ ܕܲܟܼܝܵܢܵܐ ܚܵܫܘܿܫܵܐ ܘܲܤܢܝܼܩܵܐ : ܠܲܝܬܼ ܠܹܗ ܠܵܐ ܚܵܫܘܿܫܘܼܬܼܵܐ ܘܠܵܐ ܤܢܝܼܩܘܼܬܼܵܐ : ܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܠܹܗ ܡ̣ܢ ܩܵܕܼܵܡ . ܒܗܵܝ̇ ܕܥܵܡ ܟܝܵܢܵܐ ܚܵܫܘܿܫܵܐ ܐܸܫܬܿܘܝܼ : ܥܕܲܡܵܐ ܕܲܩܢ̣ܵܗ̇ ܡܸܢܕܪܹܫ ܠܠܵܐ ܚܵܫܘܿܫܘܼܬܼܵܐ ܒܦܘܼܩܪ̣ܵܢܵܐ ܡ̣ܢ ܟܝܵܢܵܐ ܥܲܡ ܚܕܼܵܝܘܼܬܼܵܐ ܟܝܵܢܵܝܬܼܵܐ : ܟܲܕܼ ܗܘ̤ܵܐ ܡ̣ܢ ܩܵܝܡܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܒܠܲܟܼܝܵܢܵܐ ܗܵܘ̇ ܕܲܗܘ̤ܵܐ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ : ܘܠܵܘ ܡ̣ܢ ܟܝܵܢܹܗ ܕܝܼܠܹܗ : ܗܵܘ̇ ܕܡ̣ܢ ܩܕܼܵܡ ܕܢܸܗܘܸܐ ܒܲܪܢܵܫܵܐ ܡܵܝܘܿܬܼܵܐ ܒܲܚܕܼܵܝܘܼܬܼܵܐ ܟܝܵܢܵܝܬܵܐ . ܟܲܕܼ pb. 59 ܟܠܗܹܝܢ ܐܲܝܠܹܝܢ ܕܲܟܼܝܵܢܵܐ ܕܲܗܘ̤ܵܐ ܡܩܲܒܸܿܠ ܟܝܵܢܐܝܼܬܼ : ܐܵܦ ܠܡܸܫܬܲܡܥܵܢܘܼܬܼܵܐ ܕܥܲܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܘܐܵܦ ܠܲܡܥܲܝܘܼܬܼ ܪܘܼܡܪܵܡܵܐ ܕܲܠܥܸܠ ܡܸܢܹܗ ܠܲܝܬܿ ܪܘܼܡܪܵܡܵܐ : ܘܲܠܡܸܤܲܒܼ ܫܡܵܐ ܕܒܼܛܲܝܒܿܘܼ ܠܥܸܠ ܡ̣ܢ ܟܠ ܡܫܵܗ̈ܝܼܢ : ܕܠܹܗ ܟܵܦܵܐ ܟܠ ܒܪܘܼܟ ܕܲܒܼܫܡܲܝܵܐ ܘܕܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܠܫܘܼܒܼܚܵܐ ܕܐܲܠܵܗܵܐ ܐܲܒܼܵܐ ܗܵܘ̇ ܕܠܹܗ ܐܸܬܫܬܲܥܒܲܕܼ : ܘܫܲܡܠܝܼ ܠܟܼܠܵܗ̇ ܡܸܫܬܲܡܥܢܘܼܬܼܵܐ . ܠܵܐ ܗ̄ܘ̣ܵܐ ܢܲܦܫܹܗ ܤܲܪܸܩ̣ : ܘܠܵܐ ܬܘܼܒܼ ܦܸܝܡܵܐ ܕܐܲܒܼܵܐ ܐܝܼܬܼܵܘܗܝ : ܐܵܘ ܢܤܲܒܼ ܡܸܢܕܪܹܫ ܦܸܚܡܵܐ ܡ̣ܢ ܐܲܒܼܵܐ . ܗ̤ܘ ܓܹܝܪ ܡ̣ܢ ܢܲܦܫܹܗ ܐܲܪܝܼܡܹܗ . ܘܤܲܪܸܩ̣ ܢܲܦܫܹܗ ܠܲܟܼܝܵܐ ܡܵܝܘܿܬܼܵܐ : ܘܗܵܢܵܐ ܟܝܵܢܵܐ ܗܘ̤ܵܐ . ܘܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܠܹܗ ܒܲܟܼܝܵܢܹܗ : ܒܛܲܝܒܿܘܼ ܢܲܤܒܹܿܗ . ܘܡ̣ܢ ܟܝܵܢܵܐ ܠܵܐ ܥܒܼܝܼܕܼܵܐ : ܗܘ̤ܵܐ ܟܝܵܢܵܐ ܥܒܼܝܼܕܼܵܐ ܘܒܲܪܝܵܐ ܒܬܼܵܘܤܲܦܬܼܵܐ ܘܲܒܼܒܼܘܼܨܵܪܹ̈ܐ ܕܚܲܝܠܵܐ ܟܝܵܢܵܝܵܐ . ܘܐܘܼܤܝܼܵܐ ܠܵܐ ܡܩܲܒܿܠܵܢܝܼܬܼܵܐ ܕܚܲܫܹ̈ܐ ܘܲܕܼܡܵܘܬܵܐ : ܗܘ̤ܵܬܼ ܡܵܝܘܿܬܬܵܐ ܘܚܵܫܘܿܫܬܼܵܐ . ܘܡ̣ܢ ܡܚܝܼܠܘܼܬܼܵܐ ܡܝܼܬܼ : ܘܡ̣ܢ ܚܲܝܠܵܐ ܕܐܲܠܵܗܵܐ ܚ̣ܝܵܐ . ܒܕܲܗܘ̤ܵܐ ܟܝܵܢܵܐ ܡܚܝܼܠܵܐ : ܘܲܠܚܲܫܵܘ̈ܗܝ ܡܲܟܼܐܒܼܵܢܹ̈ܐ ܕܗܵܢܵܐ ܤܲܝܒܲܪ : ܟܲܕܼ ܡܲܟܼܐܸܒܼ ܘܚܵܐܹ̇ܫ ܡ̣ܢ ܫܲܘܝܘܼܬܼ ܟܝܵܢܵܐ ܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ : ܟܲܕܼ ܡܸܬܼܢܬܸܦ ܘܡܸܬܿܕܲܠܚ ܡ̣ܢ ܟܝܵܢܹܗ : ܠܒܲܪ ܡ̣ܢ ܟܝܵܢܹܗ ܐܸܬܿܕܒܲܪ ܟܲܕܼ ܡܸܬܼܐ̱ܠܸܨ . ܘܡܸܛܠ ܗܵܢܵܐ : ܐܵܦܠܵܐ ܡܸܬܼܚܲܒܲܠ ܒܦܘܼܪܫܵܢܵܐ ܕܢܲܦܫܵܐ ܡ̣ܢ ܦܲܓܼܪܵܐ . ܐܲܟܼܙܢܵܐ ܕܦܲܓܼܪܵܐ ܡܤܲܝܒܲܪ ܚܲܫܵܐ ܕܡܵܘܬܵܐ : ܘܡ̣ܢ ܚܕܼܵܐ ܫܘܝܘܼܬܼܵܐ ܡܸܬܼܢ̱ܬܸܦ ܒܲܩܛܝܼܪܵܐ : ܘܡ̣ܢ ܚܕܼܵܝܘܼܬܼܵܐ pb. 60 ܟܝܵܢܝܵܬܐ ܒܦܘܼܪܫܵܢܵܐ . ܗܵܟܲܢܵܐ ܐܵܦ ܠܲܠܵܗܵܐ ܡܸܠܬܸܿܐ ܕܐܸܬܼܚܲܝܲܕܼ ܠܫܘܼܡܠܵܝܵܐ ܕܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܐܵܢܲܢܩܹܐ ܐܝܼܬܹܝܗ̇ ܠܹܗ : ܕܟܼܠܗܘܿܢ ܚܲܫܹ̈ܐ ܟܝܵܢܵܝܹ̈ܐ ܕܡܵܘܬܵܐ ܟܝܵܢܵܐܝܼܬܼ ܢܤܲܝܒܲܪ . ܡܸܛܠ ܗܵܢܵܐ ܐܵܦ ܚܲܝܹ̈ܐ ܐܵܦ ܡܵܘܬܵܐ : ܕܓܼܵܘܵܐ ܐܸܢܘܿܢ ܕܐܲܝܠܹܝܢ ܕܲܡܚܲܕܼܝܼܢ ܒܲܟܼܝܵܢܵܐ : ܗܵܘ̇ ܗܵܟܹܝܠ ܕܗܵܕܹܐ ܝܵܗܹ̇ܒܼ : ܐܵܦ ܕܫܲܪܟܵܐ ܝܵܗܹ̇ܒܼ : ܟܲܕܼ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ : ܐܵܦܸܢ ܐܵܠܹܦ ܙܲܒܼ̈ܢܝܼܢ ܐܵܡܲ݁ܪ ܕܒܲܟܼܝܵܢܹܗ ܠܵܐ ܚܵܫܘܿܫܵܐ ܗ̄ܘ̣ . ܚܲܫ̣ ܕܹܝܢ ܒܟܼܝܵܢܵܐ ܗܵܘ̇ ܕܲܗܘ̤ܵܐ : ܐܸܢ ܕܒܸܤܪܵܐ ܘܐܸܢ ܕܒܲܪܢܵܫܵܐ ܘܐܸܢ ܐܲܝܢܵܐ ܕܗ̤ܘ ܕܢܹܐܡܲܪ . ܘܗܵܕܹܐ ܠܵܐ ܢܹܐܡܲܪ : ܕܲܟܼܝܵܢܹܗ ܠܵܐ ܡܩܲܒܿܠܵܢܵܐ ܗ̄ܘ̣ ܕܚܲܫܹ̈ܐ : ܐܸܠܵܐ ܐܸܢ ܕܲܠܡܵܐ ܐܲܟܼܙܢܵܐ ܕܐܲܝܠܹܝܢ ܕܡܲܨܝܵܐ ܕܲܢܡܘܼܬܼܘܼܢ ܘܠܵܐ ܢܡܘܼܬܼܘܼܢ : ܘܠܵܘ ܒܲܟܼܝܵܢܗܘܿܢ ܐܝܼܬܼܵܝܗܘܿܢ ܠܵܐ ܡܵܝ̈ܘܿܬܹܐ . ܗܵܟܲܢܵܐ ܐܵܦ ܥܲܠ ܐܲܠܵܗܵܐ ܡܸܠܬܼܵܐ ܢܹܐܡܲܪ : ܒܗܵܠܹܝܢ ܓܹܝܪ ܡܸܬܼܪ̱ܢܹܐ ܐܲܠܵܗܵܐ ܡܸܠܬܼܵܐ ܒܟܼܝܵܢܹܗ : ܘܡܸܕܸܡ ܐ̄ܚܪܹܝܢ ܝܲܬܿܝܼܪܵܐ ܠܵܐ ܐܝܼܬܼ ܠܹܗ . ܘܐܸܢܗ̤ܘ ܕܲܟܼܝܵܢܵܐ ܠܵܐ ܡܩܲܒܿܠܵܢܵܐ ܕܡܵܘܬܵܐ ܬܹܐܡܪܝܼܘܗܝ : ܒܟܼܠܙܢܵܐ ܕܐܝܼܬܼ ܠܵܐ ܡܩܲܒܿܠܵܢܵܐ ܗ̄ܘ̣ ܕܡܵܘܬܵܐ ܟܝܵܢܵܝܵܐ . ܘܠܵܘ ܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ : ܐܸܠܵܐ ܠܲܚܫܲܚܬܼܵܐ ܕܒܲܪܢܵܫܵܐ ܡܕܲܒܿܪܵܢܵܐܝܼܬܼ : ܐܲܝܟܼ ܕܲܗܘ̤ܵܬܼ ܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܒܲܟܼܝܵܢܹܗ . ܡܵܢܵܐ ܗܵܟܹܝܠ ܐܵܡ̇ܪܝܼܢ : ܙܵܕܹܩ ܠܝܼ ܕܬܲܪ̈ܬܲܝܗܹܝܢ ܐܹܡܲܠܸܐ . ܕܐܹܤܝܼܡ ܠܗܵܢܹܝܢ ܕܲܕܠܩܘܼܒܼܠܵܐ : ܐܵܦ ܐܸܫܪܸܐ ܐܸܢܹܝܢ : ܐܲܝܟܼ ܕܡܲܨܝܵܐ . ܒܗܵܝ̇ ܕܐܲܦܝܼܤܬܵܢܝ : ܕܬܲܪ̈ܬܲܝܗܹܝܢ ܐܸܥܒܸܿܕܼ . ܤܘܿܦܵܪܘܿܢܝܘܿܣ . ܐܵܡ̇ܪܝܼܢ ܓܹܝܪ ܗܵܟܲܢܵܐ : ܐܲܝܟܲܢܵܐ ܠܲܡ ܡܸܬܼܐ̱ܡܲܪ ܒܲܪܢܵܫܵܐ ܫܡܲܝܵܢܵܐ ܘܪܘܼܚܵܐ : ܐܸܢܗ̤ܘ ܕܠܵܐ ܪܘܼܚܵܢܵܐ ܘܲܫܡܲܝܵܢܵܐ ؟ pb. 61 ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܐܲܝܟܼ ܐܲܠܵܗܵܐ : ܗܵܘ̇ ܕܠܲܟܼܝܵܢܵܐ ܐ̄ܢܵܫܵܝܵܐ ܐܸܬܼܚܲܝܲܕܼ . ܘܡܸܬܼܐ̱ܡܲܪ : ܐܲܝܟܲܢܵܐ ܕܒܲܪܢܵܫܵܐ ܩܲܕܼܡܵܝܵܐ ܥܲܦܪܵܢܵܐ ܕܡ̣ܢ ܐܲܪܥܵܐ : ܗܵܟܲܢܵܐ ܘܐܵܦ ܡܵܪܝܵܐ ܡ̣ܢ ܫܡܲܝܵܐ . ܘܲܗܘ̤ܵܐ ܒܲܪܢܵܫܵܐ ܩܲܕܼܡܵܝܵܐ ܠܲܢܦܸܫ ܚܲܝܵܐ : ܘܒܲܪܢܵܫܵܐ ܕܲܬܼܪܹܝܢ ܠܪܘܼܚܵܐ ܡܲܚܝܢܝܼܬܼܵܐ . ܘܠܵܐ ܒܸܠܥܵܕܼ ܡ̣ܢ ܐܘܼܤܝܼܵܐ ܕܦܲܓܼܪܵܐ ܕܥܲܦܪܵܐ ܡܸܬܼܐ̱ܡܲܪ ܒܲܪܢܵܫܵܐ ܥܲܦܪܵܢܵܐ : ܘܠܵܐ ܬܘܼܒܼ ܤܛܲܪ ܡ̣ܢ ܢܲܦܫܵܐ ܡܸܬܼܐ̱ܡܲܪ ܢܲܦܫܵܢܵܐ . ܐܸܠܵܐ ܡ̣ܢ ܟܢܘܼܫܝܼܗܘܿܢ ܕܠܲܟܼܝܵܢܵܐ ܕܒܲܪܢܵܫܵܐ ܡܸܢܼܐ̱ܡܲܪ : ܤܛܲܪ ܡ̣ܢ ܐܘܼܤܝܼܵܐ ܕܲܫܡܲܝܵܢܵܐ ܘܲܕܼܪܘܼܚܵܢܵܐ : ܕܐܸܬܼܚܲܕܲܬ̤ ܒܲܕܝܵܢܵܐ ܠܲܟܼܝܵܢܵܐ ܕܒܲܪܢܵܫܵܐ . ܢܢ . ܥܲܠ ܗܵܝ̇ : ܕܐܸܢ ܒܲܪܢܵܫܵܐ ܕܲܬܼܪܹܝܢ ܡܵܪܝܐ ܡ̣ܢ ܫܡܲܝܵܐ ܥܲܠ ܐܲܠܵܗܵܐ ܡܸܠܬܼܵܐ ܐܸܬܼܢܤܸܒܼ : ܡܵܕܹܝܢ ܘܲܒܼܢܲܝ̈ܢܵܫܵܐ ܫܡܲܝܵܢܹ̈ܐ : ܕܝܼܠܹܗ ܕܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܐܝܼܬܲܝܗܘܿܢ . ܐܲܟܼܙܢܵܐ ܓܹܝܪ ܕܗܵܘ̇ ܫܡܲܝܵܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܢܸܤܛܘܿܪܝܼܣ . ܫܡܲܥ ܡܵܕܹܝܢ ܐܵܦ ܗܵܠܹܝܢ ܟܲܕܼ ܩܵܪܹܝܢ ܐܢ̄ܬܿܘܿܢ ܠܫܲܪܟܹܗ ܕܲܟܼܬܼܵܒܼܵܐ : ܕܐܲܝܟܲܢܵܐ ܠܲܡ ܕܐܝܼܬܼܵܘܗܝ ܗܵܘ̇ ܫܡܲܝܵܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܘܐܲܝܟܲܢܵܐ ܕܲܠܒܸܫܢ ܕܡܘܼܬܹܗ ܕܗܵܘ̇ ܥܲܦܪܵܢܵܐ : ܗܵܟܲܢܵܐ ܐܵܦ ܥܲܦܪ̈ܵܝܹܐ . ܒܲܕܼ ܟܠܗܘܿܢ ܗ̤ܘ ܟܲܕܼ ܗܘ̤ ܟܝܵܢܵܐ ܩܢܹܝܢ . ܘܐܲܝܟܲܢܵܐ ܕܗܵܘ̇ ܫܡܲܝܵܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܡܸܛܠ ܕܗ̤ܘ ܟܲܕܼ ܗ̤ܘ ܟܝܵܢܵܐ ܐܝܼܬܼ ܠܗܘܿܢ : ܕܗ̤ܘ ܫܡܲܝܵܢܵܐ : ܐܵ ܚܢܲܢ ܟ̱ܠܲܢ ܕܲܡܤܲܟܹܝܢܲܢ ܕܲܒܼܗܵܢܵܐ ܙܢܵܐ ܢܸܗܘܸܐ . ܗ̤ܘܲܝܢܲܢ ܒܢܲܝ̈ܢܵܫܵܐ ܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܟܲܕ ܢܲܦܫܲܢ ܘܦܲܓܼܪܲܢ ܡܸܬܼܟܲܫܝܼܢ ܠܲܡܫܲܡܠܵܝܘܼ ܟܝܵܢܵܐ ܕܐܲܝܟܼ ܗܵܢܵܐ . ܘܟܼܠܚܲܕܼ ܡܸܢܲܢ ܗܵܘܹ̇ܐ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܐܲܠܐܵܗܵܐ ܡܸܠܬܼܵܐ . pb. 62 ܐܲܝܟܲܢܵܐ ܠܲܡ ܓܹܝܪ ܕܗܵܘ̇ ܫܡܲܝܢܵܐ : ܗܵܟܲܢܵܐ ܐܵܦ ܫܡܲܝܵܢܹ̈ܐ . ܘܗܵܘܹ̇ܝܢ : ܐܲܝܟܼ ܟܡܵܐ ܕܐܝܼܬܲܝܗܘܿܢ ܒܢܲܝ̈ܢܵܫܵܐ ܡܫܲܝܵܢܹ̈ܐ : ܗܵܟܲܢܵܐ ܐܵܦ ܐܝܼܬܲܝܗܘܿܢ ܐܲܠܵܗܹ̈ܐ ܡܸܠܹ̈ܐ . ܒܗܵܝ̇ ܕܟܼܠ ܚܲܕܼ ܚܲܕܼ ܡܸܢܗܘܿܢ : ܘܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ : ܘܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ ܐ̄ܢܵܫܵܝܵܐ . ܠܵܘ ܒܠܵܐ ܡܤܲܝܟܘܼܬܼܵܐ ܕܲܟܼܝܵܢܹܗ : ܟܲܕܼ ܥܲܠ ܚܲܕܼ ܚܲܕܼ ܐܝܼܬܼܵܘܗܝ ܠܵܐ ܡܸܤܬܲܝܟܼܵܢܵܐܝܼܬܼ . ܐܸܠܵܐ ܕܒܲܟܼܝܵܢܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܡܤܲܝܲܟܼ : ܘܲܠܒܲܪ ܡܸܢܹܗ ܠܵܐ ܡܸܬܼܪ̱̣ܢܸܐ ܕܐܝܼܬܼܵܘܗܝ . ܐܸܢ ܗܵܟܲܢܵܐ ܡܸܤܬܲܟܿܠܝܼܢ ܐܢ̄ܬܿܘܿܢ ܠܗܵܝ̇ ܕܡܵܪܝܵܐ ܡ̣ܢ ܫܡܲܝܵܐ : ܘܲܠܗܵܝ̇ ܕܒܲܪܢܵܫܵܐ ܕܲܬܼܪܹܝܢ ܠܪܘܼܚܵܐ ܡܲܚܵܢܝܼܬܼܵܐ : ܐܲܝܟܲܢܵܐ ܡܸܬܼܪܲܥܹܝܢ ܐܢ̄ܬܿܘܿܢ ܥܲܠ ܗܵܠܹܝܢ ܕܫܲܪܟܵܐ ؟ ܕܐܲܝܟܲܢܵܐ ܠܲܡ ܕܲܠܒܸܫܢ ܕܡܘܼܬܹܗ ܕܗܵܘ̇ ܥܲܦܪܵܢܵܐ : ܗܵܟܲܢܵܐ ܢܸܠܒܲܫ ܕܗܵܘ̇ ܘܡ̣ܢ ܫܡܲܝܵܐ . ܐܲܝܟܲܢܵܐ ܗܵܟܹܝܠ ܠܒܸܫܢ ܕܡܘܼܬܹܗ ܕܗܵܘ̇ ܕܡ̣ܢ ܥܲܦܪܵܐ ؟ ܡܵܢܵܐ ܐܝܼܬܲܝܢ ܗ̣̄ܘܲܝܢ ؟ ܘܡܵܢܵܐ ܠܒܸܫܢ ؟ ܐܵܪܵܐ ܒܢܲܝ̈ܢܵܫܵܐ ܫܡܲܝܵܢܹ̈ܐ ܘܪ̈ܘܼܚܵܢܵܝܹܐ ܐܝܼܬܲܝܢ ܗ̣̄ܘܲܝܢ : ܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ ܘܡ̣ܢ ܐܲܠܵܗܵܐ ܡܸܠܬܼܵܐ ؟ ܐܵܘ ܪܘܼܚܵܐ ܕܠܵܐ ܦܓܲܪ ܘܲܕܼܠܵܐ ܢܦܸܫ : ܕܲܠܒܸܫ̣ ܕܡܘܼܬܼܵܐ ܕܥܲܦܪܵܢܵܐ ܦܲܓܼܪܵܐ ܘܢܲܦܫܵܐ : ܘܡܲܪܬܸܐ ܠܲܢ ܕܢܸܗܘܸܐ ܕܡܘܼܬܼܵܐ ܕܪ̈ܘܼܚܵܢܹܐ : ܗܵܢܵܘ ܕܹܝܢ ܪ̈ܘܼܚܹܐ ܕܠܵܐ ܢܦܸܫ ܘܲܕܼܠܵܐ ܦܓܲܪ ؟ ܟܲܕܼ ܛܵܒܼ ܗܵܕܹܐ ܠܵܘ ܕܝܼܠܲܢ ܐܝܼܬܹ̇ܝܗ̇ : ܐܸܠܵܐ ܕܥܵܒܼܘܿܕܼܵܐ : ܐܸܢܗ̤ܘ ܕܒܲܫܪܵܪܵܐ ܐܝܼܬܹܝܗ̇ : ܐܲܝܟܲܢܵܐ ܡܲܪܬܸܐ ܠܲܢ ܕܢܸܠܒܲܫ ܕܡܘܼܬܼܵܐ ܕܒܲܪܢܵܫܵܐ ܪܘܼܚܵܢܵܝܵܐ : ܗܵܢܵܘ ܕܹܝܢ ܡܫܝܼܚܵܐ : ܐܲܝܟܼ ܡ̇ܢ ܕܐܝܼܬܼܵܘܗܝ ܡܫܝܼܚܵܐ ܕܠܵܐ ܢܦܸܫ ܘܲܕܼܠܵܐ ܦܓܲܪ ؟ ܘܐܲܝܟܲܢܵܐ ܡܵܕܹܝܢ ܐܝܼܬܼܵܘܗܝ ܒܲܪܢܵܫܵܐ : ܟܲܕܼ ܡܸܕܸܡ ܕܒܲܪܢܵܫܵܐ ܠܲܝܬܿ ܠܹܗ ؟ ܐܵܘ ܐܲܝܟܲܢܵܐ ܡܸܬܼܐ̱ܡܲܪ ܡܫܝܼܚܵܐ ܒܲܪܢܵܫܵܐ pb. 63 ܪܘܼܚܵܢܵܐ : ܗܵܘ̇ ܕܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܬܼܩܲܝܲܡ : ܠܲܟܼܝܵܢܵܐ ܕܒܲܪܢܵܫܵܐ ܕܢܲܦܫܵܐ ܘܲܕܼܦܲܓܼܪܵܐ ؟ ܚܢܲܢ ܕܹܝܢ ܐܸܢ ܠܵܐ ܓܫܝܼ̈ܡܹܐ ܘܲܕܼܠܐ ܢܦܸܫ ܗܵܘܹ̇ܝܢܲܢ : ܕܕܲܐܝܟܼ ܗܵܢܵܐ ܗܵܘܹ̇ܝܢܲܢ : ܐܲܝܟܼ ܡܵܐ ܕܗܵܘ̇ ܕܐܝܼܬܼܵܘܗܝ . ܟܲܕܼ ܡܸܕܸܡ ܠܲܝܬܿ ܠܲܢ : ܐܲܟܼܡܵܐ ܕܲܠܗܵܘ̇ ܠܵܐ ܗܘ̤ܵܐ . ܗܵܕܹܐ ܕܹܝܢ : ܠܵܐ ܡܸܫܟܿܚܵܐ ܕܬܸܗܘܸܐ ܕܐܲܝܟܼ ܗܵܢܵܐ . ܗܵܠܹܝܢ ܘܕܐܲܝܟܼ ܗܵܠܹܝܢ ܫܟܼܝܼܪ̈ܵܬܼܵܐ ܢܵܩ̈ܦܵܢ ܕܢܹܐܡܪܘܼܢ : ܕܐܲܝܟܼ ܗܵܢܵܐ : ܗܵܠܹܝܢ ܘܕܲܐܝܟܼ ܗܵܠܹܝܢ ܫܟܼܝܼܪ̈ܵܬܼܵܐ ܢܵܩ̈ܦܵܢ ܕܢܹܐܡܪܘܼܢ : ܐܲܝܠܹܝܢ ܕܡܵܘܕܹܝܢ ܕܲܟܼܝܵܢܵܐ ܕܐܲܠܵܗܵܐ ܠܫܘܼܡܠܵܝܵܐ ܕܲܟܼܝܵܢܵܐ ܕܒܲܪܢܵܫܵܐ ܢܩܸܦ̣ . ܕܲܟܼܝܵܢܵܐ ܓܹܝܪ ܚܵܫܘܿܫܵܐ ܘܒܲܪܝܵܐ ܐܝܼܬܹܝܗ̇ ܢܲܩܝܼܦܘܼܬܼܵܐ ܕܲܚܕܲܝܘܼܬܼܵܐ ܟܝܵܢܵܬܐ ܕܲܟܼܝܵܢܵܐ ܚܵܫܘܿܫܵܐ ܘܒܲܪ̈ܝܵܐ . ܘܡܸܛܠ ܗܵܕܹܐ : ܐܵܘ ܒܪܸܥܝܵܢܵܐ ܕܐܵܪ̈ܝܢܹܐ ܢܵܦ̇ܠܝܼܢ : ܕܐܵܡ̇ܪܝܼܢ ܕܒܲܟܼܝܵܢܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܟܝܵܢܵܐ ܕܒܲܪܢܵܫܵܐ ܚܵܫܘܿܫܵܐ ܘܡܵܝܘܿܬܼܵܐ : ܟܲܕܼ ܡܤܲܝܒܲܪ ܚܲܫܹ̈ܐ ܪܲܓܼܘܼܫܬܼܵܢܵܐܝܼܬܼ . ܐܵܘ ܒܪܸܥܝܵܢܵܐ ܕܐܲܝܠܹܝܢ ܕܐܵܡ̇ܪܝܼܢ : ܒܡܲܤܒܿܪܵܢܘܼܬܼܵܐ ܗܘ̤ܵܐ ܢܲܦܫܵܐ ܘܦܲܓܼܪܵܐ : ܐܵܘ ܒܲܬܼܪ̈ܲܝܗܘܿܢ . ܕܒܲܙܒܲܢ ܠܗܵܠܹܝܢ ܘܒܲܙܒܲܢ ܠܗܵܠܹܝܢ ܢܸܥܪ̱ܩܘܼܢ : ܟܲܕܼ ܤܵܒܲܪܝܼܢ ܕܒܲܥܪܘܼܩܝܵܐ ܡܲܡܕܹܝܢ ܡ̣ܢ ܫܟܼܝܼܪ݁ܵܬܼܵܐ ܗܵܠܹܝܢ . ܢܐ . ܠܘܼܩܒܲܠ ܐܲܝܠܹܝܢ ܕܡܲܤܒܿܪܝܼܢ : ܕܒܲܪܢܵܫܵܐ ܗ̄ܘ̣ ܫܚܝܼܡܵܐ ܡܫܝܼܚܵܐ . ܥܕܲܡܵܐ ܠܗܵܘ̇ܪܟܵܐ ܐܸܬܼܐ̱ܡܲܪ ܠܘܼܩܒܲܠ ܗܵܠܹܝܢ : ܢܸܚܙܸܐ ܡܸܟܸܿܝܠ ܐܵܦ ܠܗܹܪܹ̈ܝܤܝܼ̈ܝܣ ܗܵܠܹܝܢ ܕܲܤܕܲܩ̣ : ܘܡܵܘܕܹܝܢ ܠܲܡܫܝܼܚܵܐ ܒܲܪܢܵܫܵܐ ܒܲܠܚܘܿܕܼ : ܕܲܒܼܡܵܢܵܐ ܦܪܝܼܫܝܼܢ : ܘܒܲܐܝܠܹܝܢ ܒܗܵܡܘܿܢ ܕܡ̣ܢ ܠܥܸܠ ܡܸܬܿܕܲܡܹܝܢ . ܐܲܝܟܲܢܵܐ ܕܐܵܦ ܠܗܹܪܹ̈ܤܝܼ̈ܣ ܕܝܼܠܗܘܿܢ ܢܦܲܪܸܫ ܘܲܢܚܵܘܸܐ : ܐܲܝܟܼ ܕܠܵܐ ܡܸܛܠ ܐܲܝܠܹܝܢ ܕܒܼܝܼܫܵܐܝܼܬܼ ܐܲܡܝܼܪ̈ܲܢ : ܢܸܥܪܘܿܩ ܐܵܦ pb. 64 ܡ̣ܢ ܐܲܝܠܹܝܢ ܕܫܲܦܝܪ ܐܲܡܝܼܪܵܢ . ܘܠܵܐ ܬܘܼܒܼ ܠܐܲܝܠܹܝܢ ܕܒܼܝܼܫܵܐܝܼܬܼ ܐܲܡܝܼܪܵܢ : ܕܠܵܐ ܦܘܼܪܢܵܫܵܐ ܢܩܲܒܸܠ . ܠܡܵܘܕܵܝܘܼܬܹܗ ܓܹܝܪ ܠܲܡܫܝܼܚܵܐ ܒܪܢܵܫܵܐ ܘܒܲܟܼܝܵܢܵܐ ܘܒܲܫܪܵܪܵܐ : ܕܲܫܪܵܪܵܐ ܐܝܼܬܹܝܗ̇ : ܘܡ̣ܢ ܫܪܵܪܵܐ ܡܸܤܬܲܗܕܵܐ . ܘܲܒܼܗܵܕܹܐ : ܠܲܝܬܿ ܐ̄̈ܢܵܫ ܕܥܵܕܹܠ ܠܗܘܿܢ . ܒܗܵܝ̇ ܕܹܝܢ ܕܥܵܪܩܝܼܢ ܡ̣ܢ ܐܲܠܵܗܘܼܬܹܗ : ܒܗܵܝ̇ ܕܐܝܼܬܹܝܗ̇ ܒܲܫܪܵܪܵܐ ܘܒܲܟܼܝܵܢܵܐ : ܡܲܤ̈ܠܲܝܵܐ ܐܸܢܘܿܢ : ܒܲܕܼ ܡܒܲܛܠܝܼܢ ܠܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ . ܢܒ . ܥܲܠ ܐܲܝܠܹܝܢ : ܕܒܲܫܡܵܐ ܒܲܚܘܿܕܼ ܡܵܘܕܹܝܢ ܠܹܗ ܠܐܲܠܵܗܵܐ ܡܸܠܬܼܵܐ . ܤܵܒܹܿܠܝܵܢܹ̈ܐ ܡܸܢܗܘܿܢ ܓܹܝܪ : ܐܵܦ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܟܵܦ̇ܪܝܼܢ . ܘܲܫܡܵܐ ܒܲܠܚܘܿܕܼ ܕܐܵܡ̇ܪܝܼܢ ܕܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܦܘܼܩܕܵܢܵܐܢܵܘ̇ ܕܐܸܡ݂ܲܪ ܘܲܗܘ̤ܵܐ . ܗܵܟܲܢܵܐ ܕܹܝܢ : ܐܵܦ ܠܐܲܒܼܵܐ ܘܲܠܪܘܼܚܵܐ ܕܩܘܼܕܼܫܑܵܐ ܒܫܘܼܡܵܗܵܐ ܒܲܠܚܘܿܕܼ ܐܵܡ̇ܪܝܼܢ . ܘܲܒܼܦܵܤܝܼ̈ܩܵܬܼܵܐ : ܠܲܝܗܘܼ̈ܕܵܝܹܐ ܫܵܠܡ̇ܝܼܢ ܝܲܬܿܝܼܪ ܡ̣ܢ ܕܠܲܟܼܪܸܤܛܝܵܢܹܐ . ܢܓ . ܥܲܠ ܐܲܝܠܹܝܢ ܕܐܵܡ̇ܪܝܼܢ : ܕܒܲܟܼܝܵܢܵܐ ܡ̣ܢ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܠܵܐ ܕܹܝܢ ܐܸܬܼܚܲܝܲܕܼ ܒܲܟܼܝܵܢܵܐ ܐܸܠܵܐ ܒܐܸܤܟܹܿܡܵܐ : ܘܐܝܼܬܲܝܗܘܿܢ ܬܪܹܝܢ ܒܢܝܼ̈ܢ . ܦܵܘܠܘܿܢܝܵܢܹ̈ܐ . ܐ̄ܚܪܵܢܹܐ ܕܹܝܢ ܒܗܵܠܹܝܢ ܥܵܕܼܠܝܼܢ ܠܗܘܿܢ : ܒܗܵܝ̇ ܕܗܸܢܘܿܢ ܡܵܘܕܹܝܢ ܠܐܲܠܵܗܵܐ ܡܸܠܬܼܵܐ ܟܝܵܢܵܐ ܐܵܘ ܩܢܘܿܡܵܐ : ܗܵܟܼܘܵܬܼ ܕܹܝܢ ܐܵܦ ܠܐܲܒܼܵܐ ܘܲܠܪܘܼܚܵܐ ܕܩܘܼܕܼܫܵܐ . ܥܲܠ ܡܸܬܼܒܲܪܢܵܫܢܘܼܬܹܗ ܕܹܝܢ ܠܵܐ ܫܵܠܡ̇ܝܼܢ ܠܐܵܪ̈ܬܵܕܘܿܟܿܤܹܐ : ܐܸܠܵܐ ܡܸܬܼܩܲܪܒܼܝܼܢ ܠܐܲܝܠܹܝܢ pb. 65 ܕܐܵܡ̇ܪܝܼܢ ܕܒܲܪܢܵܫܵܐ ܗ̄ܘ̣ ܒܲܠܚܘܿܕܼ ܡܫܝܼܚܵܐ : ܘܐܲܝܟܼ ܚܲܕܼ ܡ̣ܢ ܩܲܕܼܝܼ̈ܫܹܐ ܬܚܹܝܬܼ ܢܵܡܘܿܤܵܐ ܐܸܬܿܕܲܒܲܪ . ܘܲܒܼܦܘܼܩܕܵܢܵܐ : ܢ̣ܛܲܪ ܠܟܼܠܗܘܿܢ ܦܘܼ̈ܩܕܵܢܹܐ . ܘܒܲܢܛܘܼܪܬܵܐ ܪܹܫܵܝܵܬܼܵܐ : ܗܘ̤ܵܐ ܕܠܵܐ ܚܛܵܗܝܼ̈ܢ ܐܲܝܟܼ ܒܲܪܢܵܫܵܐ . ܘܲܒܼܗܵܕܹܐ : ܐܸܬ̣ܝܲܬܲܪ ܡ̣ܢ ܟܠ ܒܢܲܝ̈ܢܵܫܵܐ . ܐܵܘ ܒܗܵܝ̇ ܕܡ̣ܢ ܒܵܬܲܪ ܕܲܗܘ̤ܵܐ ܕܠܵܐ ܚܛܵܗܹ̈ܐ : ܐܸܬܼܚܵܘܝܼ ܕܲܡܚܲܪܪܵܐ ܗ̄ܘ̣ ܡ̣ܢ ܡܵܘܬܵܐ . ܘܙܵܕܼܩܵܐܝܼܬܼ ܠܵܐ ܡܵܝܘܿܬܼܘܼܬܼܵܐ ܩܲܒܸܿܠ̣ ܗ̄ܘ̣ܵܐ : ܗܵܝ̇ ܕܤܝܼܡܵܐ ܠܐܝܼܩܵܪܵܐ ܕܐܲܝܠܹܝܢ ܕܲܕܼܠܵܐ ܚܛܵܗܹ̈ܐ ܢܵܛ̇ܪܝܼܢ ܢܵܡܘܿܤܵܐ . ܐܵܘ ܡܸܛܠ ܕܟܲܕܼ ܒܗܵܠܹܝܢ ܟܠܗܹܝܢ ܡܸܬܿܕܲܒܲܪ ܗ̄ܘ̣ܵܐ : ܡ̣ܢ ܒܵܬܲܪ ܕܲܢܛܲܪ ܟܠܗܘܿܢ ܦܘܼ̈ܩܕܵܢܹܐ ܕܠܵܐ ܡܘܼܡ : ܩܲܒܸܿܠ̣ ܗ̄ܘ̣ܵܐ ܥܠܵܘܗܝ ܕܲܢܡܘܼܬܼ ܚܠܵܦܲܝܢ . ܘܡ̣ܢ ܤܘܿܓܼܵܐܐ ܕܡܸܫܬܲܡܥܵܢܘܼܬܹܗ : ܩܲܒܸܿܠ̣ ܐܝܼܩܵܪܵܐ ܘܫܘܼܡܵܗܵܐ ܕܲܒܼܪܵܐ ܒܛܲܝܒܿܘܼܬܼܵܐ . ܠܵܘ ܗ̤ܘ ܐܲܠܵܗܵܐ ܡܸܠܬܼܵܐ : ܐܸܠܵܐ ܗܵܘ̇ ܕܐܸܬܿܕܲܒܲܪ ܘܲܢ̣ܛܲܪ ܟܠܗܘܿܢ ܦܘܼ̈ܩܕܵܢܹܐ : ܟܲܕ ܐܵܡ̇ܪܝܼܢ ܗܵܟܲܢܵܐ . ܦܘܠܹܐ . ܠܡܵܢ ܠܲܡ ܓܹܝܪ ܚܵܫ̇ܚܵܐ ܗ̄ܘ̣ܵܬܼ : ܕܐܵܦ ܐܲܠܵܗܵܐ ܡܸܠܬܼܵܐ ܢܸܫܬܵܘܬܲܦ ܠܹܗ ܒܤܘܼܥܪ̈ܵܢܹܐ ܘܢܸܤܥܘܿܪ ܥܲܡܹܗ : ܐܲܝܟܼ ܡܲܢ ܕܠܵܐ ܡܸܫܟܲܚ ܗ̄ܘ̣ܵܐ ܕܡܸܢܹܗ ܘܠܹܗ ܢܸܛܲܪ ܦܘܼ̈ܩܕܵܢܹܐ ؟ ܘܐܲܝܕܵܐ ܗ̣̄ܝ ܗܵܕܹܐ ܕܐܸܬ̱ܢܛܲܪ ܕܠܵܐ ܚܛܵܗܹ̈ܐ ؟ ܐܵܘ ܐܲܝܕܵܐ ܗ̣̄ܝ ܙܵܟܼܘܼܬܼܵܐ ؟ ܠܵܐ ܚܵܒܿܬܼܵܐ ܥܸܠܝܵܬܼܵܐ ܐܝܼܬܹܝܗ̇ : ܕܟܲܕܼ ܠܵܐ ܢܫܟܲܚ ܕܢܸܙܟܸܿܐ : ܐܸܤܬܿܢܸܩ ܥܲܠ ܡܥܲܕܪܵܢܘܼܬܼܵܐ : ܘܡ̣ܢ ܡܥܲܕܪܵܢܘܼܬܼܵܐ ܢܸܙܟܸܿܐ : ܒܲܕܼ ܗ̤ܘ ܠܵܐ ܡܸܫܟܲܚ . ܠܵܐ ܗ̄ܘ̣ܵܐ ܓܹܝܪ ܕܗܵܢܵܐ ܐܝܼܬܹܝܗ̇ ܙܵܟܼܘܼܬܼܵܐ : ܐܸܠܵܐ ܕܗܵܘ̇ ܕܥܲܕܪܹܗ : ܘܠܵܐ ܡܸܙܕܟܸܐ . ܐܲܝܢܵܘ ܓܹܝܪ ܬܲܟܼܬܿܘܼܫܵܐ ܕܲܠܘܵܬܼ ܐܵܠܵܗܵܐ ؟ ܘܐܲܝܕܵܐ ܗ̣̄ܝ ܚܵܘܒܿܬܼܵܐ ؟ ܗܵܘ̇ ܓܹܝܪ ܡ̇ܢ ܕܒܼܵܥܹ̇ܐ ܡ̣ܢ ܟܠ : ܦܵܪܘܿܩܵܐ pb. 66 ܗܵܘܹ̇ܐ . ܐܲܝܢܵܘ ܓܹܝܪ ܕܚܵܐܲܪ ܕܐܝܼܬܼ ܒܹܝܬܼ ܠܹܗ ܘܠܲܐܪܟܿܘܿܢܵܐ ܕܐܵܬܹ̇ܐ ܘܠܵܐ ܡܸܫܟܲܚ ܒܹܗ ܡܸܕܸܡ :: ܟܲܕܼ ܡܸܫܬܲܟܚܵܐ ܕܗ̤ܘ ܟܝܵܢܵܐ ܥܲܕܪܹܗ ؟ ܘܲܠܘܵܬܼ ܡ̇ܢ ܡܸܬܿܬܿܕܝܼܢ : ܟܲܕܼ ܗܘ̤ ܐܝܼܬܼܵܘܗܝ ܕܲܝܵܢܐ ܕܕܼܵܐܹ̇ܢ ܐܵܦ ܡܸܬܿܬܿܪܝܼܢ ؟ ܡܲܢ̣ܘܼ ܗܵܘ̇ ܕܩܲܒܿܠܹܗ ܩܘܼܪܒܵܢܵܐ ܚܠܵܦ ܟܠܗܘܿܢ ܒܢܲܝ̈ܢܵܫܵܐ : ܟܲܕܼ ܗ̤ܘ ܐܝܼܬܼܵܘܗܝ ܗܵܘ̇ ܕܲܡܩܲܒܸܿܠ ܘܗܵܘ̇ ܕܡܸܬܼܩܲܪܲܒܼ ؟ ܡܲܢ̣ܘܼ ܗܵܘ̇ ܕܲܡܪܲܥܸܐ ܘܗܵܘ̇ ܕܡܸܬܼܪܲܥܸܐ : ܟܲܕܼ ܗ̤ܘ ܐܝܼܬܼܵܘܗܝ ܒܬܲܪ̈ܬܲܝܗܹܝܢ ؟ ܐܸܠܵܐ ܐܸܢ ܕܲܠܡܵܐ ܠܲܚܕܼܵܐ ܪܹܫܢܘܼܬܼܵܐ : ܠܬܲܪܬܹܝܢ ܐܲܝܠܹܝܢ ܕܠܵܐ ܕܵܡ̈ܝܵܢ ܠܲܚܕܼܵܪܹ̈ܐ ܢܤܲܪܩܘܼܢ ܘܢܹܐܡܪܘܼܢ : ܕܐܲܒܼܵܐ ܐܸܬܼܚܲܡܲܬܼ : ܘܲܒܼܪܵܐ ܪܲܥܢܹܗ ܪܲܓܼܝܼܙ ܗ̄ܘ̣ܵܐ : ܐܲܝܟܲܢܵܐ ܕܩܲܒܸܿܠ̣ܘ ܡ̣ܢ ܫܘܿܥ̈ܝܵܬܼܵܐ ܕܡܵܢܝܼܢܵܝܹ̈ܐ : ܗܵܢ̇ܘܿܢ ܕܲܒܼܕܵܪܘ ܠܗܵܠܹܝܢ . ܐܵܘ ܕܲܠܡܵܐ ܒܐܸܤܟܹܡܵܐ ܚ̣ܵܘܝܼ ܚܸܡܬܹܗ ܠܘܼܩܒܲܠ ܐܲܝܠܹܝܢ ܕܲܛܥ̣ܵܘ : ܘܲܥܒܲܕܼ ܠܲܫܪܵܝܵܗ̇ ܒܡܲܤܲܒܼ ܒܐܲܦܹ̈ܐ ؟ ܒܲܕܼ ܚ̣ܵܘܝܼ ܢܲܦܫܹܗ ܚܸܡܬܼܵܢܵܐ ܘܲܡܪܲܥܝܵܢܵܐ : ܐܲܝܟܼ ܕܲܒܼܡܸܠܬܼܵܐ . ܐ̄ܚܪܵܢܝܵܐܝܼܬܼ ܗܵܟܹܝܠ ܢܵܩ̇ܦܝܼܢ ܐܵܦ ܠܐܲܝܠܹܝܢ ܕܡܸܬܼܪܲܥܹܝܢ ܗܵܠܹܝܢ ܕܐܵܪܝܼܘܼܤ : ܕܐܵܡ̇ܪܝܼܢ ܕܠܵܘ ܐ̄ܚܪܵܢܝܵܐܝܼܬܼ ܐܸܬܼܪܲܥܝܼ : ܐܸܠܵܐ ܒܡܵܘܬܵܐ ܕܲܡܫܝܼܚܵܐ : ܕܡ̣ܢ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܑܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ . ܡܵܢ ܕܹܝܢ ܐܵܠܨܵܐ ܗ̄ܘܼܵܬܼ ܥܲܠ ܒܸܕܼܝܵܐ ܗܵܢܵܐ ؟ ܗܵܘ̇ ܓܹܝܪ ܕܐܝܼܬܼܵܘܗܝ ܗ̄ܘ̣ܵܐ ܒܹܗ : ܠܵܘ ܒܡܵܘܬܵܐ ܕܲܐ̄ܚܪܹܢܵܐ ܗܵܕܹܐ ܥܵܒܹ̇ܕܼ ܗ̄ܘ̣ܵܐ . ܐܵܦ ܠܵܐ ܬܘܼܒܼ ܟܹܐܢܘܼܬܼܵܐ ܗ̣̄ܝ : ܕܗܵܘ̇ ܕܠܵܐ ܐܝܼܬܼܵܘܗܝ ܡܸܢܹܗ ܡ̣ܢ ܟܝܵܢܵܐ : ܚܠܵܦ ܟܝܵܢܵܐ ܐ̄ܚܪܹܢܵܐ ܩܲܒܸܿܠ̣ ܡܵܘܬܵܐ ܥܲܠ ܐܲܦܲܝ̈ ܫܪܵܝܵܐ ܕܚܵܘܒܿܬܼܵܐ . ܘܠܵܐ ܬܘܼܒܼ ܫܪܵܝܵܐ ܫܲܪܝܼܪܵܐ ܡܸܬܼܚܵܘܸܐ : ܐܸܠܵܐ ܐܸܤܟܹܿܡܵܐ . pb. 67 ܘܐܵܡ̇ܪܝܼܢ ܕܢܸܬܼܦܲܠܓܼܘܼܢ ܗܵܠܹܝܢ ܠܲܬܼܪܹܝܢ ܒܢܲܝ̈ܐ . ܐܲܝܟܲܢܸܵܐ ܕܗܵܠܹܝܢ ܡ̇ܢ ܢܸܠܚ̈ܡܵܢ ܠܗܵܢܵܐ : ܘܗܵܢܹܝܢ ܠܹܗ . ܐܲܝܟܼ ܕܠܵܐ ܢܸܗܘ̈ܝܵܢ ܒܟܼܠ ܡܸܠܹ̈ܐ ܕܐܝܼܬܼ : ܠܵܐ ܕܲܠܩܘܼ̈ܒܼܠܵܝܵܬܼܵܐ : ܘܠܵܐ ܬܘܼܒܼ ܐܸܤܟܹܡ̈ܬܼܵܢܵܝܵܬܼܵܐ . ܟܲܕܼ ܐܝܼܬܹܝܗ̇ ܚܕܼܵܐ ܐܲܠܵܗܘܼܬܼܵܐ : ܘܲܚܕܼܵܐ ܡܵܪܘܼܬܼܵܐ : ܘܚܲܕܼ ܫܘܼܠܛܵܢܵܐ ܕܐܲܒܼܵܐ ܘܕܲܒܼܪܵܐ : ܕܠܵܐ ܡܩܲܒܿܠܝܼܢ ܐܸܤܟܹܡܵܐ ܕܐܲܝܟܼ ܗܵܢܵܐ . ܗܵܠܹܝܢ ܘܲܕܲܕܼܵܡ̈ܝܵܢ ܠܗܵܠܹܝܢ ܐܵܡ̇ܪܝܼܢ : ܟܕܼ ܡܥܲܫܢܝܼܢ ܚܘܼܫܵܒܲܝ̈ܗܘܿܢ : ܕܠܲܒܼܪܵܐ ܘܠܲܡܫܝܼܚܵܐ ܥܦܝܼܦܵܐ ܢܹܐܡܪܘܼܢܵܝܘܗܝ : ܒܦܲܪ̈ܨܘܿܦܹܐ ܐܵܦ ܒܲܩܢܘܼܿܡܹ̈ܐ . ܒܲܕܼܡܘܼܬܼܵܐ ܕܐܲܝܟܼ ܕܩܲܒܸܿܠ̣ܘ ܩܲܕܝܼ̈ܫܹܐ ܠܲܥܡܘܼܪܝܵܐ ܕܐܲܠܵܗܵܐ : ܘܐܵܦ ܠܨܲܠܡܹܗ ܒܹܗ ܒܲܙܢܵܐ ܐܵܡ̇ܪܝܼܢ . ܢܸܤܛܘܿܪܝܼܣ . ܢܹܐܡܲܪ ܗܵܟܹܝܠ ܐܵܦ ܠܘܵܬܼ ܟܠ ܚܲܕܼ ܡ̣ܢ ܗܵܠܹܝܢ ܕܛܵܥܹ̇ܝܢ ܘܲܡܛܥܹܝܢ : ܟܲܕܸ ܟܵܦ̇ܪܝܼܢ ܒܡܸܬܼܒܲܪܢܵܫܵܢܘܼܬܼܵܐ ܕܲܗܘ̤ܵܬܼ ܠܐܲܠܵܗܵܐ ܡܸܠܬܼܵܐ . ܘܩܲܕܼܡܵܝܑܬܼ : ܒܗܘܿܢ ܒܦܸܬܼܓܼܵܡܹ̈ܐ ܕܗܵܢ̇ܘܿܢ ܢܸܬܼܚܲܫܲܚ ܠܘܵܬܼܗܘܿܢ . ܐܲܢ̄ܬܿ ܕܹܝܢ ܤܲܒ̣ ܠܝܼ ܠܡܸܠܹ̈ܐ ܕܗܵܢ̇ܘܿܢ : ܐܲܝܠܹܝܢ ܕܐܝܼܬܲܝܗܹܝܢ ܡܦܝܼ̈ܤܵܢܝܼܬܼܵܐ ܘܚܵܫ̈ܚܵܢ ܠܲܦܝܵܤܵܐ ܕܤܲܓܿܝܼ̈ܐܹܐ . ܘܲܓܲܢ̄ܒܵܪܵܐܝܼܬܼ ܐܸܬܼܟܲܬܲܫ ܚܠܵܦܲܝܗܘܿܢ : ܐܲܝܟܼ ܕܐܵܦܠܵܐ ܚܕܼܵܐ ܥܸܠܬܼܵܐ ܕܡܲܦ̣ܫ ܒܪܘܼܚܵܐ ܬܸܫܬܿܒܸܩ ܠܗܘܿܢ . ܡܸܛܠ ܐܲܝܕܵܐ ܥܸܠܬܼܵܐ : ܟܲܕܼ ܚܕܼܵܐ ܐܝܿܬܹܝܗ̇ ܐܲܠܵܗܘܼܬܼܵܐ ܘܡܵܪܘܼܬܼܵܐ : ܘܫܘܼܠܛܵܢܵܐ ܘܝܼܕܲܥܬܼܵܐ : ܘܪܸܥܝܵܢܵܐ ܘܚܲܝܠܵܐ ܕܐܲܠܵܗܵܐ ܐܲܒܼܵܐ : ܘܕܲܒܼܪܵܐ ܕܟܼܠ ܒܐܝܼܕܹܗ ܗܘ̤ܵܐ ܡ̣ܢ ܐܵܠܵܗܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܸܡ ܕܲܗܘ̤ܵܐ . ܗܵܝ̇ ܕܹܝܢ ܕܲܗܘ̤ܵܐ ܒܸܤܪܵܐ : ܠܐܲܠܵܗܵܐ ܡܸܠܬܼܵܐ ܒܲܠܚܘܿܕܼ ܡܲܩܸܜ : ܘܠܵܐ ܗ̄ܘ̣ܵܐ ܕܥܲܒܼܕܹܗ ܠܒܸܤܪܵܐ : ܡܸܠܬܼܵܐ ܠܲܡ ܒܸܤܪܵܐ ܗܘ̤ܵܐ . ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܠܘܵܬܼ pb. 68 ܐܲܠܵܗܵܐ : ܘܠܵܐ ܗ̄ܘ̣ܵܐ ܠܐܲܠܵܗܵܐ ܐܲܒܼܵܐ ܐܸܡ݂ܲܪ : ܗܵܘ̇ ܕܐܝܼܬܼܵܘܗܝ ܠܘܵܬܹܗ . ܗܵܝ̇ ܓܹܝܪ ܕܲܗܘ̤ܵܐ : ܘܗܵܝ̇ ܕܲܥ̣ܒܲܕ : ܬܲܪ̈ܬܲܝܗܹܝܢ ܕܝܼܠܹܗ ܐܝܼܬܲܝܗܹܝ̇ܢ : ܟܲܕܼ ܠܵܐ ܥܵܒܼ̈ܕܵܢ ܦܵܠܓܘܼܬܼܵܐ . ܘܠܵܐ ܗ̄ܘ̣ܵܐ ܕܗܵܢܵܐ ܐܝܼܬܼܵܘܗܝ : ܘܲܕܼܗܵܘ̇ ܠܲܝܬܵܘܗܝ . ܐܸܠܵܐ ܐܸܢ ܕܲܠܡܵܐ ܬܲܪܬܹܝܢ ܡܠܹ̈ܐ ܡܵܘܕܹܝܢ ܕܐܝܼܬܼ : ܐܲܝܟܼ ܬܪܹܝܢ ܒܢܲܝ̈ܵܐ . ܘܲܚܕܼܵܐ ܐܝܼܬܹܝܗ̇ ܐܲܠܵܗܘܼܬܼܵܐ : ܘܲܚܕܼܵܐ ܐܝܼܬܹܝܗ̇ ܚܵܫܘܿܫܘܼܬܼܵܐ : ܒܕܲܗܘ̤ܵܬܼ ܒܸܤܪܵܐ ؟ ܤܘܿܦܵܪܘܿܢܝܼܘܿܣ . ܘܡ̇ܢ ܫܟܼܝܪܵܐ : ܘܗܵܟܲܢܵܐ ܢܵܘܕܸܐ ؟ ܗܵܕܹܐ ܓܹܝܪ : ܓܲܠܝܵܐ . ܡܸܛܠ ܗܵܢܵܐ : ܐܵܦ ܐܹܘܲܢܓܲܠܸܤܛܵܐ ܐܸܡ݂ܲܪ ܥܲܠ ܗܵܢܵܐ : ܕܲܥ̣ܡܲܪ ܒܲܢ ܗܵܢܵܐ ܕܹܝܢ : ܥܲܠ ܡܸܠܬܼܵܐ : ܗܵܕܹܐ ܕܒܲܪܢܵܫܵܐ : ܕܲܚܙܲܝܢ ܫܘܼܒܼܚܹܗ : ܫܘܼܒܼܚܵܐ ܐܲܝܟܼ ܕܝܼܚܝܼܕܼܵܐ : ܘܠܵܐ ܗ̄ܘ̣ܵܐ ܕܝܼܚܝܼܕܼܵܝܵܐ : ܕܲܡܠܸܐ ܛܲܝܒܿܘܼܬܼܵܐ ܘܩܘܼܫܬܼܵܐ . ܘܠܵܐ ܬܘܼܒܼ ܒܲܟܼܝܵܢܵܐ . ܗܵܘ̇ ܓܹܝܪ ܫܘܼܒܼܚܵܐ : ܠܵܐ ܗ̄ܘ̣ܵܐ ܡ̣ܢ ܛܲܝܒܿܘܼܬܼܵܐ : ܐܸܠܵܐ ܡ̣ܢ ܟܝܵܢܵܐ ܡܠܸܐ : ܘܠܵܐ ܤܢܝܼܩ ܥܲܠ ܬܵܘܤܲܦܬܼܵܐ . ܢܸܤܛܘܿܪܝܼܣ . ܡܵܐ ܗܵܟܹܝܠ ܕܐܵܡܲ݁ܪ ܐܲܒܼܵܐ ܥܲܠ ܗܵܢܵܐ : ܕܗܵܢܵܘ ܒܹܪܝ . ܘܬܼܘܼܒܼ ܠܲܒܼܪܹܗ ܝܑܼܚܝܼܕܼܵܝܵܐ ܝܲܗ̣̄ܒܼ . ܘܝܼܚܝܼܕܼܵܝܵܐ ܗܵܘ̇ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ : ܗ̤ܘ ܐܸܫܬܲܥܝܼ ܠܲܢ . ܥܠܵܘܗܝ ܥܲܠ ܗܵܢܵܐ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ ܐܸܡ݂ܲܪ : ܐܵܘ ܬܠܵܬܼܵܐ ܝܑܼܚܝܼ̈ܕܼܵܝܵܐ ܐܸܡ݂ܲܪ ؟ ܚܲܕܼ ܗܵܘ̇ : ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܒܪܵܫܝܼܬܼ ܐܲܠܵܗܵܐ ܡܸܠܬܼܵܐ . ܘܲܐ̄ܚܪܹܢܵܐ : ܗܵܘ̇ ܕܐܝܼܬܼ ܗ̄ܘ̣ܵܐ ܠܹܗ ܫܘܼܒܼܚܵܐ ܐܲܝܟܼ ܕܝܼܚܝܼܬܼܵܐ : ܠܵܐ pb. 69 ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܝܑܼܚܝܼܕܼܵܝܵܐ . ܘܕܼܬܼܠܵܬܼܵܐ : ܤܛܲܪ ܡ̣ܢ ܗܵܠܹܝܢ : ܗܵܘ̇ ܕܝܲܗ̣̄ܒܼ ܥܲܠ ܐܲܦܲܝ̈ ܥܵܠܡܵܐ . ܤܘܿܦܪܘܿܢܝܼܘܿܣ . ܡܵܢܵܐ ܗܵܟܹܝܠ ؟ ܠܐܲܠܵܗܵܐ ܡܸܠܬܼܵܐ ܒܲܪ ܟܝܵܢܵܐ : ܕܝܼܠܹܗ ܝܲܗ̣̄ܒܼ ܠܡܵܘܬܵܐ : ܗܵܘ̇ ܕܐܝܼܬܼܵܘܗܝ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ؟ ܘܠܵܐ ܡܕܲܓ̈ܠܵܢ ܠܲܚܕܼܵܕܹ̈ܐ : ܗܵܘ̇ ܕܐܝܼܬܼܵܘܗܝ ܒܲܪ ܟܝܵܢܹܗ ܠܵܐ ܚܵܫܘܿܫܵܐ ܘܠܵܐ ܡܵܘܝܿܬܼܵܐ : ܘܗܵܝ̇ ܕܵܠܡܵܘܬܵܐ ܝܲܗ̣ܒܹܿܗ . ܐܵܘ ܕܲܠܡܵܐ : ܕܐܸܤܟܹܿܡܵܐ ܐܝܼܬܹܝܗ̇ ؟ ܢܸܤܛܘܿܪܝܼܣ . ܕܒܲܩܥܵܬܼܵܐ ܬܸܬܵܘܕܐ ܥܲܡܲܢ ܗܵܝ̇ ܕܠܵܐ ܐܝܼܬܲܝܗܘܿܢ ܬܪܹܝܢ ܐܲܠܵܗܹ̈ܐ ܡܸܠܹ̈ܐ : ܐܵܘ ܬܪܹܝܢ ܢܒܲܝ̈ܐ : ܐܵܘ ܬܪܹܝܢ ܝܑܼܚܝܼ̈ܕܼܵܝܹܐ : ܐܸܠܵܐ ܚܲܕܼ ܘܲܕܼܫܲܪܟܵܐ ܟܠ ܚܲܕܼ ܡ̣ܢ ܗܵܠܹܝܢ : ܡܸܬܼܥܲܩܒܼܵܐ ܡ̣ܢ ܬܪܹܝܢ ܕܵܡܝܵܐܝܼܬܼ ܘܙܵܕܼܩܵܐܝܼܬܼ ܕܐܲܝܟܲܢܵܐ ܨܒܼܝܵܢܵܐܝܼܬܼ ܐܸܬܼܒܲܪܢܲܫ : ܟܲܕܼ ܐܝܼܬܼܵܘܗܝ ܒܲܟܼܝܵܢܹܗ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ . ܘܒܲܐܝܕܵܐ ܡܸܬܼܐܲܡܪܵܐ ܕܡܝܼܬܼ ܒܲܟܼܝܵܢܵܐ ܒܪܵܐ : ܘܠܵܘ ܐܲܟܼܡܵܐ ܕܐܝܼܬܼܵܘܗܝ ܒܲܟܼܝܵܐ ܠܵܐ ܡܵܝܘܿܬܼܵܐ . ܤܘܿܦܪܘܿܢܝܼܘܿܣ . ܐܸܠܵܐ ܗܸܢܹܝܢ ܗܵܠܹܝܢ ܐܵܡ̇ܪܝܼܢܲܢ : ܕܲܢܚܵܘܸܐ ܢܲܗܝܼܪܵܐܝܼܬܼ ܐܵܦܸܢ ܠܵܐ ܨܵܒܹ̇ܐ ܐܲܢ̄ܬܿ : ܕܲܬܼܪܹܝܢ ܒܢܝܼ̈ܢ ܐܵܡܲ݁ܪ ܐܲܢ̄ܬܿ ܒܲܡܼܝܵܢܵܐ . ܚܲܕܼ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ : ܘܲܐ̄ܚܪܹܢܵܐ ܚܵܫܘܿܫܵܐ ܘܡܵܝܘܿܬܼܵܐ . ܢܕ . ܥܲܠ ܗܵܝ̇ : ܕܗ̤ܘ ܐܲܠܵܗܵܐ ܡܸܠܬܼܵܐ ܐܸܬܼܒܲܪܢܲܫ : ܘܠܵܐ ܐܝܼܬܼܝܗܘܿܢ ܬܼܪܹܝܢ ܒܢܲܝ̈ܵܐ : ܐܸܠܵܐ ܚܲܕܼ ܒܲܚܕܼܵܝܘܼܬܼܵܐ . ܢܸܤܛܘܿܪܝܼܣ . ܟܠ ܟ̱ܠܹܗ ܠܵܐ ܫܲܪܝܼܪܵܐ : ܐܸܠܵܐ ܐܸܢ ܥܲܠ ܗܵܕܹܐ ܩܲܕܼܡܵܝܑܬܼ ܙܵܕܹܩ ܠܡܹܐܡܲܪ : ܝܵܠܦ̇ܝܼܢܲܢ ܗܵܘ̇ ܡܵܐ ܕܡܵܘܕܝܼܢܲܢ ܠܘܵܬܼ ܚܕܼܵܕܗܹܐ : ܕܡܸܢܹܗ ܕܲܟܼܬܼܵܒܼܵܐ ܐܲܠܵܗܵܝܵܐ . ܢܸܚܙܸܐ ܗܵܟܹܝܠ : ܡܵܢܵܐ ܐܵܡܲ݁ܪ pb. 70 ܐܹܘܲܢܓܲܠܸܤܛܵܐ ܥܲܠ ܐܲܠܵܗܵܐ ܡܸܠܬܼܵܐ . ܟܲܝ ܥܲܠ ܚܲܕܼ ܐܲܠܵܗܵܐ ܡܸܠܬܼܵܐ ܐܵܡܲ݁ܪ : ܐܵܘ ܥܲܠ ܬܪܹܝܢ ܡܸܠܹ̈ܐ ؟ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܸܠܬܼܵܐ . ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܒܪܵܫܝܼܬܼ ܠܘܵܬܼ ܐܲܠܵܗܵܐ : ܟܠ ܒܐܝܼܕܹܗ ܗܘ̤ܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܸܡ ܕܲܗܘ̤ܵܐ . ܥܲܠ ܡ̇ܢ ܡܸܫ̈ܟܿܚܵܢ ܕܢܸܬܼܐܲܡܪܵܢ ܗܵܠܹܝܢ ܡ̣ܢ ܐܹܘܲܢܓܲܠܸܤܛܵܐ : ܐܸܠܵܐ ܐܸܢ ܥܲܠ ܗܵܘ̄ ܒܲܪ ܟܝܵܢܵܐ ܘܲܕܼܠܵܐ ܓܫܘܿܡ ؟ ܗܵܝ̇ ܕܹܝܢ ܕܒܹܗ ܚܲܝܹ̈ܐ ܗܘ̤ܵܐ : ܘܚܲܝܹ̈ܐ ܐܝܼܬܲܝܗܘܿܢ ܢܘܼܗܪܵܐ ܕܲܒܼܢܲܝ̈ܢܵܫܵܐ . ܘܗ̤ܘ ܢܘܼܗܪܵܐ ܒܚܸܫܘܿܟܼܵܐ ܡܲܢܗܲܪ : ܘܚܸܫܘܿܟܼܵܐ ܠܵܐ ܐܲܕܪܟܹܗ . ܥܲܠ ܐ̄ܚܪܹܢܵܐ ܐܸܡ݂ܲܪ : ܐܵܘ ܥܠܵܘܗܝ ܕܝܼܠܹܗ ܟܲܕܼ ܕܝܼܠܹܗ ؟ ܘܒܲܕܼܓܘܼܪܡ ܐܵܦ ܚܲܝܹ̈ܐ ܐܵܦ ܢܘܼܗܪܵܐ ܩ̣ܪܵܝܗܝ : ܗܵܠܹܝܢ ܕܡܵܘ̈ܕܥܵܢ ܠܐܘܼܤܝܼܵܐ ܠܵܐ ܡܵܝܘܿܬܬܵܐ ܐܲܝܟܼ ܕܥܲܠ ܐܲܝܠܹܝܢ ܕܲܒܼܡܵܘܬܵܐ ܘܲܒܼܚܸܫܘܿܟܼܵܐ ܗ̤ܘܲܝ̈ : ܟܲܕܼ ܗ̤ܘ ܠܵܐ ܡܝܲܬܼ ܚܲܝܹ̈ܐ ܓܹܝܪ ܐܝܼܬܼܵܘܗܝ ܘܢܘܼܗܪܵܐ ܕܠܵܐ ܕܵܥܹ̇ܟܼ : ܘܡܲܝܸܐ ܠܐܲܝܠܹܝܢ ܕܲܒܼܡܵܘܬܵܐ ܐܝܼܬܲܝܗܘܿܢ . ܕܥܲܠ ܐܲܝܢܵܐ ܢܘܼܗܪܵܐ ܡܤܗܸܕܼ ܝܘܿܚܲܢܵܢ : ܕܟܼܠܢܵܫ ܢܗܲܝܡܸܢ ܒܹܗ ؟ ܐܝܼܬܼܵܘܗܝ ܓܹܝܪ ܢܘܼܗܪܵܐ ܕܲܫܪܵܪܵܐ : ܕܡܲܢܗܲܪ ܠܟܼܠܢܵܫ ܕܐܸܬܼ݂ܵܐ ܠܥܵܠܡܵܐ . ܒܥܵܠܡܵܐ ܗ̄ܘ̣ܵܐ : ܘܥܵܠܡܵܐ ܒܐܝܼܕܹܗ ܗܘ̤ܵܐ : ܘܥܵܠܡܵܐ ܠܵܐ ܝܲܕܼܥܹܗ . ܠܕܼܝܼܠܹܗ ܐܸܬܼ݂ܵܐ : ܘܕܼܝܼܠܹܗ ܠܵܐ ܩܲܒܿܠܘܼܗܝ . ܘܐܲܝܠܹܝܢ ܕܹܝܢ ܕܩܲܒܿܠܘܼܗܝ : ܝܲܗ̣̄ܒܼ ܠܗܘܿܢ ܫܘܼܠܛܵܢܵܐ ܕܲܒܼܢܲܝ̈ܐ ܕܐܲܠܵܗܵܐ ܢܸܗܘܘܢ . ܠܐܲܝܠܹܝܢ ܕܲܡܗܲܝܡܢܝܼܢ ܒܲܫܡܹܗ : ܐܲܝܠܹܝܢ pb. 71 ܕܠܵܘ ܡ̣ܢ ܕܡܵܐ : ܘܠܵܐ ܡ̣ܢ ܨܼܒܼܝܵܢܵܐ ܕܒܸܤܪܵܐ : ܘܠܵܐ ܡ̣ܢ ܨܒܼܝܵܢܵܐ ܕܓܲܒܼܪܑܵܐ : ܐܸܠܵܐ ܡ̣ܢ ܐܲܠܵܗܵܐ ܐܸܬܼܝܼܠܸܕܼܘ . ܕܲܠܡܵܐ ܥܲܠ ܡܸܠܬܼܵܐ ܐ̄ܚܪܹܢܵܐ ܐܸܡ݂ܲܪ ܐܹܘܲܢܓܲܠܸܤܛܵܐ : ܐܘ ܥܲܠ ܐܲܠܵܗܵܐ ܡܸܠܬܸܿܐ : ܗܵܘ̇ ܕܒܼܐܝܼܕܹܗ ܟܠ ܗܘ̤ܵܐ : ܚܲܝܹ̈ܐ ܘܢܘܼܗܪܵܐ ܫܲܪܝܼܪܵܐ : ܗܵܘ̇ ܕܐܸܬܼ݂ܵܐ ܠܕܼܝܼܠܹܗ ܘܕܝܼܠܹܗ ܠܵܐ ܩܲܒܿܠܘܼܗܝ . ܗܵܘ̇ ܕܝܲܗ̣̄ܒܼ ܫܘܼܠܛܵܢܵܐ ܠܐܲܝܠܹܝܢ ܕܩܒܿܠܘܼܗܝ ܕܲܒܼܢܲܝ̈ܐ ܕܐܲܠܵܗܵܐ ܐܸܗܘܘܿܢ : ܠܵܘ ܡ̣ܢ ܕܡܵܐ : ܘܠܵܐ ܡ̣ܢ ܨܸܒܼܝܵܢܵܐ ܕܓܲܒܼܪܑܵ : ܐܸܠܵܐ ܡ̣ܢ ܐܲܠܵܗܵܐ ܐܸܬܼܝܼܠܸܕܼܘ ؟ ܘܒܲܐܝܕܵܐ ܬܘܼܒܼ ܝܲܗ̣̄ܒܼ ܠܐܲܝܠܹܝܢ ܕܩܲܒܿܐܘܼܗܝ : ܕܢܸܗܘܘܿܢ ܒܢܲܝ̈ܵܐ ܕܐܲܠܵܗܵܐ ؟ ܠܐܲܝܠܹܝܢ ܕܐܸܬܼܝܼܠܸܕܼܘ ܡ̣ܢ ܟܝܵܢܹܗ ܕܐܲܠܵܗܵܐ ؟ ܐܪܵܐ ܐܸܫܬܲܚܠܲܦܘ ܒܲܟܼܝܵܢܵܐ ܠܲܟܼܝܵܢܹܗ ܕܐܲܠܵܗܵܐ : ܕܐܲܠܵܗܵܐ : ܘܲܗܘ̤ܵܘ ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܐܲܟܼܡܵܐ ܕܐܸܬܼܝܼܠܸܕܿ ܡ̣ܢ ܐܲܒܼܵܐ ؟ ܐܵܘ ܒܹܗ ܒܲܟܼܝܵܢܵܐ ܩ̣ܵܘܝܼ ܒܗܵܘ̇ ܡܵܐ ܕܐܝܼܬܲܝܗܘܿܢ ܒܹܗ : ܘܲܗܘ̤ܵܘ ܒܢܝ̈ܐ ܕܐܲܠܵܗܑܵܐ : ܘܐܸܬܼܝܼܠܸܕܼܘ ܡ̣ܢ ܐܲܠܵܗܵܐ ܒܒܲܝܬܵܝܘܼܬܼܵܐ ܘܲܒܼܬܵܘܕܝܼܬܼܵܐ ؟ ܕܐܲܝܟܲܢܵܐ ܕܩܲܒܿܠܘܼܗܝ ܠܗܵܢܵܐ ܐܲܝܟܼ ܐܲܠܵܗܵܐ ܕܲܗܘ̤ܵܐ ܒܲܝܬܵܝܵܐ : ܘܐܵܘܕܝܼܘ ܕܗ̤ܘ ܐܝܼܬܼܵܘܗܝ ܐܲܠܵܗܗܘܿܢ : ܗܵܘ̇ ܕܟܼܠܡܸܕܸܡ ܥ̣ܒܲܕܼ ܘܲܠܕܼܝܼܠܹܗ ܐܸܬ݂ܼܵܐ : ܗܵܟܲܢܵܐ ܐܵܦ ܗܸܢ̣ܘܿܢ ܥ̣ܒܲܕܼ ܐܸܢܘܿܢ ܒܲܝܬܵܝܹ̈ܐ : ܘܐܵܘܕܝܼ ܒܗܘܿܢ ܕܲܒܼܢܲܝ̈ܵܐ ܐܸܢܘܿܢ ܕܐܲܠܵܗܑܵܐ : ܐܲܝܟܼ ܒܢܲܝ̈ܵܐ ܐܲܝܠܹܝܢ ܕܗܵܘܹ̇ܝܢ ܥܵܠܘܿܠܹ̈ܐ ܒܲܒܼܪܘܼܬܼܵܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ . ܢܗ . ܥܲܠ ܗܵܝ̇ : ܕܚܲܕܼ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܘܡܸܫܬܲܡܲܗ : ܘܠܵܘ ܤܲܓܿܝܼܐܹ̈ܐ ܒܫܲܘܝܘܼܬܼ ܫܡܵܐ ܡܸܫܬܲܡܗܝܼܢ . ܐܲܝܠܹܝܢ ܕܲܒܼܒܲܝܬܵܝܘܼܬܼܵܐ ܘܲܒܼܬܼܵܘܕܝܼܬܼܵܐ ܗܵܘܹ̇ܝܢ ܒܢܲܝ̈ܐ : ܕܗܵܘ̇ ܕܡܸܢܹܗ pb. 72 ܡܸܬܼܝܲܠܕܝܼܢ : ܠܵܘ ܡ̣ܢ ܒܸܤܪܵܐ ܘܠܵܘ ܡ̣ܢ ܕܡܵܐ : ܐܸܠܵܐ ܡ̣ܢ ܨܒܼܝܵܢܵܐ ܘܚܘܼܒܵܐ ܕܗܵܘ̇ ܕܲܕܼܠܵܐ ܓܫܘܿܡ : ܘܗ̤ܘ ܗܵܘܹ̇ܐ ܠܗܘܿܢ ܦܲܓܼܪܵܐ ܐܲܝܟܼ ܐܲܒܼܵܐ ܒܒܲܝܬܵܝܘܼܬܵܐ ܘܲܒܼܚܘܼܒܵܐ ܘܲܒܼܬܼܵܘܕܝܼܬܼܵܐ : ܗܵܟܲܢܵܐ ܐܵܦ ܐܲܠܵܗܵܐ ܡܸܠܬܼܵܐ : ܗܵܘ̇ ܕܲܠܕܝܼܠܹܗ ܐܸܬܼ݂ܵܐ : ܠܐܲܝܠܹܝܢ ܕܩܲܒܿܠܝܘܼܗܝ ܘܐܵܘܕܝܼܘ ܕܗܲܝܡܸܢ̣ܘ ܒܲܫܡܹܗ : ܝܲܗ̣̄ܒܼ ܠܗܘܿܢ ܫܘܼܠܛܵܢܵܐ . ܠܵܐ ܓܹܝܪ ܐܝܼܬܼ ܗ̄ܘ̣ܵܐ ܠܗܘܿܢ ܕܢܸܗܘܘܿܢ ܒܢܲܝ̈ܐ ܕܐܲܠܵܗܵܐ : ܠܐܲܝܠܹܝܢ ܕܠܵܘ ܡ̣ܢ ܕܡܵܐ : ܘܠܵܐ ܡ̣ܢ ܨܒܼܝܵܢܵܐ ܕܒܸܪܵܐ : ܘܠܵܐ ܡ̣ܢ ܨܒܼܝܵܢܵܐ ܕܓܲܒܼܪܵܐ : ܗܵܕܹܐ ܓܹܝܪ ܒܲܟܼܝܵܢܘܗܘܿܢ ܡܩܲܕܡܵܐ ܗ̄ܘ̣ܵܬܼ ܩܲܢܝܵܐ ܠܗܵܘܿܢ : ܐܸܠܵܐ ܡ̣ܢ ܐܲܠܵܗܵܐ ܐܸܬܼܝܼܠܸܕܼܘ ܒܒܲܝܬܵܝܘܼܬܼܵܐ . ܗܵܟܲܢܵܐ ܗܵܟܹܝܠ ܗܵܘ̇ ܕܲܠܕܝܼܠܹܗ ܐܸܬ݂ܼܵܐ ܘܐܸܬܼܩܲܒܲܠ : ܠܐܲܝܠܹܝܢ ܕܗܲܝܡܸܢܘ ܒܲܫܡܹܗ : ܝܲܗ̣̄ܒܼ ܠܗܘܿܢ ܫܘܼܠܛܵܢܵܐ ܕܢܸܗܘܘܿܢ ܒܢܲܝ̈ܠ ܕܐܲܠܵܗܵܐ . ܘܗ̤ܘ ܢܸܗܘܸܐ ܠܗܘܿܢ ܒܸܤܪܵܐ ܒܲܢܤܝܼܒܼܘܼܬܼܵܐ ܕܒܸܤܪܵܐ ܘܢܸܥܒܿܕܼܝܼܘܗܝ ܒܲܝܬܵܝܵܠ : ܘܢܵܘܕܹܐ ܐܲܝܟܼ ܦܲܓܼܪܹܗ ܒܒܲܝܬܵܝܘܼܬܼܵܐ . ܡܸܛܠ ܗܵܢܵܐ ܐܸܡ݂ܲܪ : ܡܸܛܠ ܒܸܪܪܵܐ ܗܘ̤ܵܐ : ܟܲܕܼ ܦܵܪܲܥ ܠܗܵܝ̇ ܕܲܒܼܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ : ܘܲܕܼܫܲܪܟܵܐ : ܐܲܝܬܲܝܼ ܐܵܦ ܗܵܝ̇ : ܕܡܸܠܬܼܵܐ ܒܸܤܪܵܐ ܗܘ̤ܵܐ ܘܐܲܓܸܢ ܒܲܢ . ܐܲܟܼܙܢܵܐ ܕܗܵܢܘܿܢ ܕܢܲܤܒܿܘܼܗܝ : ܕܒܲܢܤܝܼܒܼܘܼܬܼܵܐ ܗܘ̤ܵܘ ܟܝܵܢܵܝܹ̈ܐ ܠܐܲܠܵܗܵܐ ܡ̣ܢ ܨܒܼܝܵܢܵܐ : ܗܵܟܲܢܵܐ ܐܵܦ ܗܵܘ̇ : ܒܗܵܝ̇ ܕܲܢܤܲܒܼ ܒܸܤܪܵܐ ܘܐܲܓܸܢ ܒܹܗ : ܗܘ̤ܵܐ ܠܗܘܿܢ ܒܸܤܪܵܐ ܒܒܲܝܬܵܝܘܼܬܼܵܐ : ܘܠܵܘ ܒܫܘܼܚܠܵܦܵܐ ܕܐܘܼܤܝܼܵܐ . ܒܲܕܼܓܲܘܿܢ ܐܵܦ ܕܝܼܠܵܝܬܹܗ ܕܐܲܠܵܗܵܐ ܡܲܝܬܸܐ ܟܲܕܼ ܐܵܡܲ݁ܪ : ܘܲܚܙܲܝܢ ܫܘܼܒܼܚܹܗ : ܫܘܼܒܼܚܵܐ ܐܲܝܟܼ ܕܝܼܚܝܼܕܼܵܝܵܐ ܕܡ̣ܢ pb. 73 ܐܲܒܼܵܐ . ܠܵܐ ܗ̄ܘ̣ܵܐ ܐܲܝܟܼ ܕܒܲܕܼܡܘܼܬܼܵܐ ܪܵܡܹ̇ܙ : ܐܸܠܵܐ ܐܲܝܟܼ ܕܲܠܫܘܼܪܵܪܵܐ : ܟܲܕܼ ܐܵܡܲ݁ܪ : ܕܲܡܠܸܐ ܛܲܝܒܿܘܼܬܼܵܐ : ܠܗܵܝ̇ ܕܡܸܢܹܗ ܕܲܟܼܝܵܢܵܐ ܕܝܼܚܝܼܕܼܵܝܵܐ ܩܵܪܹܐ ܛܲܝܒܿܘܼܬܼܵܐ : ܗܵܕܼܵܐ ܗ̄ܝ̣ ܓܹܝܪ ܡܲܠܝܘܼܬܼܵܐ . ܗܵܘ̇ ܓܹܝܪ ܕܡܸܫܬܵܘܬܵܦܘܼ ܡܸܫܬܵܘܬܲܦ : ܠܵܐ ܡܠܸܐ . ܚܲܤܝܼܪ ܗ̣̄ܘ ܓܹܝܪ ܡ̣ܢ ܗܘ̇ : ܕܕܲܟܼܝܵܢܹܗ ܐܝܼܬܹܝܗ̇ ܟ̱ܠܵܗ̇ : ܘܲܡܠܸܐ ܛܲܝܒܿܘܼܬܼܵܐ ܘܩܘܼܫܬܼܵܐ . ܠܵܘ ܐܲܝܟܼ ܡ̇ܢ ܕܐܸܫܬܲܚܠܲܦ : ܐܸܠܵܐ ܐܲܝܟܼ ܕܐܝܼܬܼܵܘܗܝ ܗܵܘ̇ ܡܵܐ ܕܐܼܬܼܵܘܗܝ ܗ̄ܘ̣ܵܐ ܒܪܵܐ ܚܲܒܿܝܼܒܼܵܐ : ܐܲܝܟܼ ܡܵܐ ܕܩܲܒܿܠܘܼܗܝ : ܘܐܲܝܟܼ ܡܵܐ ܕܗܲܝܡܸܢܘ ܒܹܗ : ܗܵܟܲܢܵܐ ܐܵܦ ܚ̣ܙܵܐܘܼܗܝ ܠܗܵܘ̇ ܕܐܸܬܼܓܿܠܝܼ ܒܲܒܼܤܲܪ . ܠܹܗ : ܘܠܵܘ ܠܐܲܠܵܗܵܐ ܐ̄ܚܪܹܢܵܐ : ܘܠܵܐ ܬܘܼܒܼ ܠܡܸܠܬܼܵܐ ܐ̄ܚܪܹܢܵܐ : ܘܐܵܦܠܵܐ ܠܚܲܝܹ̈ܐ ܐ̄ܚܪ̈ܵܢܹܐ : ܘܠܵܐ ܠܢܘܼܗܪܵܐ ܐ̄ܚܪܹܢܵܐ : ܘܠܵܐ ܬܘܼܒܼ ܠܝܼܚܝܼܕܼܵܝ̇ܐ ܐ̄ܚܪܹܢܵܐ : ܐܸܠܵܐ ܠܹܗ ܟܲܕܼ ܠܹܗ ܠܗܵܘ̇ ܕܒܼܒܲܤܲܪ ܐܸܬܼܚܠܝܼ . ܘܡ̣ܢ ܡܲܠܝܘܼܬܹܗ ܕܗܵܢܵܐ : ܚܢܲܢ ܟ̱ܠܲܢ ܢܤܲܒܼܢ . ܐܲܝܟܼ ܐܲܝܠܹܝܢ ܕܠܲܝܬܿ ܗ̄ܘ̣ܵܐ ܠܘܵܬܲܢ : ܘܡ̣ܢ ܡܲܠܝܘܼܬܹܗ ܢܤܲܒܼܢ : ܘܠܵܘ ܠܡܲܠܝܘܼܬܹܗ . ܡܲܠܝܘܼܬܼܵܐ ܓܹܝܪ ܗܵܝ̇ ܐܝܼܬܹܝܗ̇ : ܕܲܒܼܡܸܕܸܡ ܠܵܐ ܚܲܤܝܼܪܵܐ : ܐܲܝܟܼ ܐܲܠܵܗܵܐ . ܘܡܸܛܠ ܗܵܢܵܐ : ܠܐܲܠܵܗܵܐ ܗܵܘ̇ ܕܡܸܡܬܼܘܼܡ ܐ̄ܢܵܫ ܠܵܐ ܚ̣ܙܵܝܗܝ : ܗܵܘ̇ ܝܑܼܚܝܼܕܼܵܝ̇ܐ ܗܵܘ̇ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ ܐܸܫܬܲܥܝܼ ܠܲܢ : ܘܠܵܘ ܐ̄ܚܪܹܢܵܐ . ܐܸܠܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܥܘܼܒܵܐ ܕܐܲܒܼܘܼܗܝ : ܘܐܸܬܼ݂ܵܐ ܘܲܗܘ̤ܵܐ ܒܸܤܪܵܐ ܘܐܲܓܸܢ ܒܲܢ : ܘܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ ܘܲܠܘܵܬܲܢ : ܒܕܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܐܲܒܼܵܐ : ܘܐܸܫܬܲܥܝܼ ܠܲܢ . ܟܲܕܼ ܓܲܠܝܵܐ : ܕܠܵܐ ܚ̣ܵܘܝܼ ܠܠܵܐ ܡܤܲܝܟܼܘܼܬܼܵܗ̇ ܘܲܠܠܵܐ ܡܸܬܿܕܲܪܟܵܢܘܼܬܼܵܗ̇ ܕܐܘܼܤܝܼܵܐ : ܐܲܟܼܡܵܐ ܕܐܝܼܬܼܵܘܗܝ ܒܥܘܼܒܵܐ ܕܐܲܒܼܘܼܗܝ . ܐܲܝܟܼ ܡ̇ܢ ܕܝܵܕܲܥ̇ ܗ̄ܘ̣ܵܐ ܠܲܟܼܝܵܢܲܢ : pb. 74 ܒܹܗ ܒܲܟܼܝܵܢܲܢ ܐܸܫܬܲܥܝܼ ܠܲܢ : ܗܵܘ̇ ܕܐ̄ܢܵܫ ܡ̣ܢ ܒܢܲܝ̈ܢܵܫܵܐ ܠܵܐ ܚ̣ܙܵܝܗܝ ܡܸܡܬܼܘܿܡ . ܐܲܝܟܲܢܵܐ ܗܵܟܹܝܠ ܡܸܫܟܿܚܵܐ ܕܲܒܼܪܵܐ ܐ̄ܚܪܹܢܵܐ ܢܸܤܬܲܟܿܠܝܼܘܗܝ ܠܗܵܢܵܐ : ܘܲܒܼܪܵܐ ܐ̄ܚܪܹܢܵܐ ܠܲܡܫܝܼܚܵܐ : ܘܐܲܝܟܼ ܐܲܝܢܵܐ ܕܒܲܪܢܵܫܵܐ ܗ̄ܘ̣ ܒܲܠܚܘܿܕܼ . ܘܲܒܼܫܲܘܝܘܼܬܼܵܐ ܘܒܼܐܝܼܩܵܪܵܐ ܕܲܒܼܪܘܼܬܼܵܐ ܡܩܵܘܸܐ ܒܨܲܠܡܹܗ : ܕܗܵܘ̇ ܕܠܵܐ ܐܵܡ̇ܪܝܼܢ ܐܢ̄ܬܿܘܿܢ ܠܹܗ ܕܗ̤ܘ ܐܸܫܬܲܕܲܪ ܘܗ̤ܘ ܐܸܬܼܗܲܦܲܟܼ ܒܲܝܢܵܬܲܢ ؟ ܗܵܘ̇ ܕܐܲܝܟܼ ܥܡܘܼܪܝܵܐ ܐܲܠܵܗܵܝܵܐ : ܟܲܕܼ ܒܕܼܡܘܼܬܼܵܐ ܕܐܲܠܵܗܵܐ ܐܝܼܬܼܵܘܗܝ ܥ̣ܡܲܪ . ܐܲܝܟܲܢܵܐ ܕܢܲܗܝܼܪܵܐܝܼܬܼ ܐܹܘܲܢܓܲܠܸܤܛܵܐ : ܡ̣ܢ ܐܲܠܵܗܵܐ ܡܸܠܬܼܵܐ ܘܲܠܘܵܬܼ ܐܲܠܵܗܵܐ ܡܸܠܬܼܵܐ : ܡܲܤܸܩ ܠܲܢ . ܘܲܠܒܲܪ ܐܲܠܵܗܵܐ ܡܸܠܬܼܵܐ : ܡܸܠܬܼܵܐ ܐ̄ܚܪܹܢܵܐ ܐܵܘ ܒܪܵܐ ܐ̄ܚܪܹܢܵܐ ܝܑܼܚܝܼܕܼܵܝܵܐ ܕܐܲܠܵܗܵܐ ܠܵܐ ܝܵܕܲܥ̇ : ܐܸܠܵܐ ܐܸܢ ܠܗܵܢܵܐ ܥܲܡ ܒܸܤܪܹܗ . ܤܘܿܦܪܘܢܝܘܿܣ . ܐܸܠܵܐ ܠܲܡ ܐܸܤܬܲܟܲܠ ܡ̣ܢ ܐܲܝܠܹܝܢ ܕܡܸܬܼܐܲܡܪ̈ܵܢ : ܡ̇ܢ ܐܵܡܲ݁ܪ ܐܹܘܲܢܓܸܿܠܸܤܛܵܐ . ܠܐܲܠܵܗܵܐ ܠܵܐ ܚ̣ܙܵܐ ܐ̄ܢܵܫ ܡ̣ܢ ܡܬܼܘܿܡ : ܝܑܼܚܝܼܵܕܵܝܐ ܒܪܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܥܘܼܒܵܐ ܕܐܲܒܼܘܼܗܝ ܗ̤ܘ ܐܸܫܬܲܥܝܼ : ܟܲܕܼ ܐܸܡܲ݁ܪ ܥܲܠ ܗܵܢܵܐ ܕܐܸܬܼܢ̱ܤܸܒܼ : ܘܝܼܬܸܒܼ ܡ̣ܢ ܝܲܡܝܼܢܵܐ ܕܐܲܒܼܵܐ . ܗܵܘ̇ ܕܲܒܼܨܲܠܡܵܐ ܘܐܝܼܩܵܪܵܐ ܕܲܒܼܪܵܐ ܐܝܼܬܼܵܘܗܝ ܒܪܵܐ : ܗܵܘ̇ ܕܐܸܬܼܚܙܝܼ ܠܲܢ . ܗܵܘ̇ ܕܒܼܵܬܲܪܝ ܐܵܬܹ̇ܐ : ܗܵܘ̇ ܕܚܲܤܝܼܢ ܗ̄ܘ̣ ܡܹܢܝ . ܗܵܘ̇ ܕܢܸܚܬܲܬ̤ ܪܘܼܚܵܐ ܕܩܘܼܕܼܫܵܐ ܒܲܕܼܡܘܼܬܼ ܝܵܘܢܵܐ : ܘܩܵܘܝܲܬ̤ ܥܠܵܘܗܝ . ܗܵܘ̇ ܓܲܒܼܝܵܐ ܕܐܲܠܵܗܵܐ : ܗܵܘ̇ ܐܸܡܪܵܐ ܕܐܲܠܵܗܵܐ : ܗܵܘ̇ ܕܡ̣ܢ ܢܵܨܪܲܬܼ : ܗܵܘ̇ ܒܪܹܗ ܕܐ̄ܢܵܫܵܐ : ܬܸܚܙܘܿܢ ܠܲܡ ܠܲܫܡܲܝܵܐ ܕܲܦܬܼܝܼܚ̈ܝܵܢ : ܘܲܠܡܲܠܲܐܟܼܵܘ̈ܗܝ ܕܐܲܠܵܗܵܐ ܟܲܕܼ ܤܵܠܩ̇ܝܼܢ ܘܢܵܚ̇ܬܿܝܼܢ ܠܘܵܬܼ pb. 75 ܒܪܹܗ ܕܐ̄ܢܵܫܵܐ : ܠܵܐ ܗ̄ܘ̣ܵܐ ܗܵܘ̇ ܕܒܼܐܘܼܤܝܵܬܼܐ ܐܲܠܵܗܵܐ ܡܸܠܬܼܵܐ ܒܲܪ ܟܝܵܢܵܐ ܕܐܲܒܼܵܐ . ܠܐܲܠܵܗܵܐ ܓܹܝܼܪ ܠܵܐ ܚ̣ܙܵܐ ܐ̄ܢܵܫ ܡܸܡܬܼܘܿܡ : ܗܵܢܵܐ ܕܹܝܢ ܐܸܬܼܚܙܝܼ . ܠܵܐ ܕܹܝܢ ܥܲܠ ܗܵܘ̇ ܐܸܡ݂ܲܪ : ܐܸܠܐ ܥܲܠ ܒܪܹܗ ܕܐ̄ܢܵܫܵܐ : ܗܵܘ̇ ܕܲܒܼܛܲܝܒܿܘܼܬܹܗ ܒܛܲܟܼܤܵܐ ܕܨܲܠܡܵܐ ܕܲܒܼܪܵܐ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܒܼܗܵܕܹܐ ܐܝܼܬܼܵܘܗܝ ܒܪܵܐ ܘܝܼܚܝܼܕܼܵܝܵܐ ܒܡܸܨܛܲܒܼܝܵܢܘܼܬܼܵܐ : ܕܒܹܗ ܥܵܡܲ݁ܪ ܟ̱ܠܹܗ ܡܘܼܠܵܝܵܐ ܕܐܲܠܵܗܘܼܬܼܵܐ ܓܘܼܫܡܵܢܵܐܝܼܬܼ . ܠܵܘ ܗ̤ܘ ܐܼܬܼܵܘܗܝ ܡܘܼܠܝܵܐ : ܐܸܠܵܐ ܒܹܗ ܥܵܡܲ݁ܪ ܟ̱ܠܹܗ ܡܘܿܠܵܝܵܐ ܓܘܼܫܡܵܢܵܐܝܼܬܼ : ܐܲܝܟܼ ܕܲܒܼܟܼܠ ܚܲܕܼ ܡ̣ܢ ܩܲܕܼܝܼܫܹ̈ܐ ܥ̣ܡܲܪ . ܠܵܐ ܓܹܝܪ ܡܸܢܹܗ ܘܠܹܗ ܐܝܼܬܼܵܘܗܝ : ܗܵܘ̇ ܕܐܝܼܬܼܵܘܗܝ ܒܪܵܐ : ܘܠܵܐ ܬܘܼܒܼ ܐܲܒܼܵܐ ܡܸܢܹܗ ܘܠܹܗ : ܒܪܵܐ ܓܹܝܪ ܒܐܲܒܼܵܐ : ܘܐܲܒܼܵܐ ܒܲܒܼܪܵܐ . ܘܡܸܛܠ ܗܵܢܵܐ : ܐܸܢܗ̤ܘ ܕܕܲܒܼܪܵܐ ܕܐܲܠܵܗܵܐ ܐܝܼܬܹܝܗ̇ ܡܸܬܼܒܲܪܢܫܵܢܘܼܬܼܵܐ ܕܒܼܐܘܼܤܝܼܵܐ : ܬܸܗܘܸܐ ܐܵܦ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܐܸܢܗ̤ܘ ܕܒܲܟܼܝܵܢܵܐ ܠܵܘ ܒܫܲܘܝܘܼܬܼܵܐ ܘܒܼܐܝܼܩܵܪܵܐ ܐܵܡ̇ܪܝܼܢ ܐܢ̄ܬܿܘܿܢ ܠܲܒܼܪܵܐ . ܒܦܲܪܨܘܿܦܵܐ ܓܹܝܪ ܕܲܒܼܪܵܐ ܕܐܲܠܵܗܵܐ ܐܸܫܬܲܕܲܪ : ܘܲܠܦܲܪܨܘܿܦܵܐ ܕܝܼܠܹܗ ܠܒܫ̣ : ܘܥܲܠ ܗܵܢܵܐ ܤܵܠ̈ܩܵܢ ܟܠܗܹܝܢ ܕܗܵܘ̇ : ܐܲܝܟܼ ܐܲܠܵܗܵܐ ܒܡܲܠܲܐܟܼܵܐ ܘܲܒܼܡܸܨܥܵܝܵܐ . ܡܸܨܥܵܝܵܐ ܗ̄ܘ̣ ܓܹܝܪ ܕܐܲܠܵܗܵܐ ܘܕܲܒܼܢܲܝ̈ܢܵܫܵܐ : ܒܲܪܢܵܫܵܐ ܝܼܫܘܿܥ ܡܫܝܼܚܵܐ . ܘܐܲܝܟܲܢܵܐ ܡܵܕܹܝܢ ܗܘ̤ܵܐ ܚܲܕܼ ܒܪܵܐ ܘܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ : ܐܸܠܵܐ ܐܸܢ ܕܲܠܡܵܐ ܒܟܼܠ ܡ̇ܢ ܕܒܼܐܝܼܕܹܗ ܥ̣ܒܲܕܼ ܐܲܠܵܗܵܐ ܡܕܲܒܿܪܵܢܘܼܬܼܵܐ ܕܲܒܼܢܲܝ̈ܢܵܫܵܐ : ܡܸܬܼܐܲܡܪܵܐ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ : ܘܲܒܼܗܵܢܹܝܢ ܕܲܒܼܝܲܕܼ ܡܘܼܫܹܐ ܘܲܒܼܝܲܕܸ ܢܒܼܝܹ̈ܐ : ܘܗܵܢܹܝܢ ܕܲܒܼܝܲܕܼ ܡܲܠܲܐܟܹ̈ܐ ܐܸܬܼܐ̰ܡܲܪ ܐܵܘ ܐܸܬܼܥ̱ܒܸܕܼ : ܡܸܬܼܐ̱ܡܲܪ ܕܐܲܠܵܗܵܐ ܐܸܡ݂ܲܪ : ܘܐܲܠܵܗܵܐ ܥ̣ܒܲܕܼ : ܘܐܲܠܵܗܵܐ ܐܸܬܼܚܙܝܼ . pb. 76 ܡܸܛܠ ܓܹܝܪ ܕܐܲܠܵܗܵܐ ܒܲܟܼܝܵܢܹܗ ܠܵܐ ܡܸܬܼܚܲܙܝܵܢܵܐ ܘܠܵܐ ܡܸܬܿܕܲܪܟܵܢܵܐ ܐܝܼܬܼܵܘܗܝ : ܙܵܕܹܩ ܠܹܗ ܡܸܨܥܵܝܵܐ ܡܸܕܸܡ : ܕܒܼܐܝܼܕܹܗ ܢܦܲܪܢܸܣ ܗܵܠܹܝܢ . ܟܲܕܼ ܥܠܵܘܗܝ ܤܵܠ̈ܩܵܢ ܐܲܝܠܹܝܢ ܕܡ̣ܢ ܗܵܠܹܝܢ ܡܸܬܼܥܲܒܼ̈ܓܕܵܢ ܐܵܘ ܡܸܬܼܐܲܡܪܵܢ : ܒܡܸܠܬܼܵܐ ܕܲܡܦܲܪܢܤܵܢܘܼܬܼܵܐ ܘܕܲܡܕܲܒܿܪܵܢܘܼܬܼܵܐ : ܘܠܵܐ ܗܵܕܹܐ ܒܟܹܐܬܼܝܵܐ ܕܲܟܼܝܵܢܵܐ . ܐܲܝܟܲܢܵܐ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܵܐ : ܗܵܘ̇ ܕܐܝܼܬܼܵܘܗܝ ܒܲܪܢܵܫܵܐ ܒܲܟܼܝܵܢܵܐ : ܘܠܵܐ ܒܛܲܝܒܿܘܼ ܘܲܒܼܡܲܥܒܿܕܼܵܢܘܼܬܼܵܐ : ܐܲܝܟܼ ܕܲܠܟܼܠ ܟܝܵܢ ܡܚܲܝܸܠ ܐܲܠܵܗܵܐ ܠܡܲܥܒܵܕܼܘܼ ܐܲܝܟܲܢܵܐ ܕܨܵܒܹ̇ܐ ؟ ܐܸܠܵܐ ܐܸܢ ܕܲܠܡܵܐ ܟܠܡܕܸܡ ܐܝܼܬܼ ܒܹܗ ܐܲܠܲܗܵܐ : ܢܹܐܡܲܪ ܐ̄ܢܵܫ ܕܐܲܠܵܗܵܐ ܘܒܲܪܢܵܫܵܐ ܡܲܥܒܸܿܕܼ : ܘܲܬܼܪܹܝܢ ܛܝܵܢ̈ܝܼܢ ܐܝܼܬܼܵܘܗܝ . ܦܵܢܝ̇ܐ ܡܸܟܹܝܠ ܠܘܵܬܼ ܗܵܠܹܝܢ : ܒܗܵܠܹܝܢ ܓܹܝܪ ܐܝܼܬܼܵܘܗܝ ܟ̱ܠܹܗ ܥܘܼܩܵܒܼܵܐ . ܢܘ . ܥܲܠ ܗܵܝ̇ : ܕܐܵܦ ܠܵܐ ܒܚܲܕܼ ܡ̣ܢ ܢܒܼ̈ܝܹܐ ܐܵܘ ܩܲܕܼܝܼܫܹ̈ܐ ܡܸܬܼܐܲܡܪܵܐ ܕܐܸܬܼܒܲܪܢܲܫ ܐܲܠܵܗܵܐ : ܘܐܵܦܠܵܐ ܐܲܝܟܼ ܕܲܒܼܦܲܪܨܘܿܦܵܐ ܕܝܼܠܹܗ ܐܸܬܼܚܲܫܚ ܒܐ̄ܢܵܫ ܡܸܢܘܗܘܿܢ . ܢܸܤܛܘܿܪܝܼܣ . ܡܸܛܠ ܗܵܟܹܝܠ : ܕܐܲܝܟܼ ܕܐܵܡ̇ܪܝܼܢ : ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܡܸܬܼܢܲܩܦܝܼܢ : ܠܵܐ ܥܵܒܼ̇ܕܵܐ ܠܲܢ ܥܲܡܠܵܐ ܡܸܠܬܼܵܐ ܕܠܘܼܩܒܲܠܗܘܿܢ . ܠܵܐ ܓܹܝܪ ܡܸܡܬܼܘܿܡ ܐܸܬܼܚܲܙܝܲܬ̤ ܕܲܒܦܲܪܨܘܿܦܵܐ ܕܐܲܠܵܗܵܐ : ܒܦܲܪܨܘܿܦܵܐ ܕܝܼܠܹܗ ܐܸܬܼܚܲܫܲܚ ܐ̄ܢܵܫ : ܠܵܐ ܡ̣ܢ ܢܒܹܝܹ̈ܐ ܘܠܵܐ ܡ̣ܢ ܡܲܠܲܐܟܹ̈ܐ : ܘܐܸܠܵܐ ܡܵܪܲܢ ܡܫܝܼܚܵܐ ܐܸܡ݂ܲܪ : ܕܐܸܢܵܐ ܘܐܲܠܵܗܵܐ ܚܲܕܼ ܚܢܲܢ . ܘܡ̇ܢ ܕܠܝܼ ܚܵܙܹ̇ܐ : ܚܙ̣ܵܐ ܠܐܲܠܵܗܵܐ . ܘܐܲܝܠܹܝܢ ܕܐܲܠܵܗܵܐ ܥ̣ܒܲܪ : ܗܵܠܹܝܢ ܐܵܦ ܐܸܢܵܐ ܐܲܟܼܘܵܬܹܗ ܥܵܒܹ̇ܕܼ ܐ̄ܢܵܐ . ܘܐܲܝܟܲܢܵܐ ܕܐܝܼܬܼ ܠܹܗ ܠܐܲܠܵܗܵܐ ܚܲܝܹ̈ܐ ܒܲܩܢܘܼܡܹܗ : ܘܠܲܐܝܠܹܝܢ ܕܨܵܒܹ̇ܐ ܡܲܚܸܐ : ܐܵܦ ܐܸܢܵܐ ܠܲܡܲܢ ܕܨܵܒܹ̇ܐ ܡܲܚܸܐ ܐ̄ܢܵܐ . pb. 77 ܘܐܸܢ ܠܝܼ ܠܵܐ ܡܗܲܝܡܢܝܼܢ ܐܢ̄ܬܿܘܿܢ : ܐܵܦܸܢ ܠܲܥܵܒܼܵܕܲܝ̈ ܗܲܝܡܸܢܘ . ܕܐܸܢܵܐ ܘܐܲܠܵܗܵܐ ܚܲܕܼ ܚܢܲܢ . ܘܠܵܐ ܬܘܼܒܼ ܐ̄ܢܵܫ ܡ̣ܢ ܢܒܼܝܹ̈ܐ ܐܵܘ ܡ̣ܢ ܡܲܠܲܐܟܹ̈ܐ ܐܲܡܪܲܚܘ ܗܵܠܹܝܢ ܠܡܹܐܡܲܪ : ܐܸܠܵܐ ܗܵܠܹܝܢ ܕܐܸܡ݂ܲܪܘ ܐܵܘ ܥ̣ܒܲܕܼܘ : ܕܐܸܡ݂ܲܪ ܠܲܡ ܡܵܪܝܵܐ : ܘܠܵܐ ܗ̄ܘ̣ܵܐ ܕܐܲܠܵܗܵܐ ܐܵܘ ܗܸܢܘܿܢ . ܘܟܼܠ ܡܵܐ ܕܲܐܸܡ݂ܲܪܘ ܐܵܘ ܥ̣ܒܲܕܼ : ܕܒܼܐܝܼܕܵܝ̈ܗܘܿܢ ܐܸܡ݂ܲܪ ܐܲܠܵܗܵܐ : ܐܵܦ ܗܸܢܘܿܢ ܕܐܸܵܡ݂ܲܪ ܐܲܠܵܗܵܐ ܐܵܡ̇ܪܝܼܢ ܗ̄ܘ̣ܵܘ : ܐܲܝܟܼ ܢܒܼܝܹ̈ܐ ܘܐܲܝܟܼ ܡܲܠܲܐܟܹ̈ܐ . ܘܲܒܼܗܵܠܹܝܢ ܕܲܒܼܗܹܝܢ ܐܸܤܬܲܟܲܡ ܐܲܝܟܼ ܒܲܪܢܵܫܵܐ : ܐܵܘ ܢܘܼܪܵܐ : ܕܡܸܬܼܐ̱ܡܲܪ ܕܐܸܬܼܚܙܝܼ ܐܲܠܵܗܵܐ : ܐܵܘ ܕܲܚ̣ܙܵܐ ܠܐܲܠܵܗܵܐ . ܘܲܒܼܕܘܼܟܿܬܼܵܐ ܐ̄ܚܪܹܬܼܵܐ : ܗܵܝ̇ ܕܝܲܗ̣̄ܒܼ ܐܲܠܵܗܵܐ ܢܵܡܘܿܤܵܐ . ܘܬܼܘܼܒܼ : ܒܝܲܕܼ ܡܲܠܲܐܟܹ̈ܐ ܐܸܬܼܝܼܗܸܒܼ ܢܵܡܘܿܤܵܐ . ܠܵܘ ܕܲܓܵܠܵܬܼ̈ܐ ܐܝܼܬܲܝܗܹܝܢ : ܘܠܵܐ ܬܘܼܒܼ ܕܲܠܩܘܼܒܼܠܵܐ ܕܲܚܕܼܵܕܹ̈ܐ . ܠܵܐ ܗ̄ܘ̣ܵܐ ܠܡܲܠܲܠܟܹ̈ܐ ܩܵܪܹܐ ܐܲܠܵܗܵܐ : ܘܠܵܐ ܬܘܼܒܼ ܡܲܠܐܟܼܵܐ ܩܵܪܹܐ ܢܲܦܫܹܗ ܐܲܠܵܗܵܐ : ܐܸܠܵܐ ܡܸܛܠ ܕܲܒܼܝܲܕܼ ܡܲܠܲܐܟܹ̈ܐ ܐܸܬܼܚܙܝܼ . ܬܲܪ̈ܬܲܝܗܹܝܢ ܫܲܪܝܼܪܵܐܝܼܬܼ ܐܸܬܼܐ̱ܡܲܪ : ܕܐܵܦ ܐܲܠܵܗܵܐ ܐܸܬܼܚܙܝܼ ܒܝܲܕܼ ܡܲܠܲܐܟܼܵܐ ܒܢܘܼܪܵܐ ܕܤܲܢܝܵܐ : ܕܒܼܐܝܼܕܹܗ ܐܸܬܼܚܙܝܼ ܠܹܗ ܐܲܠܵܗܵܐ . ܢܙ . ܥܲܠ ܗܵܝ̇ : ܕܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܐܲܠܵܗܵܐ ܒܲܟܼܝܵܢܵܐ ܘܒܲܪܢܵܫܵܐ ܒܲܟܼܝܵܢܵܐ : ܝܑܼܠܸܦܢܲܢ ܠܡܵܘܕܵܝܘܼܬܹܗ ܠܲܡܫܝܼܚܵܐ . ܡܸܛܠ ܗܵܟܹܝܠ ܒܬܲܪ̈ܬܝܗܹܝܢ ܩ̣ܪܵܐ ܢܲܦܫܹܗ : ܐܵܦ ܫܠܝܼܚܹ̈ܐ ܘܲܐܹܘܲܢܓܲܠܸܤ̈ܛܹܐ ܒܬܲܪ̈ܬܲܝܗܹܝܢ ܐܵܡ̇ܪܝܼܢ ܠܹܗ ܕܐܝܼܬܼܵܘܗܝ : ܐܵܦ ܐܲܠܵܗܵܐ ܕܟܼܠ ܒܐܝܼܕܹܗ ܗܘ̤ܵܐ : ܘܗ̤ܘ ܐܸܬܼ݂ܵܐ ܠܥܵܠܡܵܐ : ܘܗ̤ܘ ܥ̣ܒܲܕܼ ܠܥܵܠܡܵܐ : ܘܗ̤ܘ ܠܵܐ ܐܸܬܼܩܲܒܲܠ ܡ̣ܢ ܥܲܒܼܕܵܘ̈ܗܝ . ܘܗ̣ܘ ܠܐܲܝܠܹܝܢ pb. 78 ܕܩܲܒܿܠܘܼܗܝ ܘܗܲܝܡܸܢܘ ܒܲܫܡܹܗ : ܝܲܗ̣̄ܒܼܘ ܫܘܼܠܛܵܢܵ ܕܒܼܢܲܝ̈ܵܐ ܕܐܲܠܵܗܵܐ ܢܸܗܘܘܿܢ . ܘܗ̤ܘ ܗܘ̤ܵܐ ܒܸܤܪܵܐ ܘܐܲܓܸܢ ܒܲܢ : ܘܠܵܘ ܐ̄ܚܪܹܢܵܐ . ܘܡ̣ܢ ܕܲܗܘ̤ܵܐ ܘܐܲܓܸܢ ܒܲܢ : ܩܲܪܒܹܗ ܠܒܸܤܪܵܐ ܠܒܲܝܬܵܝܘܼܬܼܵܐ ܐܲܝܟܼ ܕܲܠܦܲܪܨܘܿܦܵܐ ܕܝܼܠܹܗ ܕܐܝܼܬܼܵܘܗܝ ܒܬܲܪ̈ܬܲܝܗܹܝܢ . ܒܗܵܝ̇ ܡ̇ܢ : ܕܐܘܼܤܝܼܵܐ ܕܐܲܠܵܗܵܐ . ܘܲܒܼܗܵܕܹܐ ܕܹܝܢ : ܕܲܚܕܲܝܘܼܬܼܵܐ ܘܲܒܼܒܲܝܬܵܝܘܼܬܼܵܐ ܒܸܤܪܵܐ . ܐܲܝܟܼ ܕܐܵܦ ܒܸܤܪܵܐ : ܕܒܲܟܼܝܵܢܵܐ ܒܸܤܪܵܐ ܗ̄ܘ̣ : ܕܲܚܕܼܵܝܘܼܬܼܵܐ ܘܲܒܼܒܲܝܬܵܝܘܼܬܼܵܐ ܕܦܲܪܨܘܿܦܵܐ ܒܪܵܐ : ܐܵܦܸܢ ܟܲܕܼ ܒܬܲܪ̈ܬܲܝܗܹܝܢ ܐܝܼܬܼܵܘܗܝ ܘܐܵܦ ܡܸܬܼܐ̱ܡܲܪ ܚܲܕܼ ܒܪܵܐ ܘܚܲܕܼ ܒܸܤܪܵܐ . ܘܡܸܛܠ ܗܵܢܵܐ ܝܑܼܚܝܼܕܼܵܝܐ ܒܪܵܐ ܕܐܲܠܵܗܵܐ ܘܲܒܼܪܹܗ ܕܐ̄ܢܵܫܵܐ : ܗ̤ܘ ܟܲܕܼ ܗ̤ܘ ܡ̣ܢ ܬܲܪ̈ܬܲܝܗܹܝܢ : ܒܬܲܪ̈ܬܲܝܗܹܝܢ ܡܸܬܼܐ̱ܡܲܪ : ܟܲܕܼ ܥ̣ܒܲܕܼ ܐܸܢܹܝܢ ܠܗܵܠܹܝܢ ܕܦܲܪ̈ܨܘܿܦܲܝܗܘܿܢ ܠܦܲܪܨܘܿܦܵܐ ܕܝܼܠܹܗ . ܘܡܸܟܹܿܝܠ ܐܲܝܟܼ ܕܡ̣ܢ ܗܵܢܵܐ ܘܡ̣ܢ ܗܵܘ̇ ܐܲܝܟܼ ܕܡ̣ܢ ܦܲܪܨܘܿܦܵܐ ܕܝܼܠܹܗ ܡܸܬܼܚܲܕܲܥ : ܘܲܡܡܲܠܸܠ ܥܲܡܗܘܿܢ ܒܲܙܒܲܢ ܡ̣ܢ ܐܲܠܵܗܘܼܬܼܵܐ : ܘܒܲܙܒܲܢ ܡ̣ܢ ܐ̄ܢܵܫܘܼܬܼܵܐ : ܘܒܲܙܒܲܢ ܡ̣ܢ ܬܲܪ̈ܬܲܝܗܹܝܢ . ܐܲܝܟܼ ܕܐܵܦ ܐ̄ܢܵܫܘܼܬܼܵܐ : ܒܲܙܒܲܢ ܡ̣ܢ ܐܘܼܤܝܼܵܐ ܕܐ̄ܢܵܫܘܼܬܼܵܐ ܡܡܲܠܠܵܐ ܗ̄ܘ̣ܵܬܼ : ܘܒܲܙܒܲܢ ܡ̣ܢ ܦܲܪܨܘܿܦܵܐ ܕܐܲܠܵܗܘܼܬܼܵܐ . ܡܸܛܠ ܗܵܕܹܐ : ܐܵܦ ܒܪܹܗ ܕܐܲܠܵܗܵܐ ܘܲܒܼܪܹܗ ܕܐ̄ܢܵܫܵܐ ܐܝܼܬܼܵܘܗܝ ܘܐܵܦ ܡܲܠܸܠ̣ . ܢܚ . ܕܐܲܝܟܲܢܵܐ ܕܐܵܦ ܐܲܠܵܗܵܐ ܡܸܠܬܼܵܐ ܡܸܬܼܪ̱ܢܸܐ ܕܲܗܘ̤ܵܐ ܒܸܤܪܵܐ : ܘܚܲܕܼ ܗ̄ܘ̣ ܒܸܤܪܵܐ : ܘܠܵܐ ܐܝܼܬܲܝܗܘܿܢ ܬܪܹܝܢ ܒܸܤܪܹ̈ܐ : ܘܐܵܦ ܒܸܤܪܵܐ ܒܪܵܐ : ܘܠܵܐ ܐܝܼܬܲܝܗܘܿܢ ܬܪܹܝܢ ܒܢܝܼ̈ܢ . pb. 79 ܠܵܘ ܐܲܝܟܼ ܕܲܥܕܼܵܡܵܐ ܕܲܗܘ̤ܵܐ ܒܸܤܪܵܐ : ܒܪܵܐ ܡܸܠܬܼܵܐ ܒܲܠܚܘܿܕܼ . ܐܝܼܬܼܵܘܗܝ ܗ̄ܘ̣ܵܐ ؟ ܡ̣ܢ ܕܲܢܤܲܒ̣ ܗ̤ܘ ܒܸܤܪܵܐ ܠܦܲܪܨܘܿܦܵܐ ܕܝܼܠܹܗ : ܒܸܤܪܵܐ ܗܘ̤ܵܐ . ܘܒܸܤܪܵܐ ܐܲܠܵܗܵܐ ܡܸܛܠ ܦܲܪܨܘܿܦܹܗ ܕܡܸܠܬܼܵܐ : ܐܲܝܟܲܢܵܐ ܕܢܸܬܼܐ̱ܡܲܪ ܐܲܠܵܗܵܐ ܡܸܠܬܼܵܐ ܒܸܤܪܵܐ ܘܒܲܪܢܵܫܵܐ : ܒܸܤܪܵܐ ܕܹܝܢ ܒܪܵܐ ܕܐܲܠܵܗܵܐ . ܥܕܲܡܵܐ ܓܹܝܪ ܕܲܢܤܲܒ̣ ܒܸܤܪܵܐ ܠܦܲܪܨܘܿܦܵܐ ܕܝܼܠܹܗ : ܘܒܹܗ ܐܸܬܼܓܠܝܼ : ܡ̣ܢ ܐܲܠܵܗܘܼܬܼܵܐ ܡܸܬܼܐ̱ܡܲܪ ܗ̄ܘ̣ܵܐ ܒܪܵܐ . ܒܪܵܫܝܼܬܼ ܠܲܡ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܸܠܬܼܵܐ . ܟܠ ܒܐܝܼܕܹܗ ܗܘ̤ܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܸܡ ܕܲܗܘ̤ܵܐ . ܡ̣ܢ ܕܲܗܘ̤ܵܐ ܕܹܝܢ ܒܸܤܪܵܐ : ܟܲܕܼ ܢܤܲܒ̣ ܒܸܤܪܵܐ : ܡ̣ܢ ܬܲܪ̈ܬܲܝܗܹܝܢ ܒܬܲܪ̈ܬܲܝܗܹܝܢ ܡܸܫܬܲܡܲܗ . ܐܲܝܟܼ ܡ̇ܢ ܕܹܝܢ ܕܐܝܼܬܼܵܘܗܝ ܒܬܲܪ̈ܬܲܝܗܹܝܢ ܚܲܕܼ : ܠܵܘ ܒܲܟܼܝܵܢܵܐ . ܐܸܠܵܐ ܒܗܵܕܹܐ ܡ̇ܢ : ܒܲܟܼܝܵܢܵܐ . ܒܗܵܝ̇ ܕܹܝܢ : ܒܦܲܪܨܘܿܦܵܐ ܒܒܲܝܬܵܝܘܼܬܼܵܐ ܐܵܦ ܒܓܸܠܝܵܢܵܐ . ܐܸܬܼܓܿܠܝܼ ܠܲܡ ܒܲܒܼܤܲܪ ܒܪܵܐ ܒܲܪ ܦܸܚܡܵܐ ܕܐܲܒܼܘܼܗܝ . ܐܸܢܵܐ ܠܲܡ ܘܐܵܒܼܝ ܚܲܕܼ ܚܢܲܢ . ܡܚܵܘܝܵܢܵܐܝܼܬܼ ܡ̣ܢ ܦܲܪܨܘܿܦܵܐ ܕܝܼܠܹܗ ܐܵܡܲ݁ܪ : ܗܵܘ̇ ܕܡܸܬܼܚܙܸܐ ܗ̄ܘ̣ܵܐ ܡ̣ܢ ܗܵܘ̇ ܕܡܸܬܼܪܢܸܐ ܗ̄ܘ̣ܵܐ : ܐܵܡܲ̈ܪ ܐܲܝܟܼ ܕܡ̣ܢ ܦܲܪܨܘܿܦܵܐ ܕܝܼܠܹܗ . ܐܲܝܟܼ ܡ̇ܢ ܕܚܲܕܼ ܗ̄ܘ̣ : ܘܗ̤ܘ ܟܲܕܼ ܗ̤ܘ ܦܲܪܨܘܿܦܵܐ ܩܢܸܐ . ܡ̣ܢ ܚܲܕܼ : ܐ̄ܚܪܹܢܵܐ ܡܸܬܼܪܢܸܐ . ܘܗܵܘ̇ ܕܡܸܬܼܪܢܸܐ : ܘܡ̣ܢ ܗܵܘ̇ ܕܡܸܬܼܚܙܸܐ : ܐܲܝܟܼ ܕܡ̣ܢ ܦܲܪܨܘܿܦܵܐ ܕܝܼܠܹܗ ܕܗܵܘ̇ ܕܡܸܬܼܚܙܸܐ ܡܡܲܠܸܠ . ܐܵܦܸܢ ܠܝܼ ܠܵܐ ܡܗܲܝܡܢܝܼܢ ܐܢ̄ܬܿܘܿܢ : ܠܗܘܿܢ ܠܲܥܒܼܵܕܹ̈ܐ ܗܲܝܡܸܢܘ : ܕܐܸܢܵܐ ܘܐܵܒܼܝ ܚܲܕܼ pb. 80 ܚܢܲܢ . ܘܟܼܠܗܹܝܢ ܐܲܝܟܼ ܕܗܵܠܹܝܢ : ܐܲܝܠܹܝܢ ܕܩܲܕܼܡܵܝܑܬܼ ܒܐܘܼܤܝܼܵܐ ܡܸܬܼܐܲܡܪ̈ܢ : ܘܢܸܩܦܵܐܝܼܬܼ ܒܦܲܪܨܘܿܦܵܐ ܐܲܝܟܼ ܕܲܒܼܒܲܝܬܵܝܘܼܬܼܵܐ ܠܡܹܐܡܲܪ ܘܲܠܡܸܤܬܲܟܵܠܘܼ : ܘܲܠܡܸܤܥܲܪ ܒܵܗ̇ ܒܲܕܼܡܘܼܬܼܵܐ . ܠܵܐ ܓܹܝܪ ܪܲܚܝܼܩܝܼܢ : ܠܵܐ ܒܤܘܼܥܪܵܢܵܐ : ܘܠܵܐ ܒܡܸܠܬܼܵܐ : ܘܠܵܐ ܒܐܘܼܤܝܼܵܐ : ܘܠܵܐ ܒܚܘܼܒܵܐ ܦܪܝܼܫ . ܗܵܠܹܝܢ : ܕܐܲܝܟܼ ܕܥܲܠ ܦܲܪܨܘܿܦܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܡܸܬܼܦܲܪ̈ܫܵܢ . ܒܚܘܼܒܵܐ ܓܹܝܪ ܘܲܒܼܨܒܼܝܵܢܵܐ ܕܐܲܠܵܗܵ ܗܵܠܹܝܢ ܡܸܬܼܪ̈ܲܢܝܵܢ ܥܲܠ ܦܲܪܨܘܿܦܵܐ ܕܝܼܠܹܗ : ܒܕܲܢܤܲܒ̣ ܒܸܤܪܵܐ : ܘܲܒܼܗܵܢܵܐ ܐܸܬܼܓܠܝܼ : ܘܲܒܼܗܵܢܵܐ ܐܲܠܸܦ̣ : ܘܲܒܼܗܵܢܵܐ ܘܲܒܼܝܲܕܼ ܗܵܢܵܐ ܡܲܥܒܸܕܼ ܐܲܝܟܼ ܩܲܪܝܼܒܼܵܐ : ܘܠܵܘ ܐܲܝܟܼ ܪܲܚܝܼܩܵܐ . ܒܦܲܪܨܘܿܦܵܐ ܕܝܼܠܹܗ ܡܸܬܼܚܲܫܲܚ ܒܒܸܤܪܵܐ : ܒܕܲܨܒܼܵܐ ܕܗ̤ܘ ܢܸܗܘܸܐ ܒܸܤܪܵܐ : ܘܒܸܤܪܵܐ ܗ̤ܘ ܢܸܗܘܸܐ . ܕܐܲܝܠܹܝܢ ܕܚܵܙܹ̇ܝܢ ܠܒܸܤܪܵܐ : ܘܐܵܦ ܠܐܲܠܵܗܵܐ . ܐܲܟܼܙܢܵܐ ܕܲܒܼܠܲܚܡܵܐ ܦܲܓܼܪܵܐ ܕܝܼܠܹܗ : ܘܐܲܝܠܹܝܢ ܕܚܵܙܹ̇ܝܢ ܠܠܲܚܡܵܐ ܐܵܦ ܠܦܲܓܼܪܹܗ : ܡܸܛܠ ܕܲܠܦܲܪܨܘܿܦܹܗ ܢܲܤܒܹܿܗ . ܢܤܲܒ̣ ܦܲܪܨܘܿܦܵܐ ܕܒܸܤܪܵܐ ܕܡܘܼܬܼܵܐ ܕܥܲܒܼܕܼܵܐ ܗܵܘ̇ ܕܐܝܼܬܼܵܗܝ ܦܸܚܡܵ ܕܐܲܠܵܗܵܐ : ܘܝܲܗ̣̄ܒܼ ܠܹܗ ܠܲܕܼܡܘܼܬܼܵܐ ܕܥܲܒܼܕܵܐ ܕܡܘܿܬܹܗ . ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗܝܼ̈ܢ : ܗܵܢܵܐ ܕܹܝܢ ܒܪܵܐ : ܕܒܹܗ ܟܠ ܒܪܘܿܟ ܬܸܟܿܘܿܦ ܕܲܒܲܫܡܲܝܵܐ ܘܒܲܐܪܥܵܐ : ܘܕܲܠܬܲܚܬܿ ܡ̣ܢ ܐܲܪܥܵܐ . ܘܡܸܛܠ ܗܵܢܵܐ ܐܵܠܨܵܐ ܕܲܬܼܪܹܝܢ ܟܝܵܢܹ̈ܐ ܐܝܼܬܲܝܗܘܿܢ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܗܵܘ̇ ܕܤܲܪܸܩ ܢܲܦܫܹܗ ܠܲܕܼܡܘܼܬܼܵܐ ܕܥܲܒܼܕܼܵܐ : ܘܲܕܼܡܘܼܬܼܵܐ ܕܥܲܒܼܕܵܐ ܕܐܸܬܿܬܿܪܝܼܡܲܢ̱ ܠܲܫܡܵܐ ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ . ܗܵܘ̇ ܓܹܝܪ ܕܠܵܐ ܡܩܵܘܸܐ ܒܐܘܼܤܝܸܵ ܕܝܼܠܹܗ : ܐܵܠܦܵܐ pb. 81 ܡܸܤܬܲܪܲܩ ܘܡܸܬܼܒܲܨܲܪ : ܘܠܵܐ ܬܘܼܒܼ ܡܸܬܿܬܿܪܝܼܡ ܠܥܸܠ ܡ̣ܢ ܟܠ ܫܡܵܗ̈ܝܼܢ . ܡܸܛܠ ܗܵܢܵܐ ܠܲܕܼܡܘܼܬܼܵܐ ܐܸܡ݂ܲܪ ܘܠܲܫܡܵܐ ܕܢܸܤܒܲܬ̤ : ܗܵܘ̇ ܕܡܵܘܕܵܥ ܥܲܠ ܦܲܪܨܘܿܦܵܐ ܐܲܝܟܼ ܕܡ̣ܢ ܚܲܕܼ : ܘܗ̤ܘ ܟܲܕܼ ܗ̤ܘ ܫܡܵܐ ܐܵܦ ܦܲܪܨܘܿܦܵܐ ܬܲܪ̈ܬܲܝܗܹܝܢ ܡܤܲܟܸܠ . ܘܦܘܼܪܫܵܢܵܐ ܕܲܟܼܝܵܢܵܐ : ܚܲܕܼ ܩܢܘܿܡܵܐ ܘܚܲܕܼ ܦܲܪܨܘܿܦܵܐ ܐܝܼܬܼ ܠܗܘܿܢ : ܗܵܢܵܐ ܡ̣ܢ ܗܵܘ̇ : ܘܗܵܘ̇ ܡ̣ܢ ܗܵܢܵܐ ܡܸܬܼܝܲܕܲܥ . ܐܲܝܟܼ ܕܗܵܢܵܐ ܕܐܝܼܬܼܵܘܗܝ ܒܒܲܝܬܵܝܘܼܬܼܵܐ ܗܵܘ̇ ܡܵܐ ܕܐܝܼܬܼܵܘܗܝ ܗ̤ܘ ܒܲܟܼܝܵܢܵܐ : ܘܗܵܘ̇ ܐܝܼܬܼܵܘܗܝ ܥܲܡ ܗܵܢܵܐ ܒܦܲܓܼܪܵܐ . ܐܲܝܟܼ ܡܲܠܟܵܐ ܘܡܵܪܵܐ ܕܲܢܤܲܒܼ ܦܲܪܨܘܿܦܵܐ ܕܥܲܒܼܕܵܐ ܐܲܝܟܼ ܕܲܠܦܲܪܨܘܿܦܵܐ ܕܝܼܠܹܗ : ܘܝܵܗܹ̇ܒܼ ܦܲܪܨܘܼܦܹܗ ܠܥܲܒܼܕܼܵܐ . ܘܡܵܘܕܲܥ ܕܗ̤ܘ ܗܵܘ̇ ܐܝܼܬܼܵܘܗܝ : ܘܗܵܘ̇ ܗ̤ܘ . ܒܦܲܪܨܘܿܦܵܐ ܡܲܢ ܕܥܲܒܼܕܵܐ : ܟܲܕܼ ܡܸܨܛܥܲܪ : ܡܩܲܒܸܿܠ . ܒܦܲܪܨܘܿܦܵܐ ܕܹܝܢ ܕܡܵܪܵܐ ܐܵܦ ܕܡܲܠܟܵܐ : ܥܲܒܼܪܵܐ ܗ̄ܘ̣ ܡܸܤܬܿܓܸܕܼ . ܘܡܸܛܗܵܢܵܐ : ܐܵܦܸܢ ܠܗܵܢܵܐ : ܠܵܐ ܡܸܛܠ ܗܵܘ̇ ܐܸܡ̇ܪܹܬܼ . ܐܵܦܸܢ ܠܗܵܘ̇ : ܗܵܢܵܐ . ܗ̤ܘ ܓܹܝܪ ܟܲܕܼ ܗ̤ܘ ܐܝܼܬܼܵܘܗܝ ܒܬܲܪ̈ܬܲܝܗܹܝܢ : ܕܚܲܕܼ ܘܠܹܗ ܟܲܕܼ ܠܹܗ ܠܦܲܪܨܘܿܦܵܐ ܩܢܹܝܢ . ܗܵܠܹܝܢ ܐܝܼܬܲܝܗܹܝܢ ܥܲܠ ܟܝܵܢܹ̈ܐ ܕܲܦܪܝܼܫܝܼܢ ܒܐܘܼܤܝܼܵܐ : ܘܲܒܼܚܘܼܒܵܐ ܘܠܹܗ ܟܲܕܼ ܠܹܗ ܠܦܲܪܨܦܵܐ ܡܚܲܕܝܼܢ . ܢܛ . ܥܲܠ ܗܵܝ̇ : ܕܐܲܝܟܼ ܨܸܒܼܝܢܹܗ ܕܐܲܠܵܗܵܐ : ܠܒܲܝܬܵܝܘܼܬܼܵܐ ܘܠܲܥܡܘܼܪܝܵܐ ܙܵܕܹܩ ܠܲܡܩܲܒܵܠܘܼ : ܘܠܵܐ ܢܸܥܪܘܿܩ ܡ̣ܢ ܫܡܵܐ ܐܲܝܟܼ ܡܲܢ ܕܲܫܚܝܼܡܵܐ ܗ̄ܘ̣ : ܡܸܛܠ ܫܲܘܝܘܼܬܼ ܫܡܵܐ ܡܸܬܼܐ̰ܡܲܪ . ܐܵܦܸܢ ܓܹܝܪ ܐܲܝܟܼ ܡܸܨܥܵܝܵܐ ܦܲܪܨܘܿܦܵܐ ܗ̄ܘ̣ ܒܲܠܚܘܿܕܼ ܕܐܲܠܵܗܵܐ pb. 82 ܛܥܝܼܢܵܐ ܐ̄ܢܵܫܘܼܬܼܵܐ ܕܡܸܢܲܢ ܒܒܲܝܬܵܝܘܼܬܼܵܐ : ܐܸܠܵܐ ܐܵܦ ܒܲܥܡܘܼܪܝܵܐ ܕܐܘܼܤܝܼܵܐ . ܘܠܵܘ ܒܲܠܚܘܿܕܼ ܒܲܥܡܘܼܪܝܵܐ ܕܐܲܠܵܗܘܼܬܼܵܐ : ܐܸܠܵܐ ܕܐܲܝܟܼ ܗܵܕܹܐ ܥܵܡܘܿܪܘܼܬܼܵܐ ܐܝܼܬܹܝܗ̇ : ܐܲܝܟܼ ܕܐܵܦ ܠܚܲܕܼ ܦܲܪܨܘܿܦܵܐ ܬܸܗܘܸܐ : ܕܗ̤ܘ ܟܲܕܼ ܗ̤ܘ ܕܗܵܘ̇ ܕܲܓܼܠܸܐ ܘܲܕܼܗܵܘ̇ ܕܡܸܬܼܓܠܸܐ . ܐܲܝܟܼ ܨܒܼܝܵܢܵܐ ܓܹܝܪ ܕܐܲܠܵܗܵܐ ܡ̣ܢ ܐܵܢܲܢܩܹܐ ܡܸܬܿܬܵܘܕܝܵܐ ܘܡܸܬܿܬܿܕܝܼܢܵܐ ܡܸܢܲܢ : ܗܵܝ̇ ܕܐܝܼܬܼܵܘܗܝ ܘܗܵܝ̇ ܕܲܥܡܲܪ . ܐܲܠܵܗܵܐ ܐܝܼܬܼܵܘܗܝ ܡ̇ܢ ܒܟܼܠܗܘܿܢ ܥܒܼܝܼ̈ܕܹܐ . ܒܹܗ ܓܹܝܪ ܐܝܼܬܲܝܢ . ܘܲܡܬܲܚܲܡ ܒܗܵܕܹܐ : ܕܐܵܦܸܢ ܟܲܕܼ ܛܵܒܼ ܗܵܟܲܢܵܐ ܐܝܼܬܼܵܘܗܝ ܒܟܼܠ : ܒܐ̄ܢܵܫ̈ܝܼܢ ܐ̄ܢܵܫ̈ܝܼܢ ܡܸܬܼܐ̱ܡܲܪ ܕܲܥ̣ܡܲܪ . ܠܐ̄ܢܵܫ̈ܝܼܢ ܕܹܝܢ : ܕܐܵܦܠܵܐ ܐܲܠܵܗܗܘܿܢ ܐܝܼܬܼܵܘܗܝ ܡܸܢܼܐ̱ܡܲܪ . ܘܠܵܘ ܒܟܼܠܢܵܫ ܒܵܗ̇ ܒܲܕܡܘܼܬܼܵܐ ܡܸܬܼܐ̱ܡܲܪ ܕܲܥ̣ܡܲܪ : ܐܸܠܵܐ ܐܲܝܟܼ ܚܘܼܒܹܗ . ܒܐ̄ܢܫ̈ܝܼܢ ܡܸܢܲܢ ܡܸܬܼܐ̱ܡܲܪ : ܕܒܲܠܚܘܿܕܼ ܪܘܼܟܵܒܼܵܐ ܥ̣ܡܲܪ ܐܲܝܟܼ ܕܲܒܼܒܲܝܵܬܼܵܐ : ܐܲܟܼܙܢܵܐ ܕܒܲܡܗܲܣܝܡ̈ܢܹܐ : ܒܲܐ̄ܚܪ̈ܵܢܹܐ ܕܹܝܢ ܐܵܦܸܢ ܕܡܲܥܒܸܿܕܼ : ܠܵܘ ܒܵܗ̇ ܒܲܕܼܡܘܼܬܼܵܐ : ܐܸܠܵܐ ܒܬܼܵܘܤܲܦܬܼܵܐ ܘܲܒܼܨܝܼܪܘܼܬܼܵܐ . ܒܲܐ̄ܚܪ̈ܵܢܹܐ ܕܹܝܢ : ܐܲܝܟܼ ܕܒܲܫܠܝܼܚܹ̈ܐ ܒܟܼܠܗܘܿܢ . ܒܲܐ̄̈ܚܪ̈ܵܢܹܐ ܕܹܝܢ : ܐܲܝܟܼ ܕܒܲܢܒܼܝܹ̈ܐ . ܘܒܲܐ̄ܚܪ̈ܵܢܹܐ ܕܹܝܢ : ܐܲܝܟܼ ܕܲܒܼܡܲܠܦܵܢܹ̈ܐ . ܘܒܲܐ̄ܚܪ̈ܵܢܹܐ ܕܹܝܢ : ܐܲܝܟܼ ܦܘܼ̈ܠܵܓܹܐ ܕܡܵܘܗ̈ܒܼܵܬܼܵܐ . ܒܗܵܢܵܐ ܘܲܒܼܗܵܘ̇ ܘܒܲܐ̄ܚܪܹܢܵܐ ܥܵܡܲ݁ܪ ܘܐܵܦ ܡܲܥܒܸܿܕܼ ܒܟܼܠ . ܘܠܵܘ ܟܠܗܘܿܢ ܐܲܝܟܼ ܟܠܗܘܿܢ ܫܘܹܝܢ ܘܕܼܵܡܹ̇ܝܢ ܠܲܚܕܼܵܕܹ̈ܐ : ܐܸܠܵܐ ܐܲܝܟܼ ܚܘܼܒܹܗ ܕܗܵܘ̇ ܕܥܵܡܲ݁ܪ ܒܗܘܿܢ . ܡܸܢܡܗܘܿܢ ܡ̣ܢ ܗܵܠܹܝܢ ܪܹܫܝܼܬܼܵܐ ܩܢܹܝܢ : ܘܡܸܢܗܘܿܢ ܗܵܠܹܝܢ ܕܒܼܵܬܲܪܹܝܢ . ܘܒܼܐܝܼܕܼܵܐ ܒܐܝܼܕܼܵܐ ܒܡܲܚܲܬܬܵܐ ܟܕܝܼܢܝܼܢ ܘܢܲܩܝܦܝܼܢ ܠܲܚܕܼܵܕܹ̈ܐ : ܐܲܝܟܼ ܙܢܵܐ ܕܲܒܼܦܲܓܼܪܵܐ pb. 83 ܐܝܼܬܲܝܗܘܿܢ ܗܲܕܵܡܹ̈ܐ . ܪܹܫܵܐ ܕܹܝܢ ܕܟܼܠܗܘܿܢ ܡܫܝܼܚܵܐ ܗܘ̣ : ܘܲܒܼܗܵܢܵܐ ܐܲܤܝܼܪܝܼܢ . ܐܵܦ ܪܹܫܹܗ ܕܹܝܢ ܕܲܡܫܝܼܚܵܐ : ܐܲܠܵܗܵܐ . ܕܐܲܝܟܲܢܵܐ ܕܐܝܼܬܼܵܘܗܝ ܠܲܢ ܗ̤ܘ ܪܹܫܵܐ ܐܵܦ ܦܲܪܨܘܿܦܵܐ : ܗܵܟܲܢܵܐ ܐܵܦ ܐܲܠܵܗܵܐ ܐܝܼܬܼܵܘܗܝ ܪܹܫܹܗ ܕܝܼܠܹܗ ܐܵܦ ܦܲܪܨܘܿܦܹܗ ܘܡܸܬܼܒܲܤܪܵܢܘܼܬܹܗ . ܡܸܛܠ ܗܵܢܵܐ : ܕܢܸܗܘܸܐ ܚܢܲܢ ܒܢܲܝ̈ܐ ܕܐܲܠܵܗܵܐ ܡܸܢܹܗ ܩܲܒܸܠܢܲܢ : ܗ̤ܘ ܕܹܝܢ ܒܪܵܐ ܝܑܼܚܝܼܕܼܵܝܵܐ . ܐܲܝܟܲܢܵܐ ܕܢܸܗܘܸܐ ܒܸܤܪܹܗ : ܗܵܘ̇ ܡܵܐ ܕܐܝܼܬܼܵܘܗܝ ܗ̤ܘ ܒܪܵܐ ܕܐܲܠܵܗܵܐ ܘܕܲܐܒܼܵܐ . ܐܲܝܟܼ ܕܢܸܗܘܸܐ ܨܲܠܡܵܐ ܕܐܲܒܼܵܐ ܒܪܵܐ ܕܐܲܒܼܵܐ : ܗܵܘ̇ ܕܕܝܼܠܹܗ ܐܝܼܬܼܵܘܗܝ ܨܲܠܡܵܐ . ܡܸܛܠ ܕܗܸܘܝܘܼ ܟܲܕܼ ܗ̤ܘ ܦܲܪܨܘܿܦܵܐ ܕܲܒܼܪܵܐ : ܘܗ̤ܘܝܘܼ ܘܠܵܘ ܐ̄ܚܪܹܝܢ : ܗܵܘ̇ ܕܲܒܼܬܲܪ̈ܬܲܝܗܹܝܢ ܐܘܼܤ̈ܝܼܵܣ : ܘܠܵܐ ܡܸܬܼܦܲܪܸܫ . ܣ . ܥܲܠ ܗܵܝ̇ : ܕܠܵܘ ܐܲܝܟܼ ܕܲܒܼܨܲܠܡܹ̈ܐ : ܐܵܘ ܐܲܝܟܼ ܕܲܒܼܡܲܠܲܐܟܹ̈ܐ : ܐܵܘ ܐܲܝܟܼ ܕܒܼܐܝܼ̈ܙܓܲܕܹܐ : ܗܵܢܘܿܢ ܕܲܡܡܲܠܹܝܢ ܦܲܪܨܘܿܦܵܐ ܕܗܵܘ̇ ܕܪܲܚܝܼܩ : ܗܵܟܲܢܵܐ ܐܵܦ ܥܲܠ ܪܹܫ ܛܘܼܦܤܵܐ ܢܸܤܒܲܪ : ܐܸܠܐ ܕܒܲܟܼܝܵܢܹܗ ܕܝܼܠܹܗ ܘܲܒܼܦܪܨܘܿܦܹܗ ܐܸܬܼܚܲܝܲܕܼ ܠܦܲܓܼܪܵܐ ܘܐܸܬܼܒܲܪܢܲܫ : ܟܲܕܼ ܒܦܲܪܨܘܿܦܵܐ ܕܝܼܠܹܗ ܒܦܲܓܼܪܵܐ : ܡܸܬܼܚܲܫܚܝܼܢ : ܘܦܲܓܼܪܵܐ ܒܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ . ܠܵܘ ܐܲܠܵܗܵܐ : ܘܒܲܐܝܠܹܝܢ ܕܲܒܝܘܼܩܢܵܐ ܡܸܤܬܲܥܪ̈ܵܢ : ܬܲܡܵܢ ܓܹܝܪ ܒܲܚܙܵܬܼܵܐ ܒܲܠܚܘܿܕܼ ܡܸܬܼܐܲܡܪܝܼܢ ܕܐܝܼܬܲܝܗܘܿܢ : ܡ̣ܢ ܚܙܵܬܼܵܐ ܐܵܦ ܡ̣ܢ ܕܡܘܼܬܼܵܐ : ܟܲܕܼ ܪܲܚܝܼܩܵܐ ܡ̣ܢ ܐܘܼܤܝܼܵܐ . ܘܐܵܦܠܵܐ ܬܘܼܒܼ ܐܲܝܟܼ ܡܲܠܲܐܟܹ̈ܐ ܘܐܝܼ̈ܙܓܲܕܹܐ ܕܲܡܡܲܠܹܝܢ ܦܲܪܨܘܿܦܵܐ ܕܲܡܫܲܕܪ̈ܵܢܲܝܗܘܿܢ : ܘܲܒܼܗܵܕܹܐ ܐܝܼܬܲܝܗܘܿܢ ܦܲܪ̈ܨܘܿܦܹܐ ܕܗܵܢܘܿܢ ܒܝܲܕܼ ܡܫܲܡܫܵܢܘܼܬܼܵܐ ܘܲܡܫܲܠܛܘܼܬܼܵܐ ܫܚܝܼܡܬܼܵܐ . pb. 84 ܐܸܠܵܐ ܗ̤ܘ ܒܹܗ ܒܲܟܼܝܵܢܹܗ ܘܲܒܼܦܲܪܨܘܿܦܹܗ ܐܸܬܼܚܲܫܲܚ ܟܲܕܼ ܐܵܡܲ݁ܪ : ܕܐܸܢܵܐ ܠܲܡ ܘܐܵܒܼܝ ܚܲܕܼ ܚܢܲܢ . ܘܐܝܼܬܼܵܘܗܝ ܗ̤ܘ : ܗܵܘ̇ ܡܵܐ ܕܐܝܼܬܼܵܘܗܝ ܒܦܲܪܨܘܿܦܵܐ ܗܵܘ̇ . ܘܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ ܒܦܲܪܨܘܿܦܵܐ : ܐܝܼܬܼܵܘܗܝ ܗ̤ܘ . ܠܵܘ ܟܲܕܼ ܒܲܕܼܡܘܼܬܼܵܐ ܐ̄ܚܪܹܬܼܵܐ ܥܲܒܼܕܵܗ̇ ܕܡܘܼܬܹܗ . ܐܸܠܵܐ ܒܲܕܼܡܘܼܬܼܵܐ ܕܝܼܠܹܗ : ܘܠܵܘ ܒܲܕܓܼܡܘܼܬܼܵܐ ܐ̄ܚܪܹܬܼܵܐ ܕܕܼܵܡܝܵܐ ܗ̣̄ܘܼܵܬܼ ܠܲܕܼܡܘܼܬܼܵܐ ܕܥܲܒܼܕܵܐ : ܐܸܠܵܐ ܒܗܵܝ̇ ܕܡܘܼܬܼܵܐ ܟܝܵܢܵܝܬܼܵܐ ܕܗܵܘ̇ . ܐܲܝܟܲܢܵܐ ܕܗܵܢܵܐ ܢܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ : ܘܗ̤ܘ ܗܵܘ̇ ܡܵܐ ܕܐܝܼܬܼܵܘܗܝ ܗܵܢܵܐ : ܟܲܕܼ ܡܩܵܘܸܐ ܗܵܢܵܐ ܘܗܵܘ̇ . ܤܐ . ܥܲܠ ܗܵܝ̇ : ܕܒܲܟܼܝܵܢܵܐ ܕܒܲܪܢܵܫܵܐ ܩܲܒܸܿܠ̣ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܗܵܕܲܐ ܗ̣̄ܝ ܓܹܝܪ ܬܲܪܒܿܝܼܬܼܵܐ ܪܹܫܝܵܬܼܵܐ ܕܲܟܼܝܵܢܵܐ ܕܐ̄ܢܵܫܘܼܬܼܵܐ : ܕܟܲܕܼ ܡܩܵܘܸܐ ܒܲܟܼܝܵܢܵܐ ܕܐ̄ܢܵܫܘܼܬܼܵܐ : ܡܩܲܒܸܿܠ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗܹ̈ܐ . ܠܵܘ ܒܕܼܘܼܪܵܓܼܵܐ ܕܕܼܘܼܒܵܪܹ̈ܐ : ܘܠܵܘ ܒܝܼܕܲܥܢܬܼܵܐ ܘܲܒܼܗܲܝܡܵܢܘܼܬܼܵܐ : ܐܸܠܵܐ ܒܗܵܕܹܐ ܗܘ̤ܵܐ ܒܛܘܼܝܵܒܼܵܐ ܡܩܲܒܿܠܵܢܵܐ : ܕܢܸܗܘܸܐ ܝܘܼܩܢܹܗ ܘܦܲܪܨܘܼܦܹܗ : ܐܲܝܟܼ ܕܐܵܦ ܦܲܪܨܘܿܦܹܗ ܐܝܼܬܼܵܘܗܝ ܦܲܪܨܘܼܦܹܗ ܕܗܵܢܵܐ . ܘܐܝܼܬܼܵܘܗܝ : ܐܵܦ ܐܲܠܵܗܵܐ ܘܐܵܦ ܒܲܪܢܵܫܵܐ . ܘܲܕܼܡܘܼܬܼܵܐ ܕܐܲܠܵܗܵܐ ܒܡܸܬܼܢܲܚܬܼܵܢܘܼܬܼܵܐ ܘܲܒܼܤܘܼܪܵܩܵܐ ܘܒܸܐܤܟܹܡܵܐ : ܕܡܘܼܬܼܵܐ ܕܒܸܤܪܵܐ ܐܲܝܟܼ ܒܲܪܢܵܫܵܐ . ܘܒܲܪܢܵܫܵܐ ܐܝܼܬܼܵܘܗܝ ܒܪܘܼܡܪܵܡܵܐ : ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ : ܒܲܫܡܵܐ ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ . ܡܛܸܠ ܗܵܢܵܐ : ܒܤܘܼܪܵܩܵ ܡܲܟܸܟܼ ܢܲܦܫܹܗ ܥܕܲܡܵܐ ܠܡܵܘܬܑܵܐ : ܡܵܘܬܵܐ ܕܹܝܢ pb. 85 ܕܲܙܩܝܼܦܵܐ : ܟܲܕܼ ܦܲܪܨܘܿܦܵܐ ܕܗܵܘ̇ ܕܡܝܼܬܼ ܘܐܸܙܕܩܸܦ ܐܸܬܼܚܲܫܲܚ ܒܦܲܪܨܘܿܦܵܐ ܕܝܼܠܹܗ . ܘܗܵܠܹܝܢ ܕܗܵܘ̇ ܕܡܝܼܬܼ ܘܐܸܙܕܩܸܦ ܘܐܸܬܼܪܲܡܪܲܡ : ܒܦܲܪܨܘܿܦܵܐ ܕܝܼܠܹܗ ܐܸܬܼܚܲܫܲܚ . ܘܡܸܛܠ ܗܵܢܵܐ : ܐܲܝܟܼ ܕܡ̣ܢ ܚܲܕܼ ܦܲܪܨܘܿܦܵܐ ܡܸܬܼܐ̱ܡܲܪ ܕܲܡܫܝܼܚܵܐ . ܘܟܼܠ ܚܲܕܼ : ܗܵܠܹܝܢ ܘܗܵܢ̇ܘܿܢ : ܒܲܟܼܝܵܢܵܐ ܗܵܟܲܢ ܡܫܲܚ̱ܠܦܝܼܢ : ܐܲܝܟܼ ܡܵܐ ܕܲܡܫܲܚܠܲܦ ܟܝܵܢܵܐ ܐܲܠܵܗܵܝܵܐ ܡ̣ܢ ܟܝܵܢܵܐ ܕܒܲܪܢܵܫܵܐ . ܐܲܝܟܲܢܵܐ ܕܲܡܫܝܼܚܵܐ ܬܪ̈ܲܝܗܘܿܬܢ ܐܝܼܬܼܵܘܗܝ : ܕܡܘܼܬܼܵܐ ܕܐܲܠܵܗܵܐ ܘܲܕܼܡܘܼܬܼܵܐ ܕܥܲܒܼܕܼܵܐ ܕܡܸܬܼܪܲܡ̱ܪܡܵܐ : ܘܗܵܝ̇ ܕܲܡܪܲܡ̱ܪܡܵܐ . ܕܐܸܢ ܐܵܦ ܡ̣ܢ ܒܸܤܪܵܐ ܕܐܸܬܼܡܫܲܚ : ܡܸܬܼܐ̱ܡܲܪ ܡܫܝܼܚܵܐ : ܕܲܬܼܪ̈ܲܝܗܘܿܢ ܟܝܵܢܹ̈ܐ ܚܲܕܼ ܦܲܪܨܘܿܦܵܐ ܐܝܼܬܼܵܘܗܝ . ܡܸܛܠ ܕܐܵܦ ܚܲܕܼ ܗ̣̄ܘ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܬܪ̈ܲܝܗܘܿܢ : ܐܸܢ ܐܵܦ ܡ̣ܢ ܟܝܵܢܵܐ ܐܲܠܵܗܵܝܵܐ ܡܸܬܼܐ̱ܡܲܪ : ܫܡܵܗܹ̈ܐ ܓܹܝܪ ܕܦܲܪ̈ܨܘܿܦܹܐ ܟܝܵܢܵܝܹ̈ܐ ܕܓܼܵܘܵܐ ܐܝܼܬܲܝܗܘܿܢ ܒܡܸܬܼܢܲܚܬܼܵܢܘܼܬܼܵܐ ܘܲܒܼܡܸܬܼܪܲܡܪܡܵܢܘܼܬܼܵܐ . ܤܒ . ܥܲܠ ܗܵܝ̇ : ܕܡ̣ܢ ܬܪ̈ܲܝܗܘܿܢ ܙܵܕܹܩ ܗ̄ܘ̣ܵܐ ܕܬܸܗܘܸܐ ܗ̄ܘܵܬܼ ܡܕܲܒܿܪܵܢܘܼܬܼܵܐ ܕܲܠܘܵܬܲܢ . ܘܚܵܫܚܵܐ ܗ̄ܘ̣ܵܬܼ ܠܲܡܕܲܒܿܪܵܢܘܼܬܼܵܐ ܕܲܠܘܵܬܲܢ : ܕܲܬܼܪ̈ܲܝܗܘܿܢ ܠܗܵܘ̇ ܦܲܪܨܘܿܦܵܐ ܢܸܬܼܢܲܤܒܿܘܼܢ . ܡܸܛܠ ܓܹܝܪ ܕܲܐܒܲܪܢܵܫܵܐ ܩܲܕܼܡܵܝܵܐ ܒܨܲܠܡܵܐ ܕܝܼܠܹܗ ܘܒܲܕܼܡܘܼܬܹܗ ܒܪܵܝܗܝ ܐܲܠܵܗܵܐ : ܘܦܲܪ̈ܨܘܿܦܹܐ ܘܐܲܠܵܗܵܐ ܥܵܒܲܘܿܕܼܵܐ ܠܵܐ ܓܠܹܝܢ ܗ̄ܘ̣ܵܘ ܠܲܢ : ܕܐܲܒܼܵܐ ܘܲܒܼܪܵܐ ܘܲܕܪܘܼܚܵܐ ܕܩܘܼܕܼܫܵܐ . ܐܲܝܟܢܵܐ ܕܐܵܦ ܠܒܼܵܪܘܿܝܵܐ ܢܸܕܲܥ : ܘܡܲܠܦܵܢܘܼܬܼܵܐ ܕܝܼܕܲܥܬܼܵܐ ܐܲܠܵܗܵܝܵܬܼܵܐ ܡܫܲܡ̱ܠܝܵܐܝܼܬܼ ܢܸܩܢܸܐ : ܘܪܸܥܝܵܢܵܐ ܡܫܲܡܠܝܵܐ ܕܨܲܠܡܵܐ ܕܐܲܠܵܥܗܵܐ pb. 86 ܡܫܲܡܠܝܵܐܝܼܬܼ ܢܩܲܒܸܿܠ : ܚܲܕܼܬܼ ܟ̱ܠܗ̇ ܒܪܝܼܬܼܵܐ ܒܲܡܫܝܼܚܵܐ : ܘܐܵܘܕܲܥ ܘܚܵܘܝܼ ܠܲܢܬ ܕܡ̇ܢ ܐܝܼܬܼܵܘܗܝ ܥܵܒܲܘܿ݁ܕܼܵܐ : ܗܵܘ̇ ܕܡ̣ܢ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ ܠܘܵܬܼ ܐܲܠܵܗܵܐ : ܘܐܲܠܵܗܵܐ ܗ̄ܘ̣ܵܐ ܥܵܒܼ݁ܘܿܕܼܵܐ ܕܟܼܠ . ܟܠ ܠܲܡ ܒܐܝܼܕܹܗ ܗܘ̤ܵܐ : ܘܒܸܠܥܵܕܼܵܘܗܝ ܐܵܦܠܵܐ ܚܕܼܵܐ ܗܘ̤ܵܬܼ ܡܸܕܼܡ ܕܲܗܘ̤ܸܵܐ . ܤܓ . ܥܲܠ ܗܵܝ̇ : ܕܡܸܛܠ ܡܵܢܵܐ ܐܲܠܵܗܵܐ ܡܸܠܬܼܵܐ ܠܝܵܬܹܗ ܗܲܝܟܿܠܵܐ ܕܦܲܓܼܪܵܐ ܒܢ̣ܵܐ . ܐܲܝܟܲܢܵܐ ܕܐܵܠܨܵܐܝܼܬܼ ܦܲܐܝܵܐ ܗ̄ܘ̣ܵܬܼ : ܕܡ̣ܢ ܥܵܒܼ̈ܘܿܕܼܵܐ ܕܲܟܼܝܵܢܵܐ ܢܸܗܘܸܐ ܐܵܦ ܚܘܼܕܵܬܢ : ܡ̣ܢ ܗܵܘ̇ ܕܐܵܦ ܒܩܲܕܼܡܵܝܵܬܼܵܐ ܓܲܒܼܠܵܢ ܘܥܲܒܼܕܲܢ ܡ̣ܢ ܐܲܪܥܵܐ . ܗܵܘ̇ ܕܲܢܤܲܒ̣ ܦܲܓܼܪܵܐ ܘܥܲܒܼܕܹܗ ܒܲܕܡܘܼܬܹܗ : ܘܐܲܩܝܼܡܹܗ ܒܦܲܪܨܘܿܦܹܗ ܠܟܼܠ ܐܲܝܟܼ ܕܲܠܕܼܝܼܠܹܗ ܒܐܝܼܩܵܪܵܐ ܘܲܒܼܫܘܼܒܼܚܵܐ ܕܐܲܠܵܗܵܐ . ܒܲܟܼܝܵܢܵܐ ܡܲܢ ܕܐܲܠܵܗܘܼܬܼܵܐ : ܒܦܲܪܨܘܿܦܵܐ ܕܹܝܢ ܕܲܒܼܪܵܐ ܐܸܬܼܚܲܫܲܚ : ܚܲܕܼ ܗ̄ܘ̣ ܓܹܝܪ ܐܝܼܩܵܪܵܐ ܕܐܲܒܼܵܐ ܘܕܲܒܼܪܵܐ . ܐܲܝܟܲܢܵܐ ܠܲܡ ܕܲܡܝܼܩܪܝܼܢ ܠܐܲܒܼܵܐ : ܢܝܲܩܪܘܼܢ ܐܵܦ ܠܲܒܼܪܵܐ . ܡܵܕܹܝܢ ܐܲܠܸܦ ܠܲܢ ܕܗܵܘ̇ ܕܲܒܼܪ̣ܵܐ ܟܠ ܐܲܠܵܗܵܐ : ܘܕܲܒܼܪܵܐ ܥܲܡ ܐܲܒܼܵܐ ܘܪܘܼܚܵܐ : ܕܒܲܪܢܵܫܵܐ ܒܹܗ ܓܹܝܪ ܚ̣ܝܵܐ ܗ̄ܘ̣ܵܐ : ܟܲܕܼ ܡܚܵܘܸܐ ܠܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܕܐܲܒܼܵܐ ܐܝܼܬܼܵܘܗܝ ܕܲܒܼܪܵܐ : ܘܐܲܒܼܵܐ ܒܲܒܼܪܵܐ : ܘܲܒܼܗܘܿܢ ܪܘܼܚܵܐ ܕܩܘܼܕܼܫܵܐ ܚܲܝܵܐ . ܘܲܒܼܪܵܝܗܝ ܠܦܲܓܼܪܵܐ ܒܲܙܢܵܐ ܚܲܕܼܬܵܐ ܕܡ̣ܢ ܓܲܒܼܪܵܐ ܘܐܲܢ̄ܬܿܬܼܵܐ . ܘܡܸܛܠ ܕܲܥ̇ܒܼܵܕܼܵܐ ܐܝܼܬܼܵܘܗܝ ܕܒܼܵܪܘܿܝܘܼܬܼܵܐ : ܡܬܲܢܸܐ ܥܲܠ ܡܸܬܼܒܲܪܝܵܢܵܐ ܘܥܲܠ ܗܵܘ̇ ܕܲܒܼܪܵܐ . ܪܘܼܚܵܐ ܠܲܡ ܕܩܘܼܕܼܫܵܐ ܬܹܐܬܸܐ : ܘܚܲܝܠܹܗ ܕܥܸܠܵܝܵܐ ܢܲܓܸܢ : pb. 87 ܟܲܕܼ ܪܵܡܹ̇ܙ ܥܲܠ ܒܵܪܘܿܝܵܐ . ܡܸܛܠ ܗܵܢܵܐ ܗܵܘ̇ ܕܡܸܬܼܝܼܠܸܕܼ : ܗܵܢܵܘ ܕܹܝܢ ܡܸܬܼܒܲܪܝܵܢܵܐ ܩܲܕܝܼܫܵܐ : ܢܸܬܼܩܪܸܐ ܒܪܵܐ ܕܐܲܠܵܗܵܐ . ܐܲܝܟܼ ܕܲܒܼܒܼܵܪܘܿܝܘܼܬܼܵܐ ܐܸܡ݂ܲܪ ܩܲܕܝܼܫܵܐ ܘܲܒܼܪܵܐ : ܟܲܕܼ ܪܵܡܹ̇ܙ ܥܲܠ ܨܲܠܡܵܐ ܘܲܕܼܡܘܼܬܼܵܐ : ܕܲܢܤܲܒܼ ܒܒܼܵܪܘܿܝܘܼܬܼܵܐ ܒܲܪܢܵܫܵܐ ܩܲܕܼܡܵܝ̇ܐ ܕܠܵܐ ܢ݂ܛܲܪ ܐܸܢܘܿܢ . ܙܵܕܹܩ ܗ̄ܘ̣ܵܐ ܓܹܝܪ : ܕܐܲܝܟܼ ܨܲܠܡܵܐ ܕܐܲܠܵܗܑܵܐ : ܢܸܛܲܠ ܢܲܦܫܹܗ ܠܐܲܠܵܗܵܐ : ܕܠܵܐ ܛܘܼܠܫܵܐ ܘܲܕܼܠܵܐ ܡܘܼܡ . ܗܵܝ̇ ܓܹܝܪ : ܕܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ ܗܘ̤ ܢܸܨܒܸܿܐ : ܐܲܝܟܼ ܦܲܪܨܘܿܦܵܐ ܕܐܲܠܸܵܗܵܐ ܐܝܼܬܹܝܗ̇ ܠܹܗ . ܦܲܪܨܘܿܦܵܐ ܓܹܝܪ ܕܐܲܠܵܗܵܐ ܗܵܢܵܘ : ܕܢܸܨܒܸܐ ܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ : ܗܵܘ̇ ܡ̇ܢ ܕܦܲܪܨܘܿܦܹܗ ܐܝܼܬܼ ܠܹܗ . ܡܸܛܠ ܗܵܢܵܐ ܒܲܪܢܵܫܵܐ ܕܲܬܼܪܹܝܢ ܐܸܬܼܒܿܪܝܼ ܡ̣ܢ ܪܘܼܚܵܐ ܕܩܘܼܕܼܫܵܐ ܘܚܲܝܠܹܗ ܕܥܸܠܵܝܵܐ : ܘܲܢܤܲܒܼ ܡܸܢܹܗ ܕܢܸܗܘܸܐ ܩܲܕܝܼܫܵܐ ܘܲܒܼܪܵܐ ܕܐܲܠܵܗܵܐ . ܤܕ : ܥܲܠ ܗܵܝ̇ : ܕܡܸܢܵܗ̇ ܕܲܓܼܒܼܝܼܠܘܼܬܹܗ ܢܤܲܒܼ ܕܢܸܗܘܸܐ ܒܪܵܐ : ܘܠܵܐ ܒܕܼܘܼܪܵܓܼܵܐ . ܕܠܵܘ ܐܲܝܟܼ ܐܲܝܠܹܝܢ ܕܫܲܪܟܵܐ ܢܸܗܘܸܐ : ܡ̣ܢ ܡܸܫܬܲܡܥܵܢܘܼܬܼܵܐ ܒܗܲܝܡܵܢܘܼܬܼܵܐ ܘܲܥ̇ܒܼܵܕܹ̈ܐ . ܐܸܠܵܐ ܡ̣ܢ ܗܘܵܝܵܐ ܒܵܗ̇ ܒܲܒܼܪܬܹܗ ܕܒܼܵܪܘܿܝܵܐ : ܦܲܪܨܘܿܦܹܗ ܢܤܲܒܼ ܡܸܬܼܒܲܪܝܵܢܵܐ : ܐܲܝܟܼ ܕܠܵܐ ܢܸܗܘܸܐ ܩܲܕܼܡܵܝܑܬܼ ܒܲܪܢܵܫܵܐ : ܐܸܠܵܐ ܐܲܟܲܚ̄ܕܼ ܒܲܪܢܵܫܵܐ ܐܲܠܵܗܵܐ : ܒܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵ ܕܒܹܗ : ܗܵܘ̇ ܡܵܐ ܕܐܝܼܬܼܵܘܗܝ ܒܒܲܪܢܵܫܵܐ ܩܲܕܼܡܵܝܵܐ ܐܲܠܵܗܵܐ . ܥܵܒܲ݁ܘܿܕܼܵܐ ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܕܟܼܠ : ܤܵܐܹ̇ܡ ܢܵܡܘܿܤܵܐ ܒܸܠܥܵܕܼ ܡܲܠܟܵܐ . ܫܘܼܒܼܚܵܐ . ܐܝܼܩܵܪܵܐ . ܚܲܝܠܵܐ . ܗܵܢܵܐ ܗܘ̤ܵܐ ܐܵܦ ܒܲܪܢܵܫܵܐ pb. 88 ܕܲܬܼܪܹܝܢ : ܒܲܡܫܲܡ̈ܠܵܝܵܬܼܵܐ ܘܒܲܡܫܲܠܡܵܢ̈ܝܵܬܼܵܐ . ܕܐܲܠܵܗܵܐ ܢܸܗܘܸܐ ܠܹܗ ܦܲܪܨܘܿܦܵܐ : ܗ̤ܘ ܕܹܝܢ ܒܐܲܠܵܗܵܐ . ܤܗ . ܥܲܠ ܗܵܝ̇ : ܕܟܲܕܼ ܠܵܐ ܐܝܼܬܼ ܠܹܗ ܦܲܪܨܘܿܦܵܐ ܕܝܵܬܹܗ : ܐܲܝܟܲܢܵܐ ܙܵܕܹܩ ܠܡܸܤܬܲܟܵܠܘܼ ܦܲܪܨܘܿܦܵܐ ܒܲܚܕܼܵܝܘܼܬܼܵܐ . ܐܲܝܟܼ ܕܗܵܘ̇ ܡܵܐ ܕܐܲܠܵܗܵܐ ܠܐܵܕܼܵܡ ܒܐܸܤܟܹܡܵܐ ܡܸܬܼܚܙܸܐ ܗ̄ܘ̣ܵܐ ܘܲܡܡܲܠܸܠ ܘܠܵܘ ܐ̄ܚܪܹܝܢ ܐܝܼܬܼܵܘܗܝ ܗ̄ܘ̣ܵܐ : ܗܵܟܲܢܵܐ ܢܸܗܘܸܐ ܐܲܠܵܗܵܐ ܠܟܼܠܗܘܿܢ ܒܢܲܝ̈ܢܵܫܵܐ : ܒܐܸܤܟܹܡܵܐ ܟܝܵܢܵܐ ܕܐܸܬܼܒܿܪܝܼ : ܗܵܢܵܘ ܕܹܝܢ ܕܒܸܤܪܵܐ : ܟܲܕܼ ܡܸܬܼܚܙܸܐ ܘܲܡܡܲܠܸܠ ܒܨܲܠܡܵܐ ܕܝܼܠܹܗ . ܘܨܲܠܡܵܐ ܒܪܹܫ ܛܘܼܦܤܵܐ . ܐܲܝܟܼ ܕܲܒܨܲܠܡܵܐ ܡ̇ܢ ܡܸܬܼܚܙܸܐ ܐܲܠܵܗܵܐ : ܟܲܕܼ ܐܝܼܬܼܵܘܗܝ ܠܵܐ ܡܸܬܼܚܲܙܝܵܢܵܐ . ܨܲܠܡܵܐ ܕܹܝܢ ܒܗܵܘ̇ ܐܲܝܢܵܐ ܕܠܵܐ ܡܸܬܼܚܙܸܐ ܡܸܬܼܪܢܸܐ . ܠܵܐ ܗ̄ܘ̣ܵܐ ܓܹܝܪ ܨܲܠܡܵܐ ܕܝܵܬܹܗ ܐܝܼܬܼܵܘܗܝ : ܐܸܠܵܐ ܕܗܵܘ̇ ܨܲܠܡܵܐ ܕܹܝܢ ܘܦܲܪܨܘܿܦܵܐ : ܐ̄ܢܵܫܘܼܬܼܵܐ ܕܐܲܠܵܗܘܼܬܼܵܐ : ܘܐܲܠܵܗܘܼܬܼܵܐ ܕܐ̄ܢܵܫܘܼܬܼܵܐ : ܦܲܪܨܘܿܦܵܐ ܕܗܵܘ̇ ܕܡܸܬܼܪܢܸܐ . ܗܵܘ̇ ܠܲܡ ܕܒܲܕܼܡܘܼܬܼܵܐ ܘܲܒܼܦܸܚܡܵܐ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ : ܕܡܘܼܬܼܵܐ ܕܥܲܒܼܕܵܐ ܢܤܲܒ̣ : ܘܒܸܐܤܟܹܿܡܵܐ ܐܸܫܬܲܟܲܚ ܐܲܝܟܼ ܒܲܪܢܵܫܵܐ : ܒܗܵܘ̇ ܕܡܸܬܼܚܙܸܐ . ܗܵܘ̇ ܕܹܝܢ ܕܡܸܬܼܚܙܸܐ ܒܗܵܘ̇ ܕܡܸܬܼܪܢܸܐ : ܒܦܲܪܨܘܿܦܵܐ ܘܒܲܫܡܵܐ ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ : ܒܐܝܼܩܵܪܵܐ ܘܲܒܼܫܘܼܒܼܚܵܐ ܘܵܒܼܤܸܓܼܕܬܼܵܐ . ܝܗ̣̄ܒܼ ܠܹܗ ܓܹܝܪ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܕܒܲܫܡܹܗ ܕܝܼܫܘܿܥ ܟܠ ܒܪܘܿܟ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ : ܘܕܲܠܬܲܚܬܿ ܡ̣ܢ ܐܲܪܥܵܐ . ܘܟܼܠ ܠܸܫܵܢ ܢܵܘܕܹܐ : ܕܡܵܪܝܵܐ ܗ̄ܘ̣ ܝܼܫܘܿܥ : ܡܸܫܬܲܥܸܐ . pb. 89 ܤܘ . ܕܐܲܝܟܲܢܵܐ ܡܸܤܬܿܓܸܕܼ ܒܦܲܪܨܘܼܦܵܐ ܕܲܒܼܪܵܐ ܒܸܤܪܵܐ : ܘܟܲܕܼ ܒܡܸܕܸܡ ܠܵܐ ܫܵܘܹ̇ܐ ܠܤܸܓܼܕܬܼܵܐ ܗܵܕܹܐ ܒܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܡܸܤܬܿܓܸܕܼ . ܡ̣ܢ ܦܲܪܨܘܿܦܵܐ ܓܹܝܪ ܐ̄ܢܵܫܵܝܵܐ ܡܸܬܼܝܼܕܲܥ ܒܲܪܢܵܫܵܐ : ܗܵܢܵܘ ܕܹܝܢ ܡ̣ܢ ܐܸܤܟܹܿܡܵܐ ܕܦܲܓܼܪܵܐ ܘܡ̣ܢ ܕܡܘܼܬܼܵܐ . ܐܲܠܵܗܵܐ ܕܹܝܢ ܡ̣ܢ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܘܡ̣ܢ ܤܸܓܼܕܬܼܵܐ ܕܡ̣ܢ ܟ̱ܠܵܗ̇ ܒܪܝܼܬܼܵܐ : ܘܡ̣ܢ ܬܵܘܕܝܼܬܼܵܐ ܕܐܲܝܟܼ ܐܲܠܵܗܵܐ . ܒܹܗ ܓܹܝܪ ܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܝܲܗ̣̄ܒܼ ܠܲܕܼܡܘܼܬܼܵܐ ܕܥܲܒܼܕܵܐ ܟܡܘܼܬܹܗ : ܕܬܸܗܘܸܐ ܫܲܘܝܵܐ ܥܲܡ ܐܲܠܵܗܵܐ . ܕܐܲܝܟܼ ܕܗ̤ܘ ܩܲܒܿܠܵܗ̇ ܠܹܗ ܕܬܸܗܘܸܐ ܦܲܪܨܘܿܦܵܐ ܕܝܼܠܹܗ : ܠܵܐ ܢܲܤܠܹܝܗ̇ ܐ̄ܢܵܫ ܡܸܛܠ ܟܝܵܢܵܐ ܡ̣ܢ ܤܸܓܼܕܬܵܐ ܕܐܲܠܵܗܘܼܬܼܵܐ : ܕܒܲܫܡܲܝܵܐ ܘܒܲܠܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܡ̣ܢ ܟܠ ܠܸܫܵܢ : ܘܐܵܦܸܢ ܒܲܟܼܝܵܢܵܐ ܠܥܸܠ ܡ̣ܢ ܟܝܵܢܵܐ ܐ̄ܢܵܫܵܝܵܐ ܐܝܼܬܹܝܗ̇ . ܡ̇ܢ ܓܹܝܪ ܡܲܤܠܸܐ ܠܵܗ̇ ܡ̣ܢ ܤܸܓܼܕܬܼܵܐ : ܠܗܵܝ̇ ܕܐܝܼܬܹܝܗ̇ ܕܡܵܪܵܐ ܕܟܼܠ ܘܡ̣ܢ ܦܲܪܨܘܿܦܵܐ ܕܝܼܠܹܗ ܘܡ̣ܢ ܫܡܹܗ ؟ ܘܡܲܢ̣ܘܼ ܬܘܼܒ ܡܲܤܠܸܐ ܕܠܵܐ ܢܸܬܼܪ̱ܟܸܢ : ܠܗܵܝ̇ ܕܩܲܕܼܡܵܝܑܬܼ ܥܵܒܲܘܿܕܼܵܐ ܕܟܼܠ ܗܘ̤ܵܐ ܐܲܤܠܝܼ ܕܢܸܬܪܟܸܢ ܠܵܗ̇ ؟ ܘܲܠܗܵܕܹܐ ܟ̱ܠܵܗ̇ ܐܸܬܼܪܟܸܢ : ܗܵܘ̇ ܕܒܼܵܪܘܿܝܘܼܬܼܵܐ ܕܝܼܠܹܗ ܒܲܟܼܝܵܢܹܗ ܠܵܘ ܒܐܝܼܩܵܪܵܐ ܘܠܵܘ ܒܫܘܼܒܚܵܐ : ܐܸܠܵܐ ܒܫܝܼܛܘܼܬܼܵܐ ܘܲܒܨܲܥܪܵܐ ܘܲܒܼܟܼܠܵܗ̇ ܡܲܟܿܝܼܟܼܘܼܬܼܵܐ ܗܘ̤ܵܐ ܥܕܲܡܵܐ ܠܡܵܘܬܵܐ ܕܲܙܩܝܼܦܵܐ . ܡܲܟܸܟܼ ܠܲܡ ܠܢܲܦܫܹܗ ܥܕܲܡܵܐ ܠܡܵܘܬܵܐ : ܘܡܵܘܬܵܐ ܕܹܝܢ ܕܲܙܩܝܼܦܵܐ . ܠܲܝܬܿ ܡܸܕܸܡ ܕܲܨܥܝܼܪ ܡ̣ܢ ܡܵܘܬܵܐ . ܠܵܐ ܗ̄ܘ̣ܵܐ ܐܲܝܟܼ ܙܢܵܐ ܕܒܼܵܐܕܼܵܡ pb. 90 ܐܸܤܬܲܥܪܲܬ̤ : ܗܵܘ̇ ܕܲܒܼܟܼܠܵܗ̇ ܬܸܫܒܿܘܿܚܬܼܵܐ ܘܐܝܼܩܵܪܵܐ ܝܲܗ̣̄ܒ ܠܹܗ ܨܲܠܡܹܗ . ܟܠ ܓܹܝܪ ܫܲܥܒܸܿܓܼ ܬܚܹܝܬܼ ܪܸ̈ܓܼܠܵܘܗܝ . ܗܵܟܲܢܵܐ ܘܐܵܦ ܠܒܲܪܢܵܫܵܐ ܕܲܬܼܪܹܝܢ : ܝܲܗ̣̄ܒܼ ܨܲܠܡܹܗ ܕܬܸܫܒܿܘܿܚܬܼܵܐ ܘܒܼܐܝܼܩܵܪܵܐ ܘܲܒܼܚܲܝܠܵܐ . ܐܸܠܵܐ ܕܲܠܩܘܼܒܼܠܵܐ ܟܠܗܹܝܢ ܗ̤ܘܲܝ̈ ܡ̈ܠܐ : ܡܸܗܲܕܸ ܝܲܗ̣̄ܒܼ ܨܲܠܡܵܐ ܕܐܲܠܵܗܵܐ : ( ܡܸܤܲܒܼ ܢܲܤܒܵܗ̇ ܠܲܕܼܡܘܼܬܼܵܐ ܕܥܲܒܼܕܵܐ ܒܦܲܪܨܘܿܦܵܐ [ ] ܪܐ ܒܲܠܚܘܿܕܼ ܕܦܲܪܨܘܿܦܵܐ [ ] ܟܡܵܐ ܙܲܒܼܢܵܐ ܕܢܲܛܪܹܗ ܡܸܛܠ [.......] ܢܗ̇ : ܘܠܵܐ ܬܘܼܒܼ ܗܘ̤ܵܬܼ ܠܹܗ [.......] ܨܠܸܡ ܒܦܲܪܨܘܿܦܵܐ ܕܝܼܠܹܗ ܘܫܲܡܠܝܹܗ . ܕܡܘܼܬܼܵܐ ܕܐܲܠܵܗܵܐ ܒܲܕܡܘܼܬܼܵܐ [ ] ܨܲܠܡܹܗ ܠܹܗ ܒܲܕܡܘܼܬܼܵܐ ܕܝܼܠܹܗ . ܒܲܕܼ ܥܲܒܼܕܵܗ̇ ܢܤܝܼܒܼܘܼܬܼܵܐ ܕܓܼܵܘܵܐ . ܤܙ . ܕܡܸܛܠ ܡܵܢܵܐ : ܟܲܕܼ ܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܠܵܘ ܠܲܡܝܲܩܪܵܐ ܐܵܘ ܠܫܝܼܛܵܐ ܢܤܲܒܼ . ܘܡܸܛܠ ܗܵܢܵܐ ܢܤܲܒܼ ܕܡܘܼܬܼܵܐ ܕܥܲܒܼܕܵܐ ܕܡܘܼܬܼܵܐ ܡܸܤܟܹܢܬܼܵܐ : ܕܡܘܼܬܼܵܐ ܕܐܵܘܒܿܕܲܬ̤ ܠܲܕܼܡܘܼܬܼܵܐ ܕܐܲܠܵܗܵܐ . ܠܵܐ ܗ̄ܘ̣ܵܐ ܠܐܝܼܩܵܪܵܐ ܘܠܵܐ ܗ̄ܘ̣ܵܐ ܠܫܘܼܒܼܚܵܐ : ܘܠܵܘ ܠܤܸܓܼܕܬܼܵܐ : ܘܠܵܐ ܬܘܼܒܼ ܠܲܡܫܲܠܛܘܼܬܼܵܐ : ܟܲܕܼ ܛܒܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ : ܐܸܠܵܐ ܠܡܸܫܬܲܡܥܵܢܘܼܬܼܵܐ : ܒܦܲܪܨܘܿܦܵܐ ܕܲܒܼܪܵܐ ܤܵܥܪܵܐ ܗ̄ܘ̣ܵܬܼ ܐܲܝܟܼ ܪܸܥܝܵܢܵܐ ܕܐܲܠܵܗܵܐ . ܟܲܕܼ ܐܝܼܬܼ ܗ̄ܘ̣ܵܬܼ ܠܵܗ̇ ܪܸܥܝܵܢܵܐ ܕܝܼܠܹܗ : ܘܠܵܘ ܕܝܼܠܵܗ̇ . ܘܠܵܘ ܡܸܕܸܡ ܕܨܵܒܲܝܵܐ : ܐܸܠܵܐ ܗܵܘ̇ ܡܵܐ ܕܐܲܠܵܗܵܐ ܡܸܠܬܼܵܐ ܨܵܒܹ̇ܐ ܗ̄ܘ̣ܵܐ . ܗܵܕܲܐ ܗ̣̄ܝ ܓܹܝܪ ܕܡܘܼܬܼܵܐ ܕܐܲܠܵܗܵܐ : ܕܠܵܐ ܢܸܗܘܸܐ ܠܵܗ̇ ܪܸܥܝܵܢܵܐ ܘܨܒܝܼܵܢܵܐ ܕܝܼܠܵܗ̇ : pb. 91 ܐܸܠܵܐ ܕܗܵܘ̇ ܕܕܝܼܠܹܗ ܗ̄ܘ̣ ܦܲܪܨܘܼܦܵܐ ܘܲܕܼܡܘܼܬܼܵܐ . ܘܡܸܛܠ ܗܵܕܹܐ ܢܸܤܒܲܬ̤ ܠܲܕܼܡܘܼܬܼܵܐ ܕܥܲܒܼܕܵܐ ܕܡܘܼܬܹܗ ܕܐܲܠܵܗܵܐ : ܕܠܵܐ ܬܟܲܤܸܐ ܡܸܕܸܡ ܡ̣ܢ ܡܘܼܟܵܟܼܵܗ̇ ܕܲܕܼܡܘܼܬܼܵܐ ܕܥܲܒܼܪܵܐ . ܐܸܠܵܐ ܟܠܗܹܝܢ ܢܸܤܒܲܬ̤ : ܕܲܒܼܟܼܠܗܹܝܢ ܬܸܗܘܸܐ ܕܡܘܼܬܼܵܐ : ܐܲܝܟܼ ܕܲܕܼܠܵܐ ܒܘܼܨܵܪܵܐ ܬܸܥܒܿܕܝܗ̇ ܒܲܕܡܘܼܬܼܵܐ ܕܝܼܠܵܗ̇ . ܤܚ . ܕܡܸܛܠ ܡܵܢܵܐ ܢܲܤܒܵܗ̇ ܠܡܸܫܬܡܥܵܢܘܼܬܼܵܐ ܨܒܼܝܵܢܵܝܬܼܵܐ ܠܲܕܼܡܘܼܬܼܵܐ ܕܥܲܒܼܕܵܐ : ܘܠܵܘ ܠܐܘܿܪܓܵܢܵܝܬܼܵܐ ܐܵܘܕܲܥ ܕܲܕܼܠܵܐ ܨܸܒܼܝܵܢ ܐܝܼܬܹܝܗ̇ . ܡܸܛܠ ܓܹܝܪ ܕܲܠܗܵܕܹܐ ܢܲܤܒܵܗ̇ : ܐܲܝܟܼ ܕܲܢܪܝܼܡܝܼܗ̇ ܠܚܵܘܒܿܬܼܵܐ ܕܒܲܪܢܵܫܵܐ ܩܲܕܼܡܵܝܵܐ : ܘܢܸܬܸܠ ܠܹܗ ܠܲܟܼܝܵܢܵܐ ܨܲܠܡܵܐ ܗܵܘ̇ ܩܲܕܼܡܵܝܵܐ ܕܐܵܘܒܿܕܹܗ ܗ̄ܘ̣ܵܐ ܡܸܛܠ ܚܵܘܒܿܬܹܗ . ܘܵܠܝܵܐܝܼܬܼ ܠܵܗ̇ ܠܗܵܝ̇ ܕܐܸܬܼܚܲܝܒܲܬ̤ ܘܐܸܬܼܠܲܒܼܟܲܬ̤ ܘܐܸܫܬܲܥܒܿܕܲܬ̤ ܒܥܲܒܼܕܘܼܬܼܵܐ : ܒܗܘܿܢ ܒܐܲܤܘܼܪܹ̈ܐ ܟܠܗܘܿܢ ܢܲܤܒܵܗ̇ ܕܨܲܥܪܵܐ ܘܫܝܼܛܘܼܬܼܵܐ : ܟܲܕܼ ܡ̣ܢ ܦܲܪܨܘܿܦܵܐ ܕܝܼܠܹܗ ܡܸܕܼܡ ܠܵܐ ܐܲܠܵܗܵܝܵܬܐ ܘܕܐܝܼܩܵܪܵܐ ܐܵܘ ܒܲܡܫܲܠܛܘܼܬܼܵܐ . ܐܲܟܼܙܢܵܐ ܕܲܒܼܪܵܐ : ܕܟܲܕܼ ܥܕܲܟܹܝܠ ܛܠܸܐ : ܠܵܐ ܗ̄ܘ̣ܵܐ ܒܲܡܫܲܒܠܛܘܼܬܼܵܐ ܩܢܸܐ ܕܢܸܗܘܸܐ ܝܵܪܬܵܐ ܐܵܘ ܡܵܪܵܐ ܕܟܼܠ : ܐܸܠܵܐ ܒܡܸܫܬܲܡܥܵܢܘܼܬܼܵܐ . ܗܵܟܲܢܵ ܐܵܦ ܕܡܘܼܬܼܵܐ ܕܥܲܒܼܕܵܐ ܕܲܢܤܲܒܼ ܠܦܲܪܨܘܿܦܵܐ ܕܝܼܠܹܗ : ܐܲܝܟܼ ܕܡܘܼܬܼܵܐ ܕܥܲܒܼܕܵܐ ܩܲܒܿܠܵܗ̇ . ܠܵܘ ܠܲܡܫܲܠܛܘܼܬܼܵܐ : ܐܸܠܵܐ ܠܡܸܫܬܲܡܥܵܢܘܼܬܼܵܐ . ܘܡܸܫܬܲܡܥܵܘܼܬܼܵܐ ܗܵܕܹܐ ܟ̱ܠܵܗ̇ : ܐܲܝܕܵܐ ܕܡܸܢܵܗ̇ ܡܸܬܼܝܲܠܕܵܐ ܡܸܫܬܲܡܥܵܢܘܼܬܼܵܐ ܚܲܬܿܝܼܬܼܵܐܝܼܬܼ ܕܲܕܼܠܵܐ ܚܛܗܹ̈ܐ : ܘܐܸܬܼܚܙܝܼ ܫܲܪܝܪܵܐܝܼܬܼ pb. 92 ܕܠܵܐ ܚܛܵܗ̈ܝܼܢ . ܟܲܕܼ ܗܵܟܹܝܠ ܡ̣ܢ ܟܠܗܹܝܢ ܥܸܠ̈ܠܵܬܼܵܐ ܕܡܸܢܗܹܝܢ ܗܵܘ̇ܝܵܐ ܠܵܐ ܡܸܫܬܲܡܥܵܢܘܼܬܼܵܐ ܢܸܫܬܵܘܙܲܒܼ ܐ̄ܢܵܫ : ܗܵܝܕܹܝܟܼ ܕܲܟܼܝܵܐܝܼܬܼ ܘܲܕܼܠܵܐ ܦܘܼܠܵܓܼ ܡܸܬܼܚܙܸܐ ܕܐܝܼܬܼܵܘܗܝ ܕܠܵܐ ܚܛܵܗܹ̈ܐ . ܡܸܛܠ ܗܵܢܵܐ : ܐܵܦ ܡܸܢܹܗ ܕܲܟܼܝܵܢܵܐ ܕܲܚܛ̣ܵܐ ܢܤܲܒܼ . ܕܠܵܐ ܟܲܕܼ ܢܸܤܲܒ̣ ܡ̣ܢ ܟܝܵܢܵܐ ܐܲܝܢܵܐ ܕܠܵܐ ܐܝܼܬܼܵܘܗܝ ܡܩܲܒܿܠܵܢܵܐ ܕܲܚܛܵܗܹ̈ܐ : ܡܸܤܬܿܒܲܪ ܕܡ̣ܢ ܟܝܵܢܵܐ ܐܝܼܬܼ ܠܹܗ ܗܵܝ̇ ܕܠܵܐ ܢܸܚܛܸܐ : ܘܠܵܐ ܗ̄ܘ̣ܵܐ ܡ̣ܢ ܡܸܫܬܲܡܥܵܢܘܼܬܹܗ . ܐܸܠܵܐ ܟܲܕܼ ܐܝܼܬܲܝܗܹܝܢ ܟܠܗܹܝܢ ܗܵܠܹܝܢ ܕܐܝܼܬܼ ܠܹܗ ܠܲܟܼܝܵܢܲܢ : ܚܸܡܬܼܵܐ : ܘܪܸܓܿܬܼܵܐ : ܘܚܘܼ̈ܫܒܹܐ : ܘܲܒܼܕܼܘܼܪܵܓܼܵܐ ܘܲܒܼܬܲܪܒܿܝܼܬܼܵܐ ܕܟܼܠ ܩܵܘܡܬܼܵܐ : ܐܦ ܗܵܠܹܝܢ ܡܸܬܼܪܲܒܿܝܵܢ ܗ̣̄ܘܲܝ̈ : ܐܸܫܬܲܪܲܪ ܒܚܘܼ̈ܫܵܒܹܐ ܕܡܸܫܬܲܡܥܵܢܘܼܬܼܵܐ : ܤܛ . ܕܡܸܛܠ ܡܵܢܵܐ ܠܵܘ ܒܦܘܼܩܕܵܢܹ̈ܐ ܐ̄ܚܪܵܢܹܐ ܐܲܝܟܼ ܐܵܕܼܵܡ ܩܲܒܿܠܵܗ̇ ܠܡܸܫܬܲܡܥܵܢܘܼܬܼܵܐ : ܐܸܠܵܐ ܠܟܼܠܗܘܿܢ ܦܘܼ̈ܩܕܵܢܹܐ ܩܒܸܿܠ̣ ܘܠܵܘ ܠܚܲܕܼܚܕܼܵܢܹ̈ܐ . ܘܲܒܼܠܗܘܿܢ ܦܘܼ̈ܩܕܵܢܹܐ ܩܲܕܼܡܵܝܹ̈ܐ : ܦܘܼܢܵܝܹܗ ܠܡܸܫܬܲܡܥܵܢܘܼܬܼܵܐ : ܘܠܵܘ ܒܲܐ̄ܚܪ̈ܵܢܹܐ : ܕܠܵܐ ܢܸܤܬܿܒܲܪ ܕܡܸܛܠ ܦܫܝܼܩܘܼܬܼܗܘܿܢ ܐܸܫܟܲܚ ܕܢܸܙܟܸܿܐ . ܘܠܵܐ ܬܘܼܒܼ ܒܐܲܝܠܹܝܢ ܕܐܲܟܼܡܵܐ ܒܗܘܿܢ ܓܘܼܪܵܓܼܵܐ ܕܐܝܼܩܵܪܵܐ ܘܲܕܼܚܲܠܵܐ ܘܲܕܿܬܸܫܒܿܘܿܚܬܼܵܐ ܐܸܬܼܚܲܫܲܚ ܗ̄ܘ̣ܵܐ ܒܡܸܫܬܲܡܥܵܢܘܼܬܼܵܐ : ܐܸܠܵܐ ܒܐܲܝܠܹܝܢ ܕܲܒܼܡܸܤܟܹܿܢܘܼܬܼܵܐ ܘܒܲܨܪܝܼܟܼܘܼܬܼܵܐ ܘܲܒܼܫܝܼܛܘܼܬܼܵܐ ܘܒܲܡܚܝܼܠܘܼܬܼܵܐ : ܡܸܫܟܿܚܝܼܢ ܗ̄ܘ̣ܵܘ ܕܢܲܗܪܘܼܢ ܠܚܘܼ̈ܫܵܒܹܐ ܘܡܸܫܬܲܡܥܵܢܘܼܬܼܵܐ . ܗܵܠܹܝܢ ܕܐܵܦܠܵܐ ܚܲܕܼ ܓܘܼܪܵܓܼܵܐ ܐܝܼܬܼ ܒܗܹܝܢ ܠܡܸܫܬܲܡܥܵܢܘܼܬܼܵܐ : ܐܸܠܵܐ ܠܪܲܦܝܘܼܬܼܵܐ ܝܲܬܿܝܼܪܵܐܝܼܬܼ ܘܲܠܡܲܗܡܝܵܢܘܼܬܼܵܐ : pb. 93 ܘܲܒܼܡܸܕܸܡ ܠܵܐ ܡܸܬܼܥܲܕܲܪ ܗ̄ܘ̣ܵܐ . ܒܲܠܚܘܿܕܼ ܕܹܝܢ ܠܗܵܕܹܐ ܝܲܐܝܼܒܼ : ܠܡܸܫܬܿܡܵܥܘܼ ܠܐܲܠܵܗܵܐ : ܘܡܲܚܸܒ̣ ܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ . ܥ . ܕܡܸܛܠ ܡܵܢܵܐ ܒܕܼܘܼܒܵܪܹ̈ܐ : ܕܠܵܐ ܝܲܨܝܼܦܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܒܐ̄ܢܵܫܵܝ̈ܬܼܵܐ ܡ̣ܢ ܐܲܠܵܗܘܼܬܹܗ . ܘܡܸܛܠ ܗܵܢܵܐ : ܟܲܕܸ ܒܟܼܠ ܨܪܝܼܟܼ ܗ̄ܘ̣ܵܐ : ܘܲܒܼܕܵܠܩܘܼ̈ܒܼܠܵܝܵܬܼܵܐ ܩܛܝܼܪܵܐܝܼܬܼ ܡܸܬܼܢܲܬܲܦ ܗ̄ܘ̣ܵܐ : ܗ̤ܘ ܒܡܸܕܸܡ ܠܵܐ ܐܸܨܛܠܝܼ ܡ̣ܢ ܪܸܥܝܵܢܵܐ ܕܐܲܠܵܗܵܐ : ܟܲܕܼ ܛܵܒܼ ܒܟܼܠܗܹܝܢ ܗܸܠܹܝܢ ܐܸܬܼܚܲܫܲܚ ܗ̄ܘ̣ܵܐ ܤܵܛܵܢܵܐ ܠܡܲܪܚܵܩܘܼܬܹܗ ܡ̣ܢ ܪܸܥܝܵܢܵܐ ܕܐܲܠܵܗܵܐ . ܘܝܲܬܿܝܼܪܵܐܝܼܬܼ ܒܥ̣ܵܗ̇ ܗ̄ܘ̣ܵܐ ܤܵܛܵܢܵܐ ܠܗܵܕܹܐ : ܡܸܛܠ ܕܲܚ̣ܙܵܝܗܝ ܕܠܵܐ ܐܝܼܬܼ ܠܹܗ ܝܵܨ̇ܘܿܦܵܐ . ܐܵܦܠܵܐ ܓܹܝܪ ܡܸܬܼܚܲܙܝܵܐ : ܕܡ̣ܢ ܫܘܼܪܵܝܵܐ ܥܒܲܕܼ ܐܵܬܼ̈ܘܵܬܼܵܐ . ܘܠܵܐ ܬܘܼܒܼ ܕܫܘܼܛܵܢܵܐ ܐܝܼܬܼ ܗ̄ܘ̣ܵܐ ܠܹܗ ܠܡܲܠܵܦܘܼ : ܐܸܠܵܐ ܠܡܸܫܬܲܥܒܵܕܼܘܼ ܒܲܠܚܘܿܕܼ : ܘܲܠܡܸܛܲܪ ܟܠܗܘܿܢ ܦܘܼܩ̈ܕܵܢܹܐ . ܟܲܕܼ ܥܲܡ ܟܠܢܵܫ ܡܸܬܼܗܲܦܲܟܼ ܗ̄ܘ̣ܵܐ : ܘܐܲܝܟܵܐ ܕܟܼܠܗܘܿܢ ܦܘܼܩ̈ܕܵܢܹܐ ܡ̣ܢ ܟܠ ܓܲܒܿܝܼ̈ܢ ܟܪܝܼܟܝܼܢ ܗ̄ܘ̣ܵܘ : ܘܲܡܚܵܘܹܝܢ ܗ̄ܘ̣ܵܘ ܠܒܼܝܼܒܼܘܼܬܹܗ ܕܠܵܐ ܡܸܫܬܲܡܥܵܢܘܼܬܼܵܐ : ܒܡܸܨܥܲܬܼ ܟܠܗܘܿܢ ܐܸܬܿܕܲܒܲܪ ܚܲܝܠܬܼܵܢܵܠܐܝܼܬܼ : ܟܲܕܼ ܠܵܐ ܡܸܕܸܡ ܝܲܬܿܝܼܪ ܐܵܘ ܡܫܲܚܠܦܵܐ ܐܝܼܬܼ ܗ̄ܘ̣ܵܐ ܒܲܚܫܲܚܬܼܵܐ ܕܤܲܝܒܵܪܬܹܗ : ܐܸܠܵܐ ܒܗܹܝܢ ܒܗܵܠܹܝܢ ܕܓܼܵܘܵܐ ܡܸܬܼܚܲܫܲܚ ܗ̄ܘ̣ܵܐ ܐܲܝܟܼ ܟܠܢܵܫ . ܕܠܵܐ ܢܸܤܬܿܒܲܪ : ܕܡܸܛܠ ܡܸܬܼܢܲܛܪܵܢܘܼܬܼܵܐ ܕܲܒܼܗܵܠܹܝܢ : ܡܸܬܼܠܒܸܟܼ ܡ̣ܢ ܚܛܝܼܬܼܵܐ . ܘܒܸܠܥܵܕܼ ܡ̣ܢ ܗܵܠܹܝܢ : ܠܵܐ ܡܸܫܟܲܚ ܗ̄ܘ̣ܵܐ ܠܡܸܬܼܠܒܼܵܟܼܘܼ . ܡܸܛܠܗܵܢܵܐ : ܟܲܕܼ ܠܵܥܹ̇ܣ ܗ̄ܘ̣ܵܐ ܘܫܵܬܹ̇̄ܐ ܗ̄ܘ̣ܵܐ : ܢܵܛܲܪ ܟܠܗܘܿܢ ܦܘܼܩ̈ܕܵܢܹܐ . ܘܒܲܐܝܠܹܝܢ ܕܲܫܚܵܩܵܐ ܘܲܕܕܼܘܼܥܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ : ܡܫܲܪܲܪ ܗ̄ܘ̣ܵܐ pb. 94 ܒܚܘܼܫܒܹܗ : ܟܲܕܼ ܩܒܼܝܼܥ ܗ̄ܘ̣ܵܐ ܨܒܼܝܵܢܹܗ ܒܨܒܼܝܵܢܵܐ ܕܠܵܗܵܐ : ܘܠܲܝܬܿ ܗ̄ܘ̣ܵܐ ܡܸܕܸܡ ܕܢܵܬܹ̇ܦ ܗ̄ܘ̣ܵܐ ܘܦܵܪܹܫ ܠܹܗ ܡܸܢܹܗ . ܠܵܐ ܗ̄ܘ̣ܵܐ ܓܹܝܪ ܠܢܲܦܫܹܗ ܚܲܝ ܗ̄ܘ̣ܵܐ : ܐܸܠܵܐ ܠܗܵܘ̇ ܕܕܼܝܼܠܹܗ ܗ̄ܘ̣ܵܐ ܦܲܪܨܘܿܦܵܐ . ܘܢܲܛܪܹܗ ܠܦܲܪܨܘܿܦܵܐ ܕܠܵܐ ܟܘܼ̈ܬܼܡܵܬܼܵܐ : ܘܲܕܼܠܵܐ ܫܘܼ̈ܡܵܬܼܵܐ : ܘܒܼܐܝܼܕܹܗ ܝܲܗ̣̄ܒܼܠܹܗ ܠܲܟܼܝܵܢܹܗ ܙܵܟܼܘܼܬܼܵܐ . ܥܐ . ܡܸܛܠ ܡܵܢܵܐ ܡܩܲܒܸܠ ܗ̄ܘ̣ܵܐ ܡܲܥܡܘܿܕܼܝܼܬܹܗ ܕܝܘܿܚܲܢܵܢ : ܡ̣ܢ ܒܵܬܲܪ ܕܠܵܐ ܚܛܵܗܹ̈ܐ ܐܸܬܼܚܙܝܼ . ܘܡܸܛܠ ܕܲܒܼܟܼܠܗܹܝܢ ܡܠܸܐ ܗ̄ܘ̣ܵܐ ܡܸܫܬܲܡܥܵܢܘܼܬܼܵܐ : ܐܲܝܟܼ ܪܹܫܵܝܵܬܼܵܐ ܩܲܒܿܠܵܗ̇ ܗ̄ܘ̣ܵܐ ܠܡܲܥܡܘܿܕܼܝܼܬܹܗ ܕܝܘܼܚܲܢܵܢ ܒܲܕܸܡܘܼܬܼܵܐ ܕܟܼܠܢܵܫ . ܘܟܲܕܸ ܛܵܒܼ ܠܵܐ ܤܢܝܼܩ ܗ̄ܘ̣ܵܐ : ܐܲܝܟܼ ܡܲܢ ܕܲܕܼܠܵܐ ܚܛܗܹ̈ܐ ܐܝܼܬܼܵܘܗܝ ܗ̄ܘ̣ܵܐ : ܡܸܛܠ ܤܘܿܓܼܵܐܐ ܕܡܸܫܬܲܡܥܵܢܘܼܬܹܗ ܐܲܝܟܼ ܤܢܝܼܩܵܐ ܩܲܒܿܠܵܗ̇ : ܕܡܸܫܬܲܡܥܵܢܘܼܬܼܵܐ ܓܹܝܪ ܪܹܫܵܝܬܼܵܐ ܐܝܼܬܹܝܗ̇ : ܕܠܵܐ ܗ̄ܘ̣ܵܐ ܐܲܝܟܼ ܕܲܦܐܸܐ ܠܐܝܼܩܵܪܹܗ ܘܲܠܫܘܼܒܼܚܹܗ ܢܸܗܘܸܐ : ܐܸܠܵܐ ܬܚܹܝܬܼ ܡܸܫܬܲܡܥܵܢܘܼܬܼܵܐ ܕܦܵܩܘܿܕܼܵܐ . ܘܲܕܼܝܲܬܿܝܼܪܵܐ ܡ̣ܢ ܗܵܕܹܐ : ܕܠܵܘ ܒܲܠܚܘܿܕܼ ܕܠܹܗ ܢܲܪܦܸܐ ܠܡܲܥܡܵܕܼܘܼ : ܐܸܠܵܐ ܕܐܵܦ ܡܸܢܹܗ ܢܸܬܼܥ̱ܡܸܕܼ ܐܲܝܟܼ ܚܲܝܵܒܼܵܐ ܘܡܸܙܕܲܟܼܝܵܢܵܐ ܘܲܤܢܝܝܼܩ ܥܲܠ ܫܪܵܝܵܐ . ܕܐܲܝܟܼ ܗܵܕܹܐ ܓܹܝܪ ܐܝܼܬܹܝܗ̇ ܡܸܫܬܲܡܥܵܢܘܼܬܼܵܐ ܕܲܒܼܟܼܠ ܡܸܕܸܡ : ܕܡܸܕܸܡ ܒܦܲܪܨܘܿܦܵܐ ܕܝܼܠܹܗ ܠܵܐ ܢܸܒܼܥܸܐ ܘܢܸܬܼܒܲܥ : ܐܸܠܵܐ ܕܗܵܘ̇ ܕܕܼܝܼܠܹܗ ܗ̄ܘ̣ ܦܲܪܨܘܿܦܵܐ : ܘܨܒܼܝܵܢܵܐ ܕܝܼܠܹܗ ܢܸܩܢܸܐ . ܒܗܵܝ̇ ܕܕܼܝܼܠܹܗ ܗ̄ܘ̣ ܦܪܨܘܿܦܵܐ ܡܵܪܵܢܵܐܝܼܬܼ : ܘܲܠܦܲܪܨܘܿܦܹܗ ܦܲܪܨܘܿܦܵܐ ܕܝܼܠܹܗ ܢܸܚܫܒܼܝܼܘܗܝ : ܘܚܲܕܼ ܐܝܼܬܼܵܘܗܝ ܦܲܪܨܘܿܦܵܐ . ܡܸܛܠ ܗܵܢܵܐ : ܡ̣ܢ ܠܥܸܠ ܚܵܘܝܼܗ ܐܲܒܼܵܐ ܟܲܕܼ ܐܵܡܲ݁ܪ : pb. 95 ܐܲܢ̄ܬܿܘܼ ܒܹܪܝ ܚܲܒܿܝܼܒܼܵܐ : ܒܵܟܼ ܐܸܨܛ̇ܒܼܝܼܬܼ . ܘܪܘܼܚܵܐ ܕܩܘܼܕܫܵܐ ܕܢܸܚܬܲܬ̤ ܒܲܕܡܘܼܬܼ ܝܵܘܢܵܐ ܘܩܵܘܝܲܬ̤ ܥܠܵܘܗܝ : ܘܠܵܘ ܒܪܵܐ ܐܵܡܲ݁ܪ ܕܲܢܚܸܬܼ . ܡܸܛܠ ܕܗ̤ܘ ܐܝܼܬܼܵܘܗܝ ܒܪܵܐ ܗܵܘ̇ ܕܩܢ̣ܵܐ ܦܲܪܨܘܿܦܹܗ : ܘܠܲܐܝܠܹܝܢ ܕܲܕܼܗܵܢܵܐ ܐܸܢܹܝܢ ܥ̣ܒܲܕܼ ܐܸܢܹܝܢ ܦܲܪܨܘܿܦܵܐ ܕܝܼܠܹܗ : ܠܵܘ ܟܲܕܼ ܦܪܲܫ̣ ܡܸܢܹܗ . ܡܸܛܠ ܗܵܢܵܐ ܚܲܕܼܘܼ ܐܵܦ ܒܝܼܠܝܼܕܼܘܼܬܼܵܐ ܕܒܸܤܪܵܐ . ܪܘܼܚܵܐ ܠܲܡ ܕܩܘܼܕܼܫܵܐ ܬܹܐܬܸܐ : ܘܚܲܝܠܹܗ ܕܥܸܠܵܝܵܐ ܢܲܓܸܢ ܥܠܲܝܟܿܝ . ܡܸܛܠ ܗܵܢܵܐ ܐܵܦ ܗܵܘ̇ ܕܡܸܬܼܝܼܠܸܕܼ ܡܸܢܹܟܼܝ ܩܲܕܝܼܫܵܐ : ܢܸܬܼܩܪܸܐ ܒܪܵܐ ܕܐܲܠܵܗܵܐ . ܘܠܵܐ ܐܸܡ݂ܲܪ ܟܠ ܟ̱ܠܹܗ ܕܲܒܼܪܵܐ ܢܹܐܬܸܐ . ܡܸܛܠ ܕܗܵܘ̇ ܕܢܲܤܒܹܗ ܠܦܲܪܨܘܿܦܹܗ : ܠܵܘ ܐ̄ܚܪܹܢܵܐ ܗ̄ܘ̣ . ܐܸܠܵܐ ܗ̤ܘ ܟܲܕܼ ܗ̤ܘ ܗܵܘ̇ ܕܠܡܦܲܪܢܤܵܢܘܼܬܼܵܐ ܕܥܲܠ ܐܲܦܲܝ̈ܢ ܕܝܼܠܲܢ ܝܲܗ̣̄ܒܼ ܠܹܗ : ܡܸܛܠ ܥܸܠ̈ܠܵܬܐ ܗܵܢܹܝܢ ܕܩܲܕܼܡܸܢ ܐܸܡܲܪܢ . ܥܒ . ܕܡܸܛܠ ܡܵܢܵܐ ܗܘܼܦܵܟܼܵܘ̈ܗܝ ܥܲܡ ܟܠܢܵܫ ܥ̣ܒܲܕܼ ܗ̄ܘ̣ܵܐ : ܘܡ̣ܢ ܒܵܬܲܪ ܗܵܠܹܝܢ ܐܸܬܿܕܒܲܪ ܠܡܲܕܼܒܿܪܵܐ . ܘܡܸܛܠ ܕܡܸܤܬܲܒܲܪ ܗ̄ܘ̣ܵܐ ܕܝܲܬܿܝܼܪ ܡ̣ܢ ܟܠ ܐܝܼܬܼܿܘܗܝ ܢܵܛܘܿܪܵܐ ܕܦܘܼܩ̈ܕܵܢܹܐ : ܡܸܛܠ ܗܘܼܦܵܟܲܘ̈ܗܝ ܕܲܠܘܵܬܼ ܟܠ ܐ̄ܢܵܫ : ܟܲܕܼ ܕܹܝܢ ܒܤܲܓܝܼ̈ܐܬܼܵܐ ܢܸܫܬܵܘܚܲܪ ܗ̄ܘ̣ܵܐ : ܦܫܝܼܩ ܠܩܘܼܒܼܠܗ ܐܲܝܟܵܐ ܕܠܲܝܬܿ ܡܸܕܸܡ ܕܡܸܢܹܗ ܢܸܬܼܥܲܕܲܪ : ܢܦܲܩ̣ ܠܹܗ ܠܡܕܼܒܿܪܵܐ ܒܲܠܚܘܿܕܼܵܘܗܝ ܠܡܸܬܼܢܲܤܵܝܘܼ ܡ̣ܢ ܐܵܟܹ̇ܠܩܲܪܨܵܐ . ܟܲܕܸ ܨܪܝܼܟܼ ܗ̄ܘ̣ܵܐ ܡ̣ܢ ܟܠܗܹܝܢ ܐܲܝܠܹܝܢ ܕܲܒܼܥܵܠܡܵܐ ܘܡ̣ܢ ܗܵܝ̇ ܕܡܸܤܬܲܒܼܪܵܐ ܗ̄ܘ̣ܵܬܼ ܬܥܝܼܫܘܼܬܼܵܐ ܘܐܲܝܼܨܘܼܬܼܵܐ : ܡܸܛܠ ܡܸܬܼܪܲܚܩܵܢܘܼܬܼܵܐ ܕܡ̣ܢ ܟܠ ܡܸܕܸܡ : ܠܗܵܕܹܐ pb. 96 ܟ̱ܠܵܗ̇ ܪܹܫܵܝܘܼܬܼܵܐ ܤܠܸܩ̣ : ܐܲܝܟܼ ܟܡܵܐ ܕܡܸܫܟܲܚ ܡܸܬܼܥܲܠܸܐ ܚܲܝܠܵܐ ܦܲܓܼܪܵܢܵܐ . ܘܲܚܠܵܦ ܚܹܐܦܹ̈ܐ ܕܲܪ̈ܓܼܝܼܓܼܵܬܼܵܐ ܕܢܲܦܫܵܐ : ܗܵܝ̇ ܕܐܲܠܵܗܵܐ ܐܲܚܝܼܕܼ ܗ̄ܘ̣ܵܐ ܐܲܝܟܼ ܠܵܐ ܓܘܼܫܡܑܵܐ : ܟܲܕܼ ܠܵܐ ܡܸܬܼܦܢܸܐ ܗ̄ܘ̣ܵܐ ܥܲܠ ܦܲܓܼܪܹܗ : ܐܲܝܟܼ ܡ̇ܢ ܕܕܼܝܼܠܹܗ ܐܝܼܬܼܵܘܗܝ : ܐܸܠܵܐ ܕܲܠܒܲܪ ܡܸܢܹܗ . ܗܵܕܹܐ ܓܹܝܪ ܐܝܼܬܹܝܗ̇ ܒܲܠܚܘܿܕܼ ܕܨܲܠܡܵܐ ܕܐܲܠܵܗܵܐ : ܘܕܲܐܝܢܵܐ ܕܢܵܛܲ݁ܪ ܨܲܠܡܵܐ ܕܐܲܠܵܗܵܐ : ܕܢܸܨܒܸܿܐ ܗܵܘ̇ ܡܵܐ ܕܐܲܠܵܗܵܐ ܐܲܒܼܵܐ . ܘܡܸܛܠ ܕܡܸܕܸܡ ܐ̄ܚܪܹܝܢ ܠܲܝܬܿ ܗ̄ܘ̣ܵܐ : ܕܲܒܼܟܼܠ ܡܵܐ ܕܐܵܡܲ݁ܪ ܗ̄ܘ̣ܵܐ ܐܸܵܟܹ̇ܠܩܲܪܨܵܐ : ܐܲܝܟܼ ܐܲܝܢܵܐ ܕܠܲܒܲܪ ܗ̄ܘ̣ܵܐ ܡ̣ܢ ܨܒܼܝܵܢܵܐ ܕܐܲܠܵܗܵܐ : ܐܲܒܼܗܬܹܗ . ܡܲܤܸܩ ܠܵܗ̇ ܠܢܲܦܫܹܗ ܠܘܵܬܼ ܐܲܠܵܗܵܐ : ܟܲܕܼ ܡܠܲܚܸܡ ܠܗܹܝܢ ܕܨܒܼܝܵܢܹܗ ܠܨܒܼܝܵܢܵܐ ܕܐܲܠܵܗܵܐ . ܐܲܝܟܼ ܕܒܲܠܚܘܿܕܼ ܨܲܠܡܵܐ ܕܪܹܫ ܛܘܼܦܤܵܐ ܢܸܗܘܸܐ : ܘܠܵܘ ܕܝܵܬܹܗ . ܨܲܠܡܵܐ ܓܹܝܪ ܠܝܵܬܹܗ ܕܠܵܐ ܕܡܘܼܬܼܵܐ ܐܝܼܬܼܵܘܗܝ : ܕܡܘܼܬܼܵܐ ܓܹܝܪ ܕܝܼܠܵܝܬܼܵܐ ܐܝܼܬܼ ܠܹܗ ܗܵܝ̇ ܕܪܹܫ ܛܘܼܦܤܵܐ . ܘܐܝܼܬܲܝܗܘܿܢ ܡ̇ܢ ܬܲܪ̈ܲܝܗܘܿܢ : ܗ̤ܘ ܟܲܕܼ ܗ̤ܘ ܘܲܚܕܼܵܐ ܚܙܵܬܼܵܐ . ܡܸܛܠ ܕܒܲܥ̇ܒܼܵܕܹ̈ܐ ܢܲܛܪܵܗ̇ ܠܲܕܼܡܘܼܬܼܵܐ ܕܐܲܠܵܗܵܐ : ܒܦܲܓܼܪ̈ܵܢܵܝܵܬܼܵܐ ܡ̣ܢ ܟܠܗܘܿܢ ܚܲܫܹ̈ܐ ܕܦܲܓܼܪܵܐ . ܘܓܲܒܼܝܵܐ ܗ̄ܘ̣ܵܬܼ ܠܹܗ : ܕܨܒܼܝܵܢܵܐ ܕܐܲܠܵܗܵܐ ܢܸܗܘܸܐ : ܘܠܵܐ ܕܒܸܤܪܵܐ . ܘܥܲܒܼܕܵܗ̇ ܠܹܗ ܕܡܘܼܬܼܵܐ ܒܲܥ̇ܒܼܵܪܹ̈ܐ : ܕܢܸܨܒܸܿܐ ܗܵܘ̇ ܡܵܐ ܕܗ̤ܘ ܨܵܒܹ̇ܐ ܒܹܗ : ܕܢܸܗܘܸܐ ܚܲܕܼ : ܘܗ̤ܘ ܟܲܕܼ ܗ̤ܘ ܨܒܼܝܵܢܵܐ ܒܲܬܼܪ̈ܲܝܗܘܿܢ : ܘܚܲܕܼ ܦܲܪܨܘܿܦܵܐ ܕܠܵܐ ܦܘܼܠܵܓܼ . ܗܵܢܵܐ ܗܵܘ̇ : ܘܗܵܘ̇ ܗܵܢܵܐ . ܟܲܕܼ ܡܩܵܘܸܐ ܗܵܢܵܐ ܘܗܵܘ̇ : ܟܲܕܼ ܡܫܲܪܲܪ ܗ̄ܘ̣ܵܐ ܒܟܼܠܗܹܝܢ : pb. 97 ܒܢܸܤܝ̈ܘܿܢܹܐ ܦܲܓܼܪ̈ܵܢܹܐ ܘܢܲܦܫܵܢܹ̈ܐ : ܒܲܡܕܼܝ̈ܢܵܬܼܵܐ ܘܲܒܼܕܼܒܿܪܵܐ : ܟܲܕܼ ܦܘܼܪܫܵܢܵܐ ܡܸܕܸܡ ܠܲܝܬܿ ܗ̄ܘ̣ܵܐ ܒܲܢܛܘܼܪܬܹܐ ܘܲܒܼܡܸܫܬܲܥܒܿܕܼܵܢܘܼܬܹܗ . ܥܓ . ܥܲܠ ܗܵܝ̇ : ܕܟܲܕܼ ܡܲܠܟܿܘܼܬܼܵܐ ܕܲܫܡܲܝܵܐ ܡܲܟܼܪܸܙ ܗ̄ܘ̣ܵܐ ܠܲܢ : ܐܝܼܩܵܪܵܐ ܢܤܲܒܼ ܙܵܟܼܘܼܬܼܵܐ ܕܠܵܐ ܚܛܵܗ̈ܝܼܢ . ܡܸܟܹܝܠ ܐܲܝܟܼ ܡ̇ܢ ܕܲܙܟܼܵܐ ܗ̄ܘ̣ܵܐ ܘܐܸܬܼܢܲܨܲܚ ܒܟܼܠܗܹܝܢ : ܐܸܬܼܝܼܗܸܒܼ ܠܹܗ ܫܘܼܠܛܵܢܵܐ ܚܠܵܦ ܐܝܼܩܵܪܵܐ ܕܙܵܟܼܘܼܬܹܗ : ܠܡܲܟܼܪܵܙܘܼ ܘܠܲܡܤܲܒܵܪܘܼ ܤܒܲܪܬܼܵܐ ܕܡܲܠܟܿܘܼܬܼܵܐ ܕܲܫܡܲܝܵܐ : ܟܲܕܼ ܐܵܡܲ݁ܪ : ܐܸܬܼܠܲܒܲܒܼܘ : ܐܸܢܵܐ ܙܟܹܝ̇ܬܹܗ ܠܥܵܠܡܵܐ . ܗܵܫܵܐ ܕܝܼܢܹܗ ܗ̄ܘ̣ ܕܥܠܡܵܐ ܗܵܢܵܐ : ܗܵܫܵܐ ܐܲܪܟܿܘܿܢܹܗ ܕܥܵܠܵܡܵܐ ܗܵܢܵܐ ܐܸܬܼܚܲܝܲܒܼ . ܘܐܸܢܵܐ ܡܵܐ ܕܐܸܬܿܬܿܪܝܼܡܹ̇ܬܼ ܡ̣ܢ ܐܲܪܥܵܐ : ܐܸܓܸܕܼ ܠܟܼܠܢܵܫ ܠܘܵܬܼܝ . ܘܟܲܕܼ ܛܵܒܼ ܒܪܵܐ ܐܝܼܬܼܵܘܗܝ : ܡ̣ܢ ܕܚܸܠ̱ܬܼܵܐ ܘܚܲܫܹ̈ܐ ܕܲܤܒܲܠ̣ ܝܲܠܦܵܗ̇ ܠܡܸܫܬܲܡܥܵܢܘܼܬܼܵܐ : ܘܐܸܬܼܓܿܡܲܪ ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܲܡܥܝܼܢ ܠܹܗ ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ . ܘܐܸܫܬܲܕܲܪ ܠܡܲܠܵܦܘܼ ܠܟܼܠܢܵܫ : ܘܲܠܡܸܥܒܲܕܼ ܐܵܬܼ̈ܘܵܬܼܵܐ ܘܬܸܕܡܪ̈ܵܬܼܵܐ ܘܐܵܤ̈ܘܵܬܼܵܐ ܥܲܡ ܐ̄ܚܪܵܢܝܵܬܼܵܐ ܟܠܗܹܝܢ . ܠܵܘ ܡܸܛܠ ܕܢܸܬܼܪܲܓܼܪܲܓܼ ܘܢܸܬܼܚܲܦܲܛ ܠܡܸܫܬܲܡܥܵܢܘܼܬܼܵܐ : ܐܸܠܵܐ ܠܗܲܝܡܵܢܘܼܬܼܵܐ ܕܐܲܝܠܹܝܢ ܕܝܵܠܦ̇ܝܼܢ ܗ̄ܘ̣ܵܘ : ܐܸܬܼܚܲܫܲܚ ܗ̄ܘ̣ܵܐ ܒܗܵܠܹܝܢ ܟܠܗܹܝܢ ܠܡܸܫܬܲܡܥܵܢܘܼܬܼܵܐ ܕܝܼܠܗܘܿܢ ܕܝܵܠܘܿܦܹ̈ܐ ܥܕܲܡܵܐ ܓܹܝܪ ܠܙܲܒܼܢܵܐ ܕܙܵܟܼܘܼܬܹܗ ܡܸܬܼܟܲܬܲܫ ܗ̄ܘ̣ܵܐ : ܕܲܢܫܲܪܲܪ ܒܐܲܠܵܗܵܐ ܠܨܲܠܡܵܐ ܕܐܸܬܼܝܼܗܸܒܼ ܠܹܗ . ܡܸܛܠ ܕܹܝܢ ܕܩܲܝܡܹܗ ܠܨܲܠܡܵܐ ܕܝܼܠܹܗ ܒܟܼܠ ܢܸܤܝܘܿܢܝܼ̈ܢ ܡܫܲܡܠܝܵܐܝܼܬܼ ܘܲܕܼܠܵܐ ܒܘܼܨܵܪ : pb. 98 ܘܲܕܼܠܵܐ ܚܲܤܝܼܪ ܗ̄ܘ̣ܵܐ ܡܸܕܸܡ : ܥܲܠ ܐܲܦܲܝ̈ܢ ܡܸܟܹܿܝܠ ܡܸܬܿܕܲܒܲܪ ܗ̄ܘ̣ܵܐ : ܟܲܕܼ ܡܸܬܼܚܲܦܲܛ ܕܠܲܢ ܫܒܲܝ̈ܐ ܢܫܵܙܸܒܼ ܡ̣ܢ ܩܛܝܼܪܹܗ ܕܲܛܪܘܼܢܵܐ : ܘܢܸܓܿܕܲܢ ܠܘܵܬܹܗ : ܘܢܸܥܒܿܕܲܢ ܠܟܼܠܲܢ ܒܢܲܝ̈ ܡܲܠܟܿܘܼܬܼܵܐ ܕܝܼܠܹܗ : ܫܵܘ̈ܬܵܦܹܐ ܘܝܵܪ̈ܘܿܬܹܐ ܘܲܒܼܢܲܝ̈ܐ ܕܐܲܠܵܗܵܐ . ܕܠܵܐ ܒܘܼܝܵܐܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ ܚܵܘܒܹܿܗ ܕܲܛܪܘܼܢܵܐ : ܐܸܡܲܬܼܝ ܕܡ̣ܢ ܪܹܫܵܢܘܼܬܹܗ ܓܲܠܝܵܐܝܼܬܼ ܢܲܪܡܹܝܘܗܝ . ܘܡ̣ܢ ܕܐܲܪܡܹܝܗ : ܐܵܦ ܥܘܼܫܢܹܗ ܢܸܠܒܿܘܿܟܼ . ܘܡܵܐ ܕܠܲܒܼܟܹܗ : ܠܵܐ ܬܸܤܦܲܩ ܠܹܗ ܙܵܟܼܘܼܬܼܵܐ ܕܝܼܠܹܗ : ܐܸܠܵܐ ܡ̣ܢ ܟܲܕܼܘܼ ܐܵܦ ܕܝܼܠܲܢ : ܕܥܲܠ ܐܲܦܹܝ̈ܗ̇ ܐܸܬܼܟܲܬܲܫ . ܘܠܲܐܝܠܹܝܢ ܕܡܸܫܬܲܡܥܵܢܵܘ̈ܗܝ ܗܘ̤ܵܘ : ܒܨܒܼܝܵܢܵܐ ܘܠܵܘ ܒܲܩܛܝܼܪܵܐ : ܡܲܝܬܸܐ ܠܗܘܿܢ ܡܸܟܹܝܠ ܠܘܵܬܹܗ . ܘܠܲܐܝܠܹܝܢ ܕܐܵܬܹ̇ܝܢ : ܡܦܝܼܣ ܠܗܘܿܢ : ܕܒܲܨܒܼܝܵܢܗܘܿܢ ܢܸܦܪܩܘܼܢ ܡܸܢܹܗ : ܘܠܵܘ ܕܠܵܐ ܒܨܒܼܝܵܢܗܘܿܢ ܢܸܗܘܘܿܢ ܠܹܗ . . . ܬܲܠܡܝܼ̈ܕܹܐ . ܘܡܵܢܵܐ ܐܲܡܲ݁ܪ ܐ̄ܢܵܐ ܒܠܸܠܕܒܼܵܒܼܵܐ : ܐܸܠܵܐ ܡܵܕܹܝܢ ܕܲܒܼܥܸܠܕܒܼܵܒܼܵܐ . ܥܕ . ܥܲܠ ܗܵܝ̇ : ܕܡ̣ܢ ܒܵܬܲܪ ܙܵܟܼܘܼܬܼܵܐ : ܘܡ̣ܢ ܒܵܬܲܪ ܕܐܸܬܲܡܪܲܬ̤ ܥܠܵܘܗܝ ܗܵܝ̇ ܕܗܵܢܵܐ ܒܹܪܝ : ܒܲܩܪܵܒܹܐ ܐ̄ܚܪ̈ܵܢܹܐ ܩܫܲܝ̈ܐ ܕܲܚܠܵܦܲܢ ܡܫܲܪܸܐ . ܡܸܛܠ ܗܵܢܵܐ : ܡ̣ܢ ܒܵܬܲܪ ܙܵܟܼܘܼܬܹܗ ܕܲܒܼܟܼܠܡܸܕܸܡ : ܘܡ̣ܢ ܫܡܲܝܵܐ ܐܸܬܼܐ̱ܡܲܪ ܕܗܵܢܵܘ ܒܹܪܝ ܚܲܒܿܝܼܒܼܵܐ : ܫܲܪܝܼ ܬܘܼܒܼ ܒܲܩܪ̈ܒܹܐ ܐ̄ܚܪ̈ܵܢܹܐ . . . ܪܹܫܢܘܼܬܼܵܐ : ܘܡܲܠܦܵܢܘܼܬܼܵܐ : ܘܤܵܥܘܿܪܘܼܬܼܵܐ ܕܬܸܕܡܪ̈ܵܬܼܵܐ ܒܫܘܼܠܛܵܢܵܐ . ܬܘܼܒܼ ܒܡܸܫܬܿܡܲܥܵܢܘܼܬܼܵܐ ܡܥܲܠܲܝܬܼܵܐ ܐܸܬܿܕܲܒܲܪ ܒܗܵܠܹܝܢ ܕܝܼܠܲܢ : pb. 99 ܗܵܢܵܐ ܕܹܝܢ ܒܐ̄ܢܵܫܵܝ̈ܬܼܵܐ ܘܒܲܡܚܝܼ̈ܠܼܵܐ : ܕܐܵܦܠܵܐ ܚܲܕܼ ܫܘܼܠܛܵܢܵܐ ܐܵܘ ܝܲܬܿܝܼܪܘܼܬܼܵܐ ܩܢܸܐ ܗ̄ܘ̣ܵܐ . ܟܲܕܼ ܡܸܬܼܪ̱ܕܸܦ ܗ̄ܘ̣ܵܐ ܘܡܸܬܼܡܚܸܐ ܗ̄ܘ̣ܵܐ : ܘܕܼܵܚܹ̇ܠ ܗ̄ܘ̣ܵܐ ܕܸܚܠܬܼܵܐ ܕܲܠܟܼܠ ܡܤܲܪܕܼܵܐ : ܗܵܘ̇ ܕܐܵܦܠܵܐ ܐܲܝܟܼ ܦܵܪܲܚܬܼܵܐ ܘܐܵܦܠܵܐ ܐܲܝܟܼ ܚܲܝ̈ܘܵܬܼܵܐ ܐܝܼܬܼ ܗ̄ܘ̣ܵܐ ܠܹܗ ܒܹܝܬܼ ܡܲܤܡܲܟܼ ܪܹܫܵܐ : ܟܲܕܼ ܡ̣ܢ ܕܘܼܟܵܐ ܠܕܼܘܼܟܵܐ ܡܫܲܢܸܐ ܗ̄ܘ̣ܵܐ . ܘܡ̣ܢ ܟܠܗܹܝܢ ܡܸܫܬܩܸܦ ܗ̄ܘ̣ܵܐ ܘܡܸܬܼܐܠܸܨ : ܥܲܠ ܐܲܦܲܝ̈ ܡܸܫܬܲܡܥܵܢܘܼܬܼܵܐ ܕܝܼܠܲܢ . ܟܲܕܼ ܡ̣ܢ ܐ̄ܢܵܫ ܠܵܐ ܡܸܬܼܐ̱ܠܸܨ ܗ̄ܘ̣ܵܐ : ܐܸܠܵܐ ܡܫܲܡܠܸܐ ܗ̄ܘ̣ܵܐ ܘܡܲܠܸܦ ܒܟܼܠܵܗ̇ ܚܦܝܼܛܘܼܬܼܵܐ : ܘܲܠܟܼܠ ܢܸܤܝ̈ܘܿܢܝܼܢ ܡܸܛܠ ܥܸܠܬܼܵܐ ܕܡܲܠܦܵܘܼܬܼܵܐ ܡܤܲܝܒܲܪ ܗ̄ܘ̣ܵܐ . ܘܡ̣ܢ ܟܠ ܐܲܝܟܵܐ ܕܡܸܬܼܪ̱ܕܹܦ ܗ̄ܘ̣ܵܐ : ܠܘܵܬܼ ܐܲܝܠܹܝܢ ܕܲܥܕܲܟܹܝܠ ܠܵܐ ܐܸܤܬܲܒܲܪ ܡܸܬܼܪ̱ܕܸܦ ܗ̄ܘ̣ܵܐ . ܟܲܕܼ ܗܵܘ̇ ܡܵܐ ܕܐܵܦ ܗ̤ܘ ܥܠܵܘܗܝ ܚܦܝܼܛ ܗ̄ܘ̣ܵܐ : ܡܸܫܬܲܡܠܸܐ ܗ̄ܘ̣ܵܐ ܡ̣ܢ ܚܦܝܼܛܘܼܬܼܗܘܿܢ ܕܲܒܼܥܸܠܕܒܼܵܒܹ̈ܐ . ܗܵܢ̇ܘܿܢ ܕܠܵܐ ܩܲܕܸܡ̣ܘ ܗ̄ܘ̣ܵܘ ܘܚ̣ܵܪܘ ܒܡܲܦܩܵܢܹܗ ܕܤܘܼܥܪܵܢܵܐ : ܐܸܠܵܐ ܤܵܒܼ̇ܪܝܼܢ ܗ̄ܘ̣ܵܘ ܕܲܡܥܵܘܟܼܝܼܢ ܠܹܗ ܒܕܲܠܩܘܼ̈ܒܼܠܵܝܵܬܼܵܐ : ܘܤܘܼܥܪܵܢܹܐ ܕܲܡܠܹܝܢ ܫܝܼܛܘܼܬܼܵܐ ܘܨܲܥܪܵܐ : ܘܕܼܚ̱ܠܬܼܵܐ ܥܕܲܡܵܐ ܠܡܵܘܬܵܐ . ܘܒܼܵܬܲܪ ܙܵܟܼܘܼܬܹܗ : ܘܒܼܵܬܲܪ ܓܒܼܝܼܬܼܵܐ ܕܡ̣ܢ ܐܲܠܵܗܵܐ ܕܗܵܢܵܘ ܒܹܪܝ ܚܲܒܿܝܼܒܼܵܐ ܕܒܹܗ ܐܸܨܛ̇ܒܼܝܼܬܼ : ܒܵܬܲܪ ܕܩܲܒܸܠ̣ ܫܘܼܠܛܵܢܵܐ ܕܐܹܘܲܢܓܲܠܝܼܘܿܢ : ܒܵܬܲܪ ܕܐܸܬܼܓܠܝܼ ܕܲܒܼܫܘܼܠܛܵܢܹܗ ܥܵܒܹ̇ܕܼ ܗ̄ܘ̣ܵܐ ܥ̇ܒܼܵܕܹ̈ܐ ܐܲܠܵܗܵܝܹ̈ܐ : ܒܵܬܲܪ ܕܐܸܡ݂ܲܪ ܕܐܸܢܵܐ ܘܐܵܒܼܝ ܚܲܕܼ ܚܢܲܢ : ܒܗܵܕܹܐ ܟ̱ܠܵܗ̇ ܡܚܝܼܠܘܼܬܼܵܐ ܘܫܝܼܛܘܼܬܼܵܐ ܗܘ̤ܵܐ ܒܗܵܠܹܝܢ ܐ̄ܢܵܫ̈ܬܼܵܐ : ܒܐܲܝܠܹܝܢ ܕܡܸܤܬܲܒܼܪܵܢ ܗ̣̄ܘܲܝ̈ ܕܠܵܐ ܡܸܫܟܲܚ ܗ̄ܘ̣ܵܐ ܕܢܲܤܝܒܲܪ pb. 100 ܒܲܛܥܘܼܢܬܗܹܝܢ . ܐܸܠܵܐ ܕܵܠܩܘܼܒܼܠܵܐ : ܕܥܵܩܬܐܼܵ ܗܵܘ̈ܝܵܢ ܠܹܗ ܘܕܲܟܼܦܘܼܪܝܵܐ ܕܲܒܼܛܲܝܒܿܘܼܬܼܵܐ : ܒܲܕܼܓܼܘܿܢ ܐܵܦ ܤܲܓܼܝ̈ܐܵܢ ܗ̣̄ܘܲܝ̈ ܗܵܠܹܝܢ ܐܲܝܠܹܝܢ ܕܲܡܥܵܘܟܼܵܢ ܗ̣̄ܘܲܝ̈ ܠܹܗ ܡ̣ܢ ܕܠܲܡܤܲܒܵܪܘܼ . ܘܡ̣ܢ ܗܵܕܹܐ ܐܵܦ ܩܛܸܓܼܪ̈ܵܢܹܐ ܥܲܠ ܐܲܦܲܝ̈ ܐܲܠܵܗܵܐ ܗܘ̤ܵܘ ܠܹܗ : ܐܲܝܟܼ ܐܲܝܢܵܐ ܕܥܸܠܬܼܵܐ ܐܝܼܬܼܵܘܗܝ ܕܠܵܐ ܡܸܫܬܲܡܥܵܢܘܼܬܼܵܐ : ܟܲܕܼ ܒܫܝܼܛܘܼܬܼܵܐ ܘܒܲܡܚܝܼܠܘܼܬܼܵܐ ܡܩܝܼܡܝܼܢ ܗ̄ܘ̣ܵܘ ܠܹܗ . ܥܗ . ܥܲܠ ܗܵܝ̇ : ܕܒܼܐܝܼܩܵܪܵܐ ܪܹܫܝܵܐ ܐܸܬܼܚܲܫܲܚ ܒܵܗ̇ ܒܡܸܫܬܲܡܥܵܢܘܼܬܼܵܐ ܪܹܫܝܬܼܵܐ : ܐܲܝܟܼ ܕܐܵܦ ܒܲܪܢܵܫܵܐ ܗܘ̣ܵܐ ܫܲܪܝܼܪܵܐܝܼܬܼ ܡܫܝܼܚܵܐ : ܘܠܵܐ ܐܲܤܠ̱ܝܵܗ̇ ܐܲܝܟܼ ܫܝܼܛܵܬܐ . ܥܲܠ ܟܠܢܵܫ ܓܹܝܪ ܫܝܼܛܵܬܐ ܡܸܬܼܚܲܫܒܵܐ ܗ̄ܘ̣ܵܬܼ ܫܝܼܛܘܼܬܼܵܐ ܕܡ̣ܢ ܒܵܬܲܪ ܐܝܼܩܵܪܵܐ ܗܵܘ̇ܝܵܐ : ܥܲܠ ܡܫܝܼܚܵܐ ܕܹܝܢ ܕܒܲܒܼܤܲܪ ܘܲܠܩܘܼܒܼܠܵܐ : ܒܐܝܼܩܵܪܵܐ ܪܹܫܵܝܵܐ ܩܢ̣ܵܐ ܡܸܫܬܲܡܥܵܢܘܼܬܼܵܐ ܕܲܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܘܚܵܘܝܼ ܠܤܵܛܵܢܵܐ ܘܲܠܟܼܠ ܪܹܫ ܘܲܠܟܼܠ ܫܘܼܠܛܵܢ : ܕܥܸܠܬܼܵܐ ܕܐܝܼܩܵܪܵܐ ܝܲܬܿܝܼܪܵܐܝܼܬܼ ܐܝܼܬܹܝܗ̇ ܡܸܫܬܲܡܥܵܢܘܼܬܼܵܐ ܝܲܬܿܝܼܪܬܵܐ : ܘܠܵܘ ܠܵܐ ܡܸܫܬܲܡܥܵܢܘܼܬܼܵܐ ܕܐܲܠܵܥܗܵܐ : ܗܵܝ̇ ܕܒܼܵܗ̇ ܚܲܫ̣ ܤܵܛܵܢܵܐ ܟܲܕܼ ܐܸܫܬܿܘܝܼ ܠܲܟܼܝܵܢܵܐ ܘܠܐܘܼܩܵܪܵܐ . ܘܲܠܡܸܫܬܲܡܥܵܢܘܼܬܼܵܐ ܕܲܒܼܢܲܝ̈ܢܵܫܵܐ ܠܵܐ ܤܲܝܒܲܪ : ܗܒܵܝ̇ ܕܡ̣ܢ ܦܘܼܪܫܵܢܵܐ ܕܲܟܼܝܵܢܵܐ ܕܝܼܠܹܗ ܘܕܲܒܼܢܲܝ̈̄ܢܵܫܵܐ ܕܵܐܸ̇ܢ ܗ̄ܘ̣ܵܐ ܐܵܦ ܠܐܝܼܩܵܪܵܐ ܘܲܠܫܝܼܛܘܼܬܼܵܐ : ܘܲܚܫܲܒܼ ܕܠܵܐ ܚܲܝܒܼܵܐ ܡܸܫܬܲܥܵܢܘܼܬܼܵܐ ܗܵܕܹܐ ܠܐܲܠܵܗܵܐ . ܥܲܠ ܐܲܦܲܝ̈ ܗܵܕܹܐ ܪܸܚܡܲܬܼ ܬܸܫܒܿܘܿܚܬܼܵܐ : ܐܵܦ ܠܐܵܕܼܵܡ ܒܹܗ ܒܚܲܫܵܐ ܐܲܪܡܝܹܗ : ܟܲܕܼ ܐܲܦܝܼܤܹܗ ܕܠܵܐ pb. 101 ܢܸܫܬܿܡܲܥ ܠܐܲܠܵܗܵܐ . ܘܠܵܐ ܓܒܼܵܐ ܠܹܗ ܕܲܢܩܲܒܸܿܠ ܛܲܝܒܿܘܼܬܼܵܐ : ܘܕܲܒܼܠܵܐ ܡܸܕܸܡ ܢܸܗܘܸܐ ܡܸܫܬܲܡܥܵܢܵܐ . ܐܸܠܵܐ ܡܸܛܠ ܕܐܸܫܬܿܘܝܼ ܠܨܲܠܡܵܐ ܕܝܼܠܹܗ : ܟܲܕܼ ܐܸܬܼܟܿܠܝܼ ܡ̣ܢ ܡܹܐܟܼܘܼܠܬܼܵܐ ܕܚܲܕܼ ܐܝܼܠܵܢܵܐ : ܚܲܫ̣ ܒܗܵܝ̇ ܕܠܵܐ ܫܵܘܝܵܐ ܗ̄ܘ̣ܵܬܼ ܠܚܲܫܵܐ ܘܲܥܒܲܪ ܥܲܠ ܦܘܼܩܪ̣ܵܢܵܐ ܕܐܲܠܵܗܵܐ : ܘܚܲܫܒܹܗ ܠܐܲܠܵܗܵܐ ܐܲܝܟܼ ܚܲܤܵܡܵܐ . ܡܸܛܠ ܗܵܠܹܝܢ ܟܠܗܹܝܢ ܠܐܵܕܼܵܡ ܬܪܲܝܵܢܵܐ ܠܗܵܢܵܐ ܟ̱ܠܹܗ ܐܝܼܩܵܪܵܐ ܐܲܫ̱ܘܝܹܗ ܐܲܠܵܗܵܐ : ܥܲܠ ܕܲܤܥܲܪ ܟ̱ܠܵܗ̇ ܡܸܫܬܲܡܥܵܢܘܼܬܼܵܐ : ܠܐܝܼܩܵܪܵܐ ܕܡܸܕܸܡ ܠܲܝܬܿ ܠܥܸܠ ܡܸܢܹܗ : ܐܲܝܟܼ ܕܡܸܫܬܲܡܥܵܢܘܼܬܼܵܐ ܕܡܸܕܸܡ ܕܥܵܒܲ݁ܪ ܠܵܐ ܐܝܼܬܼ . ܗܵܘ̇ ܕܠܵܐ ܚܫܲܒܼ ܢܲܦܫܹܗ ܕܡܸܕܸܡ ܐܝܼܬܼܵܘܗܝ : ܐܸܠܵܐ ܕܢܸܗܘܸܐ ܐܝܼܬܼܵܘܗܝ ܐܲܝܟܼ ܨܒܼܝܵܢܹܗ ܕܐܲܠܵܗܵܐ : ܐܲܝܟܼ ܡܵܐ ܕܨܵܒܹ̇ܐ ܗ̄ܘ̣ܵܐ ܒܹܗ ܐܲܠܵܗܵܐ ܕܢܸܗܘܸܐ ܐܝܼܬܼܵܘܗܝ . ܥܘ . ܕܡܸܛܠ ܡܵܢܵܐ : ܡ̣ܢ ܦܲܪܨܘܿܦܹܗ ܥܲܒܼܕܵܗ̇ ܠܡܸܬܼܒܲܪܢܫܵܢܘܼܬܼܵܐ : ܐܲܝܟܼ ܕܐܵܦ ܐܸܬܼܒܲܪܢܲܫ . ܡܸܛܠ ܗܵܢܵܐ ܐܵܦ ܗ̤ܘ ܐܲܠܵܗܵܐ ܐܸܬܼܒܲܪܢܲܫ ܒܒܲܪܢܵܫܵܐ ܒܦܲܪܨܘܿܦܵܐ ܕܝܼܠܹܗ : ܘܥܲܒܼܕܹܗ ܠܦܲܪܨܘܿܦܹܗ ܦܲܪܨܘܿܦܵܐ ܕܝܼܠܹܗ . ܘܠܲܝܬܿ ܠܵܗ̇ ܦܸܚܡܵܐ ܠܗܵܕܹܐ ܡܸܬܼܢܲܚܬܼܵܢܘܼܬܼܵܐ : ܕܦܲܪܨܘܿܦܹܗ ܕܗܵܘ̇ ܢܸܗܘܸܐ ܕܝܼܠܹܗ : ܘܢܸܬܸܠ ܠܹܗ ܦܲܪܨܘܿܦܹܗ . ܘܡܸܛܠ ܗܵܢܵܐ ܐܸܬܼܚܲܫܲܚ ܒܦܲܪܨܘܿܦܹܗ : ܒܲܕܼ ܢܲܤܒܹܗ ܠܹܗ . ܢܲܤܒܹܗ ܕܹܝܢ : ܠܵܘ ܕܲܡܝܲܩܪܵܐ ܥܲܒܼܕܹܗ : ܐܸܠܵܐ ܫܝܼܛܵܐ . ܐܲܝܟܼ ܕܲܢܚܵܘܸܐ ܠܟܼܠ ܡ̇ܢ ܕܗ̤ܘ ܕܫܲܡܸܫ : ܕܟܼܠ pb. 102 ܪܲܒܿܘܼܬܼܵܐ ܕܐܝܼܬܼ ܒܡܸܬܸܢܲܚܬܼܵܢܘܼܬܼܵܐ ܡܸܬܼܪܵܘܪܒܼܵܐ : ܘܠܵܘ ܟܲܕܼ ܡܸܬܿܬܿܪܝܼܡܵܐ . ܒܗܵܝ̇ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ . ܕܡܘܼܬܼܵܐ ܕܥܲܒܼܕܵܐ ܟ̱ܠܹܗ ܫܲܡܸܫܬܹܗ : ܐܲܝܟܼ ܡܵܐ ܕܗ̤ܘ ܨܵܒܹ̇ܐ ܗ̄ܘ̣ܵܐ . ܨܵܒܹ̇ܐ ܗ̄ܘ̣ܵܐ ܕܹܝܢ ܐܲܝܟܼ ܡܵܐ ܕܐܝܼܬܼ ܗ̄ܘ̣ܵܐ ܠܹܗ ܠܲܟܼܝܵܢܵܐ : ܕܠܵܘ ܒܲܠܚܘܿܕܼ ܕܲܚܠܵܦ ܢܲܦܫܹܗ ܡܸܫܬܿܡܲܥ ܠܦܲܪܨܘܿܦܵܐ ܕܝܼܠܹܗ : ܐܲܝܟܼ ܕܡܸܕܸܡ ܦܘܼܠܵܓܼܵܐ ܠܵܐ ܢܸܗܘܸܐ ܥܠܵܘܗܝ ܕܐܝܼܬܼܵܘܗܝ ܒܪܵܐ ܕܐܲܠܵܗܵܐ : ܐܸܠܵܐ ܕܐܵܦ ܥܲܠ ܐܲܦܲܝ̈ܢ ܢܸܬܿܕܒܲܪ ܘܕܲܡܘܼܬܼ ܚܠܵܦ ܦܘܼܪܩܵܢܲܢ . ܥܲܠ ܐܲܦܲܝ̈ܢ ܕܹܝܢ : ܠܵܘ ܐܲܝܟܼ ܡ̇ܢ ܕܙܲܕܝܼ̈ܩܹܐ ܐܵܘ ܛܵܒܹ̈ܐ ܐܝܼܬܲܝܢ ܗ̣̄ܘܲܝܢ . ܐܝܼܬܼ ܗ̄ܘ̣ ܓܹܝܪ ܓܘܼܪܵܓܼܵܐ ܒܗܵܕܹܐ : ܕܲܢܡܘܼܬܼ ܐ̄ܢܵܫ ܚܠܵܦ ܐܲܝܠܹܝܢ ܕܐܲܝܟܼ ܗܵܠܹܝܢ ܐܸܢܘܿܢ : ܐܸܠܵܐ ܚܠܵܦ ܥܵܘܵܠܹ̈ܐ . ܠܡܲܚܤܸܢ ܓܹܝܪ ܐ̄ܢܵܫ ܚܵܠܵܦ ܪ̈ܲܫܝܼܥܹܐ ܡܵܐܹ̇ܬܼ : ܚܠܵܦ ܛܵܒܹ̈ܐ ܓܹܝܪ ܛܵܟܼ ܡܲܡܪܲܚ ܐ̄ܢܵܫ ܠܲܡܡܵܬܼ . ܡܸܛܠ ܗܵܟܹܝܠ ܕܐܸܬܼܢܲܚܲܬܼ ܒܟܼܠ ܡܸܕܸܡ ܠܵܐ ܡܸܬܼܥܲܩܒܼܵܢܵܐܝܼܬܼ ܠܡܸܬܼܢܲܚܬܼܵܢܘܼܬܼܵܐ ܕܠܲܝܬܿ ܠܵܗ̇ ܦܸܚܡܵܐ : ܬܘܼܒܼ ܚܲܕܼ ܪܸܥܝܵܢܵܐ : ܚܲܕܼ ܨܒܼܝܵܢܵܐ : ܚܕܼܵܐ ܬܲܪܥܝܼܬܼܵܐ ܐܸܬܼܚܵܘܝܲܬ̤ : ܠܵܐ ܡܸܬܼܦܲܪܫܵܢܝܼܬܼܵܐ ܘܠܵܐ ܡܸܬܼܦܲܠܓܼܵܢܝܼܬܼܵܐ ܐܲܝܟܼ ܕܲܒܼܚܲܕܼ . ܐܵܦ ܒܓܲܢ̄ܒܵܪܘܼܬܼܵܐ : ܘܒܲܡܫܲܠܛܘܼܬܼܵܐ : ܘܒܲܡܦܲܪܢܤܵܢܘܼܬܼܵܐ : ܘܲܒܼܕܲܝܵܘܼܬܼܵܐ : ܒܟܼܠܗܹܝܢ ܐܸܫܬܵܘܬܲܦ ܠܐܲܠܵܗܵܐ ܕܠܵܐ ܦܠܝܼܓܼܘܼܬܼܵܐܐ : ܐܲܝܟܼ ܕܡ̣ܢ ܚܲܕܼ ܒܚܲܕܼ ܒܦܘܼܪܫܵܢܵܐ ܘܒܲܓܼܒܼܝܼܬܼܵܐ ܕܲܬܼܪ̈ܝܗܘܿܢ . ܕܠܵܐ ܢܸܩܢܸܐ ܡܸܕܸܡ ܐ̄ܢܵܫܵܝܵܐ ܕܝܼܠܹܗ ܒܗܵܠܹܝܢ ܐ̄ܢܵܫܝ̈ܬܼܵܐ : ܐܸܠܵܐ ܨܒܼܝܵܢܵܐ ܕܐܲܠܵܗܵܐ ܨܸܒܼܝܵܢܵܐ ܕܝܼܠܹܗ ܢܸܗܘܸܐ : ܟܲܕܼ ܒܲܥܒܼܵܕܹ̈ܐ ܐܸܫܬܪܲܪ ܘܲܒܼܚܲܫܹ̈ܐ ܕܲܟܼܝܵܢܵܐ . pb. 103 ܗܵܟܲܢܵܐ ܐܵܦ ܒܐܲܠܵܗܵܝ̈ܬܼܵܐ : ܕܡܸܕܸܡ ܕܝܼܠܹܗ ܠܵܐ ܢܸܗܘܸܐ ܠܹܗ ܡ̣ܢ ܡܘܼܟܵܟܼܵܐ ܐ̄ܢܵܫܵܝܵܐ : ܐܸܠܵܐ ܒܟܼܠܗܹܝܢ ܒܕܲܐܠܵܗܵܐ ܢܩܵܘܸܐ : ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܒܚܲܫܹ̈ܐ ܒܲܪܢܵܫܵܐ ܒܲܟܼܝܵܢܹܗ : ܐܵܦ ܒܠܵܐ ܚܵܫܘܫܘܼܬܼܵܐ . ܕܐܲܝܟܲܢܵܐ ܕܒܲܡܤܲܪܩܘܼܬܼܵܐ ܐܸܚܲܫܲܚ ܒܲܕܼܡܘܼܬܼܵܐ ܕܥܲܒܼܕܵܐ : ܗܵܟܲܢܵܐ ܒܪܘܼܡܪܵܡܵܐ ܕܲܕܼܡܘܼܬܼܵܐ ܕܐܲܠܵܗܵܐ ܢܸܫܬܵܘܬܲܦ : ܟܲܕܼ ܗ̤ܘ ܐܝܼܬܼܵܘܗܝ ܒܬܲܪ̈ܬܲܝܗܹܝܢ : ܒܲܕܼܡܘܼܬܼܵܐ ܕܥܲܒܼܕܵܐ ܘܒܲܕܼܡܘܼܬܼܵܐ ܕܐܲܠܵܗܵܐ : ܘܗ̤ܘ ܟܲܕܼ ܗ̤ܘ ܦܲܪܨܘܿܦܵܐ ܩܢܸܐ ܕܡܘܼܟܼܵܟܼܵܐ ܘܲܕܼܪܘܼܡܪܵܡܵܐ . ܥܙ . ܥܲܠ ܗܵܝ̇ : ܕܡܸܬܼܒܲܪܢܵܫܢܘܼܬܼܵܐ ܡܬܲܪܐܵܢܝܼܬܼܵܐ ܗܘ̤ܵܬܼ ܠܟܼܠܹܗ ܟܝܵܢܵܐ ܕܲܡܠܝܼ̈ܠܹܐ . ܡܸܛܠ ܥܸܠܬܼܵܐ ܗܵܕܹܐ : ܐܵܠܨܵܐ ܗ̄ܘ̣ܵܬܼ ܥܲܠ ܡܸܬܼܒܲܢܵܫܢܘܼܬܹܗ ܕܐܲܠܵܗܵܐ ܡܸܠܬܼܵܐ ܠܟܼܠܹܗ ܟܝܵܢܵܐ ܕܲܡܠܝܼ̈ܠܹܐ : ܕܢܹܐܠܲܦ ܫܵܘܬܵܦܘܼܬܼܵܐ ܕܛܵܒܼܘܼܬܹܗ . ܕܡܸܛܠܵܬܼܵܗ̇ : ܟܲܕܼ ܒܡܸܕܸܡ ܠܵܐ ܤܢܝܼܩ ܗ̄ܘ̣ܵܐ : ܟܠܡܸܕܸܡ ܤܥܲܪ : ܘܡ̣ܢ ܡܸܕܵܡ ܠܵܐ ܤܥܲܛ̣ ܡ̣ܢ ܕܢܸܥܒܸܿܕܼ ܗܵܕܹܐ : ܥܕܲܡܵܐ ܠܫܝܼ̈ܛܵܬܼܵܐ . ܐ̄ܚܪܵܝܑܬܼ ܕܹܝܢ : ܕܐܵܦ ܢܫܵܘܬܸܦ ܒܨܲܠܡܹܗ ܠܒܲܪܢܵܫܵܐ : ܕܐܲܝܟܼ ܕܲܒܼܕܼܵܡܝܘܼܬܼܵܐ ܟܠܢܵܫ ܕܲܠܬܲܚܬܿ ܡܸܢܹܗ ܠܵܐ ܢܸܬܼܚܲܫܚ ܒܪܵܡܘܼܬܼܵܐ : ܐܸܠܵܐ ܒܫܵܘܬܵܦܘܼܬܼܵܐ ܕܪܲܒܿܘܼܬܼܵܐ ܘܐܲܝܟܼ ܚܲܝܠܹܗ ܟܠܗܹܝܢ ܒܲܚܙܵܬܼܵܐ ܕܐܲܠܵܗܵܐ ܥܵܒܹ̇ܕܼ ܗ̄ܘ̣ܵܐ . ܥܚ . ܥܲܠ ܗܵܝ̇ : ܕܤܵܛܵܢܵܐ ܒܲܚܤܵܡܵܐ ܕܲܒܼܒܲܪܢܵܫܵܐ : ܠܡܲܤܛܝܵܢܘܼܬܼܵܐ ܟܠܡܸܕܸܡ ܤܥ݂ܲܪ . pb. 104 ܡܸܛܠ ܗܵܟܹܝܠ ܕܲܒܼܕܲܠܩܘܼܒܼܠܵܐ ܐܸܬܼܚܲܫܲܚ ܗ̄ܘ̣ܵܐ ܤܵܛܵܢܵܐ ܒܐܲܝܠܹܝܢ ܕܡ̣ܢ ܐܲܠܵܗܵܐ ܐܸܬܼܝܼܗܸܒܼ ܠܹܗ : ܘܲܢܦܲܠ̣ ܡ̣ܢ ܪܸܥܝܵܢܹܗ ܕܐܲܠܵܗܵܐ . ܠܵܘ ܐܲܝܟܼ ܕܘܼܡܝܵܐ ܘܬܲܚܘܝܼܬܼܵܐ ܕܦܲܐܝܵܐ ܠܐܲܠܵܗܵܐ ܒܨܲܠܡܵܐ ܕܐܲܠܵܗܵܐ ܐܸܬܼܚܲܫܲܚ : ܐܸܠܵܐ ܒܲܚܤܵܡܵܐ ܕܠܘܼܩܒܲܠ ܒܲܪܢܵܫܵܐ : ܘܲܒܼܡܲܤܛܝܵܢܘܼܬܼܵܐ ܕܡ̣ܢ ܐܲܠܵܗܵܐ . ܘܐܲܛܥܝܹܗ ܠܒܲܪܢܵܫܵܐ : ܘܥܲܒܼܕܹܗ ܕܲܢܦܲܠ̣ ܡ̣ܢ ܨܲܠܡܹܗ : ܒܲܕܼ ܠܵܐ ܢܲܛܪܹܗ ܠܨܒܼܝܵܢܹܗ ܕܐܲܠܵܗܵܐ . ܘܐܲܩܝܼܡܹܗ ܒܥܸܠܕܒܼܵܒܼܵܐ ܘܡܲܩܪܒܼܵܢܵܐ ܕܠܘܼܩܒܲܠ ܐܲܠܵܗܵܐ : ܐܲܝܟܼ ܕܲܒܼܝܲܕܼ ܗܵܕܹܐ ܢܲܪܤܝܼܘܗܝ ܠܐܲܠܵܗܵܐ ܐܲܝܟܼ ܥܵܘ̇ܠܵܐ : ܒܲܕܼ ܚܵܘܝܼ ܪܸܥܝܵܢܵܐ ܫܲܦܝܼܪܵܐ ܕܐܲܝܟܼ ܗܵܢܵܐ ܥܲܠ ܒܲܪܢܵܫܵܐ . ܢܲܟܿܤܹܗ ܕܹܝܢ : ܒܗܵܝ̇ ܕܡܸܬܼܢܲܩܲܡ ܨܲܥܪܹܗ ܡܸܢܹܗ ܕܒܲܪܢܵܫܵܐ . ܘܠܲܬܼܒܲܥܬܼܵܐ ܐܲܝܟܼ ܕܫܵܘܹ̇ܐ ܬܵܒܲܥ ܡܸܢܹܗ : ܒܐܲܝܠܹܝܢ ܕܤܵܥܲܪ ܠܘܵܬܹܗ . ܡܸܛܠ ܓܹܝܪ ܕܲܒܼܚܸܡܬܼܵܐ ܘܠܵܘ ܒܚܘܼܫܵܒܼܵܐ ܤ̣ܥܲܪ ܗ̄ܘ̣ܵܐ ܤܵܛܵܢܵܐ : ܛܥ̣ܵܐ ܗ̄ܘ̣ܵܐ : ܕܕܲܠܩܘܼܒܼܠܵܐ ܤܵܥܲܪ ܐܲܠܵܗܵܐ ܕܗܵܠܹܝܢ ܕܗ̤ܘ ܨܵܒܹ̇ܐ . ܥܛ . ܥܲܠ ܗܵܝ̇ : ܕܐܲܠܵܗܵܐ ܚ̣ܵܘܝܼ ܠܪܹܫܵܝܘܼܬܼܵܐ ܕܛܵܒܼܘܼܬܹܗ : ܘܲܠܪܹܫܵܝܘܼܬܼ ܒܝܼܫܘܼܬܹܗ ܕܤܵܛܵܢܵܐ ܦܲܪܤ̣ܝܼ . ܠܵܐ ܗ̄ܘ̣ܵܐ ܓܹܝܪ ܒܡܵܘܬܵܐ ܠܐܲܒܼܕܵܢܹܗ ܕܒܲܪܢܵܫܵܐ ܤ̣ܥܲܪ ܗ̄ܘ̣ܵܐ ܐܲܠܵܗܵܐ : ܐܸܠܵܐ ܠܡܸܬܼܒܲܝܵܐܢܘܼܬܹܗ ܘܠܲܡܥܲܕܪܵܢܘܼܬܹܗ ܕܠܵܐ ܢܸܚܛܸܐ : ܘܠܵܐ ܬܘܼܒܼ ܢܸܬܿܛܦܝܼܣ ܠܡܸܠܟܹ̈ܐ ܕܒܼܝܼ̈ܫܐ : ܗܵܢ̇ܘܿܢ ܕܡܵܘ̈ܒܿܕܼܵܢܹܐ ܐܝܼܬܲܝܗܘܿܢ . ܐܵܦܠܵܐ ܓܹܝܪ ܠܡܹܐܟܲܠܩܲܪܨܵܐ ܕܐܲܠܵܗܵܐ ܗܵܘ̇ܝܵܐ ܗ̄ܘ̣ܵܬܼ : ܐܸܠܵܐ ܠܬܲܪܒܿܝܼܬܼܵܐ ܕܛܲܝܒܿܘܼܬܹܗ . ܗܵܘ̇ ܕܠܐܝܼܩܵܪܵܐ ܕܐܲܝܟܼ ܗܵܢܵ ܐܲܫ̱ܘܝܹܗ ܠܒܲܪܢܵܫܵܐ : ܟܲܕܼ ܡܸܕܸܡ ܠܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܕܼܢܟܿܤܝܼܘܗܝ ܠܲܛܪܘܼܢܵܐ ܥܲܠ ܐܲܦܲܝ̈ ܢܸܟܼܠܹܗ : ܕܐܸܬܼܪܲܥܝܼ ܠܤܘܼܚܵܦܹܗ ܕܒܲܪܢܵܫܵܐ . pb. 105 ܘܲܢܚܵܘܸܐ : ܕܡܸܕܸܡ ܠܵܐ ܡܸܬܼܪܲܥܸܐ ܥܲܠ ܐܲܒܼܕܵܢܹܗ : ܐܸܠܵܐ ܕܲܒܼܛܲܝܒܿܘܼܬܼܵܐ ܢܢܲܛܪܝܼܘܗܝ . ܘܲܕܼܢܸܬܼܒܿܛܸܠ ܠܹܗ ܥܠܵܘܗܝ : ܐܲܝܟܼ ܕܢܸܥܛܘܿܦ ܢܹܐܬܸܐ ܠܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ . ܤܵܒܲܪ̇ ܗ̄ܘ̣ܵܐ ܓܹܝܪ ܤܵܛܵܢܵܐ : ܕܡ̣ܢ ܒܵܬܲܪ ܗܵܕܹܐ ܟ̱ܠܵܗ̇ ܪܸܚܡ̱ܬܼܵܐ ܕܐܲܠܵܗܵܐ ܕܲܘܵܬܼ ܒܲܪܢܵܫܵܐ : ܐܸܢ ܬܘܼܒܼ ܢܸܥܒܿܕܼܝܼܘܗܝ ܕܢܸܥܒܲܪ ܥܲܠ ܦܘܼܩܕܵܢܵܐ ܕܐܲܠܵܗܵܐ : ܡ̣ܢ ܟܠ ܦܪܘܿܣ ܡܸܬܼܚܲܡܲܬܼ ܠܡܵܘܒܵܕܼܘܼܬܹܗ : ܘܠܵܐ ܗܵܘ̇ܝܵܐ ܠܹܗ ܥܸܠܬܼܵܐ ܕܦܘܼܢܵܝܵܐ ܘܕܼܵܐܤܝܘܼܬܼܵܐ . ܐܲܝܠܹܝܢ ܕܹܝܢ ܕܲܚܛ̣ܵܘ ܘܐܸܫܬܿܘܝܼܘ ܠܦܘܼܪܩܵܢܵܐ : ܘܬܼܘܼܒܼ ܒܗܹܝܢ ܟܲܕܼ ܒܗܹܝܢ ܩ̣ܵܘܝܘܼ : ܟܲܕܼ ܥܕܲܟܹܝܠ ܡ̣ܢ ܡܤܵܡ ܒܪܹܫܵܐ ܩܲܕܼܡܵܝܵܐ ܠܵܐ ܦܲܠܝܼܛܝܼܢ ܗ̄ܘ̣ܵܘ : ܕܠܵܐ ܡܸܫܬܲܐܠܵܢܘܼܬܼܵܐ ܡܸܬܿܬܿܙܝܼܥ ܥܠܲܝܗܘܿܢ ܪܘܼܓܼܙܵܐ : ܟܲܕܼ ܠܲܝܬܿ ܡܸܟܹܝܠ ܥܸܠܬܼܵܐ ܕܫܘܿܘܙܵܒܼܵܐ . ܗ̤ܘ ܗܵܟܹܝܠ ܤܵܛܵܢܵܐ : ܠܗܵܠܹܝܢ ܕܐܸܬܼܪܲܥܝܼ ܥܲܠ ܐܲܒܼܕܵܢܹܗ ܕܒܲܪܢܵܫܵܐ : ܡܸܢܹܗ ܘܠܹܗ ܩܲܕܸܡ ܗ̄ܘ̣ܵܐ ܐܸܬܼܚܲܫܲܒܼ : ܘܐܲܦܝܼܣ ܢܲܦܫܹܗ ܘܚܲܝܒܹܗ ܗ̄ܘ̣ܵܐ ܠܒܲܪܢܵܫܵܐ ܠܲܬܼܒܲܥܬܼܵܐ : ܟܲܕܼ ܐܵܦܠܵܐ ܚܕܲܐ ܥܸܠܬܼܵܐ ܕܫܘܼܒܼܩܵܢܵܐ ܐܲܪܦܝܼ ܠܹܗ . ܘܡܸܛܠ ܕܡ̣ܢ ܚܸܡܬܹܗ ܘܲܚܤܵܡܹܗ ܡܲܤܡܲܝ ܗ̄ܘ̣ܵܐ : ܠܵܐ ܐܸܤܬܲܟܲܠ ܡ̣ܢ ܢܲܦܫܹܗ ܠܛܵܒܼܘܼܬܹܗ ܕܐܲܠܵܗܵܐ : ܕܡܸܛܠܵܬܼܵܗ̇ ܠܹܗ ܠܤܵܛܵܢܵܐ ܕܐܝܼܬܼܵܘܗܝ ܡܲܛܥܝܵܢܵܐ : ܟܲܕܼ ܗܵܟܲܢܵܐ ܐܝܼܬܼܵܘܗܝ ܗ̄ܘ̣ܐ : ܠܵܐ ܐܵܘܒܿܕܹܗ : ܐܸܠܵܐ ܡܤܲܝܒܲܪ ܗ̄ܘ̣ܵܐ ܠܒܼܝܼܫܘܼܬܹܗ . ܕܡܸܛܠ ܗܵܕܹܐ ܐܵܦ ܡܲܓܲܪ ܐܲܠܵܗܵܐ ܪܘܼܚܹܗ ܥܲܠ ܢܒܲܝ̈ܢܵܫܵܐ ܐܲܝܠܹܝܢ ܕܚܵܛܹ̇ܝܢ ܘܡܲܪܫܥܝܼܢ ܒܹܗ : ܐܲܝܟܼ ܡ̇ܢ ܕܲܐ̄ܚܪܹܢܵܐ ܗ̄ܘ̣ ܕܡܲܛܥܸܐ ܠܗܘܿܢ . ܘܡܲܓܲܪ ܪܘܼܚܹܗ ܥܲܠ ܚܲܤܝܼܪܘܼܬܼ ܪܸܥܝܵܢܗܘܿܢ ܕܲܒܼܢܲܝ̈ܢܵܫܵܐ : ܘܥܲܠ pb. 106 ܒܝܼܫܘܼܬܹܗ ܕܲܕܼܠܵܐ ܤܵܟܼܵܐ ܕܐܲܟܹ̇ܠܩܲܪܨܵܐ ܕܲܠܘܵܬܼܗܘܿܢ . ܗܵܘ̇ ܕܗܵܢܵܐ ܟ̱ܠܹܗ ܝܲܨܪܵܐ ܩܢܸܐ : ܐܲܝܟܼ ܕܲܠܟܼܠ ܢܲܤܛܸܐ ܘܲܠܟܼܠ ܢܸܥܒܸܿܕܼ ܕܲܠܩܘܼܒܼܠܵܐ ܕܐܲܠܵܗܵܐ . ܘܐܲܝܟܼ ܕܡܸܢܹܗ ܢܸܬܼܥܛܸܐ ܟ̱ܠܹܗ ܓܸܢܤܲܢ : ܡ̣ܢ ܒܠܲܝ ܕܐܲܝܬܿ ܠܹܗ ܐ̄ܢܵܫ ܕܢܸܗܘܸܐ ܒܲܥܵܝܵܐ ܚܠܵܦܵܘܗܝ . ܘܡܸܛܠ ܕܲܠܗܵܕܹܐ ܟ̱ܠܵܗ̇ ܒܝܼܫܘܼܬܼܵܐ ܪܹܫܝܵܬܼܵܐ ܚܵܘܝܼ ܤܵܛܵܢܵܐ : ܟܲܕܼ ܐܵܦܠܵܐ ܚܕܼܵܐ ܥܸܠܬܼܵܐ ܕܒܼܝܼܫܬܐ ܩܢܸܐ ܗ̄ܘ̣ܵܐ : ܒܗܵܕܹܐ ܟ̱ܠܵܗ̇ ܒܝܼܫܘܼܬܼܵܐ : ܐܸܬܼܚܵܘܝܲܬ̤ ܐܵܦ ܛܵܒܼܘܼܬܹܗ ܕܐܲܠܵܗܵܐ . ܘܚܵܘܝܼ ܠܛܵܒܼܘܼܬܹܗ ܠܵܐ ܡܸܬܼܡܲܠܠܵܢܝܼܬܼܵܐ : ܟܲܕܼ ܓܵܘܢܵܐܝܼܬܼ ܥ̣ܒܲܕܼ ܛܵܒܼ̈ܬܹܗ ܠܘܵܬܼ ܟܠܗܘܿܢ ܒܢܲܝ̈ܢܵܫܵܐ : ܕܡܸܛܠ ܪܹܫܝܘܼܬܼܵܗ̇ ܕܡܸܬܼܢܲܚܬܵܢܘܼܬܹܗ : ܕܲܠܗܵܢܵܐ ܕܗܵܢܵܐ ܟ̱ܠܹܗ ܚܛ̣ܵܐ : ܐܸܬ݂ܼܵܐ ܗ̄ܘ̣ܵܐ ܒܫܝܼܛܘܼܬܼܵܐ ܘܲܒܲܨܥܪܵܐ ܘܲܒܼܚܲܠܵܫܘܼܬܼܵܐ : ܘܠܵܐ ܐܸܨܛܲܡܥܲܪ ܒܨܲܥܪܵܐ ܕܥܲܠ ܐܲܦܲܝ̈ ܝܘܼܬܼܪܵܢܵܐ . ܘܲܒܼܝܲܕܼ ܦܲܪܨܘܼܦܹܗ : ܦܲܪܨܘܿܦܵܐ ܕܝܼܠܹܗ ܕܗܵܘ̇ ܗܘ̤ܵܐ . ܘܗܵܘ̇ ܕܐܲܠܵܗܵܐ : ܟܲܕܼ ܡܡܲܠܸܐ ܗ̄ܘ̣ܵܐ ܟܠܗܹܝܢ ܕܐܲܠܵܗܵܐ : ܗܵܢܵܘ ܕܹܝܢ ܡܲܠܦܵܢܘܼܬܼܵܐ ܡܸܬܼܢܲܚܬܼܵܢܘܼܬܼܵܐ ܡܲܠܦܵܢܝܼܬܼܵܐ . ܠܡܲܠܦܵܢܘܼܬܼܵܐ ܓܹܝܪ ܕܡܲܟܿܝܼܟܼܘܼܬܼܵܐ : ܗܘ̤ܵܬܼ ܡܸܫܬܲܡܥܵܢܘܼܬܼܵܐ ܪܹܫܝܬܼܵܐ ܕܐ̄ܢܵܫܘܼܬܼܵܐ : ܗܵܝ̇ ܕܠܵܐ ܗ̄ܘ̣ܵܐ ܠܗܵܠܹܝܢ ܕܝܼܠܵܗ̇ ܒܵܥ̇ܝܵܐ ܗ̄ܘ̣ܵܬܼ : ܐܸܠܵܐ ܕܐܲܠܵܗܵܐ . ܘܲܠܚܲܕܼ ܪܸܥܝܵܢܵܐ ܐܸܬܼܚܲܝܲܕܼ : ܐܲܝܟܼ ܕܐܵܦܠܵܐ ܩܲܠܝܼܠ ܐܲܬܼܪܵܐ ܢܸܗܘܸܐ ܠܹܗ ܠܤܵܛܵܢܵܐ ܠܲܡܥܲܠܝܘܼܬܼܵܐ ܕܠܵܐ ܡܸܫܬܲܡܥܵܢܘܼܬܼܵܐ . ܘܡܸܛܠ ܕܦܲܚܑ̣ܫ ܗ̄ܘ̣ܵܐ ܒܲܠܚܘܿܕܼ ܡܵܘܬܵܐ : ܐܲܝܟܼ ܕܢܸܗܘܸܐ ܠܚܵܒܿܬܼܵܐ ܘܲܠܙܵܟܼܘܼܬܼܵܐ : ܒܵܬܲܪ ܟܠ ܡܸܕܸܡ ܤܲܝܒܿܪܹܗ ܐܵܦ ܠܗܵܢܵܐ . ܐܲܝܟܼ ܕܟܲܕܼ ܢܸܫܬܿܟܲܚ ܒܹܗ ܙܲܟܵܝܵܐ : ܓܡܝܼܪܵܐܝܼܬܼ ܢܒܲܛܠܝܼܘܗܝ . ܘܬܲܪܬܹܝܢ ܤ̣ܥܲܪ pb. 107 ܒܹܗ : ܕܚܲܝܒܹܗ ܠܤܵܛܵܢܵܐ : ܘܲܠܟܼܠܵܗ̇ ܡܲܤܒܿܪܵܢܘܼܬܼܵܐ ܕܠܵܐ ܡܸܫܬܲܡܥܵܢܘܼܬܼܵܐ ܐܲܪܝܼܡ ܡܸܢܹܗ . ܦ . ܥܲܠ ܗܵܝ̇ : ܕܟܲܕܼ ܙܟܼܵܐ ܡܫܝܼܚܵܐ : ܠܵܐ ܤܸܦܩܲܬ̤ ܠܹܗ ܙܵܟܼܘܼܬܹܗ . ܐܸܠܵܐ ܐܵܦ ܕܢܸܬܿܛܠܸܡ ܚܠܵܦܲܢ ܐܸܨܛܒܼܝܼ : ܕܒܲܛܠܘܼܡܹܝܗ ܕܲܚܠܵܦܲܝܢ ܬܒܲܥܬܼܵܐ ܢܸܤܲܒܼ . ܘܟܲܕܼ ܤܲܓܿܝܼ̈ܐܹܐ ܐܲܫܦܸܠ̣ܘ ܡ̣ܢ ܕܸܚܸܠܬܼܵܐ ܕܡܵܘܬܵܐ : ܗ̤ܘ ܥܕܲܡܵܐ ܠܡܵܘܬܵܐ ܤܲܝܒܲܪ . ܘܝܲܗ̣̄ܒܼ ܦܘܼܪܥܵܢܵܐ ܟܹܐܢܵܐ ܚܠܵܦܲܝܢ : ܒܗܵܝ̇ ܕܫܲܚ̱ܠܦܹܗ ܠܡܵܘܬܵܐ ܕܝܼܠܲܢ : ܒܡܵܘܬܵܐ ܗܵܘܙ̇ ܕܠܵܘ ܟܹܐܢܵܐܝܼܬܼ ܐܸܬܼ݂ܵܐ ܥܠܵܘܗܝ . ܡܸܛܠ ܗܵܢܵܐ : ܡ̣ܢ ܒܵܬܲܪ ܕܲܢܛܲܪ ܟܠܗܘܿܢ ܦܘܼ̈ܩܕܵܢܹܐ : ܕܢܸܗܘܸܐ ܙܲܟܵܝ ܡ̣ܢ ܡܵܘܬܵܐ : ܘܲܢܩܲܒܸܠ ܓܒܼܝܼܬܼܵܐ ܕܙܵܟܼܘܼܬܼܵܐ ܚܠܵܦܲܝܢ : ܘܬܼܘܼܒܼ ܩܲܒܸܿܠ̣ ܥܠܵܘܗܝ ܕܘܼܒܵܪܵܐ ܗܵܢܵܐ ܠܡܲܠܦܵܢܘܼܬܼܵܐ ܕܐܲܝܠܹܝܢ ܕܛܵܥܹ̇ܝܢ ܗ̄ܘ̣ܵܘ : ܘܡܝܼܬܼ ܥܲܠ ܐܲܦܲܝ̈ܢ ܐܲܝܟܼ ܕܥܲܠ ܐܲܦܲܝ̈ ܛܵܥܲܝ̈ܐ . ܘܐܲܝܬܿܝܹܗ ܠܲܡܨܲܥܬܼܵܐ ܠܡܵܘܬܵܐ : ܡܸܛܠ ܕܐܵܠܨܵܐ ܗ̄ܘ̣ܵܬܼ ܕܢܸܫܬܿܪܸܐ . ܐܵܦܠܵܐ ܓܹܝܪ ܐܲܗܡܝܼ ܗ̄ܘ̣ܵܐ ܡ̣ܢ ܗܵܝ̇ ܕܗ̤ܘ ܝܵܬܹܗ ܢܸܬܼܪ̱ܡܸܐ ܒܡܵܘܬܼܵܐ : ܒܕܲܩܢܸܐ ܗ̄ܘ̣ܵܐ ܤܲܒܼܪܵܐ ܕܲܫܪܵܝܹܗ . ܐܵܦ ܓܹܝܪ ܡܸܛܠ ܗܵܢܵܐ ܩܲܕܸܡ ܗ̄ܘ̣ܵܐ ܕܢܸܚܲܫ ܒܢܸܤ̈ܝܵܘܿܢܹܐ ܐ̄ܚܪ̈ܵܢܹܐ : ܘܠܵܐ ܗ̄ܘ̣ܵܐ ܕܲܢܡܘܼܬܼ ܥܵܘܠܐܝܼܬܼ : ܟܲܕܼ ܢܒܲܥܬܼܵܐ ܠܵܐ ܬܸܗܘܸܐ . ܕܒܹܗ ܒܗܵܢܵܐ ܤܲܒܼܪܵܐ ܩܢ̣ܵܐ ܐܵܦ ܡܸܫܬܲܡܥܵܢܘܼܬܼܵܐ ܘܚܘܼܒܵܐ ܕܠܵܐ ܡܫܘܼܚܬܼܵܐ : ܠܵܘ ܕܠܹܗ ܢܸܤܒܼܝܼܗ̇ ܠܙܵܟܼܘܼܬܼܵܐ : ܐܸܠܵܐ ܕܠܲܬܼܒܲܥܬܼܵܐ ܕܝܼܠܲܢ ܢܸܬܼܒܲܥ . ܘܠܵܘ ܥܲܠ ܐܲܦܲܝ̈ ܢܲܦܫܹܗ ܒܲܠܚܘܿܕܼ ܢܸܙܟܸܿܐ : ܐܸܠܵܐ ܥܲܠ ܐܲܦܲܝ̈ ܟܠܢܵܫ . ܕܐܝܟܲܢܵܐ ܕܚܵܘܒܿܬܹܗ pb. 108 ܕܐܵܕܼܵܡ ܠܟܼܠ ܒܚܵܘܒܿܬܼܵܐ ܐܲܦܝܼܡܲܬ̤ : ܗܵܟܲܢܵܐ ܐܵܦ ܙܵܟܼܘܼܬܹܗ ܕܗܵܢܵܐ ܠܟܼܠ ܙܲܟܿܝܲܬ̤ . ܦܐ . ܥܲܠ ܗܵܝ̇ : ܕܲܒܼܗܘܿܢ ܒܤܘܼܥܪ̈ܵܢܹܐ ܚ̣ܵܘܝܼ ܠܟܼܠ ܐܲܠܵܗܵܐ : ܕܲܒܼܡܲܤܲܒܼ ܒܐܲܦܹ̈ܐ ܠܘܵܬܼ ܗܵܝ̇ ܐ̄ܢܵܫܘܼܬܼܵܐ ܠܵܐ ܗܘ̤ܵܐ : ܒܗܵܝ̇ ܕܲܒܼܟܼܠܗܹܝܢ ܚܸܫܲܬ̤ . ܘܡ̣ܢ ܬܪ̈ܲܝܗܘܿܢ ܝܑܼܠܸܦ̣ܘ ܟܠܗܘܿܢ ܚܲܝ̈ܠܘܵܬܼܵܐ ܕܲܡܠܝܼܠܹ̈ܐ : ܕܠܲܝܬܿ ܡܲܤܲܒܼ ܒܐܲܦܹ̈ܐ ܠܘܵܬܼ ܐܲܠܵܗܵܐ : ܐܸܠܵܐ ܚܘܼܒܵܐ ܕܕܲܝܵܢܵܐ ܟܹܐܢܵܐ . ܕܡܸܛܠܵܬܹܗ ܙܟܲܬ̤ ܐ̄ܢܵܫܘܼܬܼܵܐ : ܘܐܸܬܼܚܲܝܲܒܼ ܤܵܛܵܢܵܐ . ܘܐܵܘܪܒܼܵܗ̇ ܐܲܠܵܗܵܐ ܠܙܵܟܼܘܼܬܹܗ : ܘܝܲܗ̣̄ܒܼ ܠܹܗ ܐܝܼܩܵܪܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܐܵܦ ܟܠܗܘܿܢ ܚܲܝܵܠ̈ܘܵܬܼܵܐ ܕܡܲܠܝܼ̈ܠܹܐ ܐܲܟܲܚ̄ܕܼ ܬܗܲܪܘ ܒܵܗ̇ ܒܙܵܟܼܘܼܬܹܗ : ܘܒܼܵܪܟܿܝܼܢ ܘܤܵܓܼܕܝܼܢ ܠܹܗ ܠܲܫܡܵܐ ܕܐܸܬܼܝܼܗܸܒܼ ܠܹܗ : ܕܟܹܐܢܵܐܝܼܬܼ ܐܸܬܼܝܼܗܸܒܼ . ܘܡܵܘܕܹܐ ܟܠ ܠܸܫܵܢ ܠܲܡܕܲܒܿܪܵܢܘܼܬܼܵܐ ܟܹܐܢܵܐ : ܕܥܲܠ ܐܲܦܲܝ̈ ܟܠ ܗܘ̤ܵܬܼ . ܕܒܼܵܗ̇ ܐܲܡ̣ܠܸܟܼ ܫܲܝܢܵܐ ܘܲܫܠܵܡܵܐ ܥܲܠ ܐܲܪܥܵܐ : ܗܵܘ̇ ܕܲܒܼܟܼܠ ܤܘܼܥܪ̈ܵܢܝܼܢ : ܒܲܦܝܵܤܵܐ ܩܲܪܸܒܼ ܐܸܢܘܿܢ ܘܠܵܘ ܒܲܩܛܝܼܪܵܐ . ܦܒ . ܕܡܸܛܠ ܡܵܢܵܐ ܩܲܒܸܿܠ̣ ܥܠܵܘܗܝ ܕܗ̤ܘ ܢܸܬܼܒܲܪܢܲܫ . ܘܗ̤ܘ ܐܲܠܵܗܵܐ ܓܲܡܪܵܗ̇ ܠܲܡܕܲܒܪܵܢܘܼܬܼܵܐ : ܘܠܵܐ ܗ̄ܘ̣ܵܐ ܒܝܲܕܼ ܐ̄ܚܪܹܢܵܐ : ܕܠܵܐ ܟܲܕܼ ܒܫܝܼܛܘܼܬܼܵܐ ܘܒܲܡܚܝܼܠܘܼܬܼܵܐ ܕܐܲܝܟܼ ܗܵܕܹܐ ܢܸܗܘܸܐ : ܨܥܝܼܪܵܐ ܢܸܬܼܚܫܸܒܼ ܦܘܼܩܕܵܢܹܗ : ܘܬܼܘܼܒܼ ܡܸܢܕܪܹܫ ܢܸܬܿܬܿܥܝܼܪ ܥܠܵܘܗܝ ܕܒܲܪܢܵܫܵܐ ܚܤܵܡܵܐ . ܐܸܠܵܐ ܗ̤ܘ ܒܝܵܬܹܗ ܩܲܒܿܠܹܗ : ܗܵܘ̇ pb. 109 ܕܡܸܫܟܲܚ ܠܲܡܤܲܝܒܵܪܘܼ ܟܠܡܸܕܸܡ . ܘܐܲܝܼܩ̣ ܠܹܗ ܤܵܗ̈ܕܹܐ ܕܡܘܼܟܵܟܼܵܐ ܕܐ̄̇ܢܵܫܘܼܬܹܗ : ܡܲܠܲܐܟܹ̈ܐ ܕܲܡܚܲܝܠܝܼܢ ܗ̄ܘ̣ܵܘ ܠܹܗ : ܕܠܵܐ ܐ̄ܢܵܫ ܢܹܐܡܲܪ ܕܠܵܐ ܚܵܫܘܿܫܵܐܝܼܬܼ ܚܵܐ̇ܫܵܐ ܗ̄ܘ̣ܵܬܼ : ܡܸܛܠ ܕܗ̤ܘ ܡܚܲܝܸܠ ܗ̄ܘ̣ܵܐ ܠܵܗ̇ ܕܠܵܐ ܬܸܚܲܫ : ܘܡܸܛܠ ܗܵܕܹܐ ܠܲܝܬܿ ܠܵܗ̇ ܥܸܠܬܼܵܐ ܕܒܼܵܗ̇ ܠܵܐ ܬܸܫܬܿܡܲܥ . ܟܠ ܐܲܝܢܵܐ ܓܹܝܪ : ܕܡܸܫܟܿܚܵܐ ܗ̄ܘ̣ܵܬܼ ܕܲܒܼܦܘܼܠܵܓܼܵܐ ܬܸܬܼܪܢܸܐ ܐܵܘ ܬܸܬܼܐܡܲܪ ܥܠܵܘܗܝ : ܘܐܲܝܠܹܝܢ ܕܝ̇ܕܲܥ̇ ܕܐܵܡ̇ܪܝܼܢ ܥܠܵܘܗܝ : ܐܵܦܸܢ ܗܸܢ̣ܘܿܢ ܠܵܐ ܡܸܫܟܿܚܝܼܢ ܗ̄ܘ̣ܵܘ ܕܢܹܐܡܪܘܼܢ : ܐܵܘ ܡܸܛܠ ܕܕܼܵܚ̇ܠܝܼܢ ܗ̄ܘ̣ܵܘ : ܐܵܘ ܡܸܛܠ ܕܡܸܫܐܲܡܥܝܼܢ ܗ̄ܘ̣ܵܘ : ܠܟܼܠܗܹܝܢ ܤܵܥܲܪ ܗ̄ܘ̣ܵܐ : ܕܐܵܦܠܵܐ ܚܕܼܵܐ ܥܸܠܬܼܵܐ ܕܦܘܼܠܵܓܼܵܐ ܢܲܪܦܸܐ . ܠܵܐ ܓܹܝܪ ܡܦܵܤܝܼܢ ܗ̄ܘ̣ܵܘ ܒܐ̄ܪܵܙܵܐ ܗܵܢܵܐ . ܡܛܲܫܲܝ ܗ̄ܘ̣ܵܐ ܕܹܝܢ ܐܵܦ ܡ̣ܢ ܪܹ̈ܫܹܐ ܘܫܲܠܝܼܛܵܢܹ̈ܐ : ܘܡ̣ܢ ܟܠܗܘܿܢ ܚܲܝ̈ܠܵܘܵܬܼܵܐ : ܘܐܸܬܼܓܿܠܝܼ ܠܗܘܿܢ ܐܲܝܟܼ ܕܒܼܝܼܕܲܥܬܼܵܐ . ܘܡܵܘܕܹܝܢ ܟܠܗܘܿܢ : ܒܵܬܲܪ ܫܪܵܝܵܐ ܗܵܢܵܐ : ܠܚܘܼܫܵܒܼܵܐ ܗܵܘ̇ ܕܲܫ̣ܪܵܐ ܟܠ ܚܘܼܫܸܒܼ̈ܝܼܢ ܘܙܲܟܿܝܼ ܐܸܢܘܿܢ . ܘܚ̣ܵܘܝܼ ܠܡܸܬܼܒܲܪܢܫܵܢܘܼܬܹܗ : ܕܲܡܒܪܵܢܘܼܬܼܵܐ ܕܓܼܵܘܵܐ ܐܝܼܬܹܝܗ̇ : ܠܟܼܠܗܘܿܢ ܐܲܝܠܹܝܢ ܕܐܸܫܬܿܘܝܼܘ ܥܲܡܹܗ ܒܚܲܕܼ ܪܸܥܝܵܢܵܐ ܘܲܒܼܚܲܕܼ ܦܝܵܤܵܐ : ܕܢܸܵܗܘܘܿܢ ܠܘܼܩܒܲܠ ܒܥܸܠܕܒܼܵܒܼܵܐ ܕܟܼܠܗܘܿܢ : ܗܵܘ̇ ܕܕܚܩܹܗ ܘܒܲܛܸܠ̣ ܫܘܼܠܛܵܢܹܗ : ܘܠܲܝܬܿ ܠܹܗ ܡܸܟܹܿܝܠ ܐܲܬܼܪܵܐ ܠܡܲܛܥܝܵܢܘܼܬܹܗ ܘܠܲܚܤܵܡܹܗ . ܦܓ . ܕܡܸܛܠ ܐܲܝܕܼܵܐ ܥܸܠܬܼܵܐ : ܟܲܕܼ ܐܸܬܼܚܲܝܲܒܼ ܘܐܸܬܼܟܿܤܸܣ ܤܵܛܵܢܵܐ ܕܐܝܼܬܼܵܘܗܝ ܒܥܸܠܕܒܼܵܒܼܵܐ ܕܟܼܠ : ܠܵܐ ܐܵܘܒܿܕܹܗ : ܐܸܠܵܐ ܫܲܒܼܩܹܗ ܕܬܘܼܒܼ ܢܸܥܒܲܕܼ . pb. 110 ܡܩܵܘܸܐ ܕܹܝܢ ܟܲܕܼ ܡܲܛܥܸܐ : ܐܲܝܟܼ ܕܲܠܚܘܼܝܵܒܼܵܐ ܓܲܠܝܵܐ ܕܝܼܠܹܗ : ܘܕܲܐܝܠܹܝܢ ܕܡܸܬܿܛܦܝܼܣܝܼܢ ܠܹܗ . ܒܲܕ ܠܲܝܬܿ ܬܘܼܒܼ ܚܲܝܠܵܐ ܕܐܲܝܟܼ ܗܵܢܵܐ ܠܡܲܛܥܝܵܢܘܼܬܹܗ : ܘܥܲܠ ܐܲܦܲܝ̈ ܙܵܟܼܘܼܬܼܵܐ ܕܐܲܝܠܹܝܢ ܕܠܵܐ ܡܸܬܿܟܦܝܼܤܝܼܢ ܠܹܗ . ܠܵܐ ܠܲܡ ܓܹܝܪ ܐ̄ܢܵܫ ܡܸܬܼܟܲܠܲܠ : ܐܸܢ ܢܵܡܘܿܤܵܐܝܼܬܼ ܠܵܐ ܡܸܬܼܟܲܐܲܫ . ܡܸܛܸܠ ܗܵܢܵܐ ܩ̣ܵܘܝܼ ܒܕܼܘܼܒܵܪܵܐ ܡܫܝܼܚܵܐ : ܡ̣ܢ ܒܵܬܲܪ ܙܵܟܼܘܼܬܼܵܐ ܘܡ̣ܢ ܒܵܬܲܪ ܒܘܼܛܵܠܹܗ ܕܡܵܘܬܵܐ : ܕܘܼܒܵܪܵܐ ܗܵܘ̇ ܕܐܸܬܼܒܲܛܲܠ ܒܲܡܫܝܼܚܵܐ : ܕܐܵܦ ܐܲܝܠܹܝܢ ܕܒܲܡܫܝܼܚܵܐ ܐܸܢܘܿܢ : ܒܲܕܼܡܘܼܬܹܗ ܕܲܡܫܝܼܚܵܐ ܢܸܬܿܕܲܒܪܘܼܢ . ܠܵܘ ܒܲܠܚܘܿܕܼ ܒܛܲܝܒܿܘܼܬܼܵܐ ܕܲܩܝܵܡܬܼܵܐ : ܐܸܠܵܐ ܐܵܦ ܒܲܥܒܼܵܕܹ̈ܐ ܕܕܼܘܼܒܵܪܹ̈ܐ ܕܟܼܠ ܚܲܕܼ ܚܲܕܼ ܡܸܢܗܘܿܢ . ܗܵܝ̇ ܓܹܝܪ : ܕܓܼܵܘܵܐ ܐܝܼܬܹܝܗ̇ . ܗܵܕܹܐ ܕܹܝܢ : ܕܟܼܠ ܚܲܕܼ ܚܲܕܼ ܡܸܢܗܘܿܢ . ܘܐܲܝܟܼ ܕܠܵܐ ܬܸܤܬܿܒܲܪ : ܕܬܼܘܼܩܵܢܵܐ ܗ̄ܘ̣ ܝܑܼܚܝܼܕܼܵܝ̇ܐ ܘܲܦܪܝܼܫܵܐ ܕܲܟܼܝܵܢܹܗ ܕܲܡܫܝܼܚܵܐ : ܕܐܸܬܿܬܲܩܲܢ ܕܲܕܼܠܵܐ ܚܛܵܗ̈ܝܼܢ ܢܸܗܘܸܐ : ܘܡܸܛܠ ܗܵܕܹܐ ܙܟܼܵܐ . ܟܲܥܒܸܕܼ ܕܡ̣ܢ ܪܸ̈ܒܿܘܲܬܼܵܐ ܕܤܲܓܿܝܼ̈ܐܹܐ ܢܸܙܕܟܸܐ ܒܕܼܘܼܒܵܪܵܐ ܕܒܡܫܝܼܚܵܐ ܒܹܗ ܒܲܟܼܝܵܢܵܐ ܕܝܼܠܲܢ : ܡ̣ܢ ܗܵܢ̇ܘܿܢ ܕܦܘܼܩ̈ܕܵܢܹܐ ܚܲܬܿܝܼ̈ܬܹܐ ܢܵܛ̇ܪܝܼܢ . ܐܲܝܟܲܢܵܐ ܕܲܠܦܘܼܬܼ ܢܵܡܘܿܤܵܐ ܒܨܝܼܪ ܩܲܠܝܼܠ : ܕܘܼܒܵܪܵܐ ܕܠܵܐ ܓܫܝܼ̈ܡܹܐ ܡܸܬܿܕܲܒܿܪܝܼܢ ܒܦܲܓܼܪܵܐ . ܘܒܼܐܘܼܠܨܵܢܹ̈ܐ ܘܒܲܡܥܝܼ̈ܩܵܢܝܵܬܼܵܐ : ܘܲܒܼܠܵܗ̇ ܚܲܠܵܫܘܼܬܼܵܐ ܡܤܲܝܒܿܪܝܼܢ ܠܚܘܼܬܼܚܵܬܼܵܘ̈ܗܝ ܕܲܟܼܝܵܢܵܐ ܘܲܠܙܵܘܥܵܘ̈ܗܝ ܥܲܡ ܚܹܐܦܹ̈ܐ ܕܡ̣ܢ ܠܒܲܪ . ܘܗܵܟܲܢܵܐ ܒܟܼܠܗܘܿܢ ܙܟܼܵܘ : ܐܲܝܟܼ ܕܬܲܪܒܿܝܼܬܼܵܐ ܕܚܵܘܒܿܬܹܗ ܕܤܵܛܵܢܵܐ ܬܸܗܘܸܐ ܬܲܪܒܿܝܼܬܼܗܘܿܢ ܕܦܘܼܩ̈ܕܵܢܹܐ : ܗܵܘ̇ ܕܤܵܒܲܪ ܗ̄ܘ̣ܵܐ ܕܲܒܼܕܼܘܼܒܵܪܵܐ ܚܲܬܿܝܼܬܼܵܐ ܤܲܓܿܝܼ ܗܵܘ̇ܝܵܐ ܦܫܝܼܩܵܐ ܡܲܦܘܼܠܬܿܗܘܿܢ ܕܲܒܼܢܲܝ̈ܢܵܫܵܐ . pb. 111 ܦܕ . ܕܡܸܛܠ ܐܲܝܕܵܐ ܥܸܠܬܼܵܐ : ܠܗܵܕܹܐ ܟ̱ܠܵܗ̇ ܪܵܡܘܼܬܼܵܐ ܐܸܬܼ݂ܵܐ ܤܵܛܵܢܵܐ : ܕܲܒܼܓܸܠܝܵܐ ܠܘܼܩܒܲܠ ܐܲܠܵܗܵܐ ܬܩܘܼܡ : ܘܢܲܫܘܸܐ ܢܲܦܫܹܗ ܥܲܡ ܐܲܠܵܗܵܐ . ܘܡܸܛܠ ܗܵܢܵܐ : ܕܟܲܕܼ ܡܲܪܗܸܛ ܠܟܼܵܐ ܘܲܠܟܼܵܐ : ܗܘ̤ܵܬܼ ܚܵܘܒܿܬܹܗ ܪܲܒܿܬܼܵܐ . ܘܡܸܟܲܝܠ ܡ̣ܢ ܗܵܕܹܐ ܡܪܲܒܸܐ ܠܵܗ̇ ܠܒܼܝܼܫܘܼܬܹܗ ܘܓܼܵܠܹ̇ܐ ܠܵܗ̇ : ܘܡܲܦܸܩ ܠܵܗ̇ ܠܓܼܘܼܡܕܵܐ ܕܠܵܐ ܡܫܝܼܚܵܐ : ܕܲܢܩܘܼܡ ܓܲܠܝܵܐܝܼܬܼ ܠܘܼܩܒܲܠ ܐܲܠܵܗܵܐ : ܘܢܸܥܒܸܿܕܼ ܢܲܦܫܹܗ ܦܸܚܡܵܐ ܕܐܲܠܵܗܵܐ : ܘܡܸܬܿܕܲܡܸܐ ܒܡܸܬܼܪܢܫܵܢܘܼܬܹܗ . ܠܵܘ ܟܲܕܼ ܒܝܲܕܼ ܡܸܕܸܡ ܐܵܘ ܡ̣ܢ ܡܸܕܸܡ ܡܲܛܥܸܐ : ܐܸܠܵܐ ܒܦܲܪܨܘܿܦܵܐ ܕܝܼܠܹܗ ܘܲܒܼܡܲܛܥܝܵܢܘܼܬܼܵܐ ܥܸܠܵܝܬܼܵܐ . ܘܡܸܛܠ ܕܲܡܫܝܼܚܵܐ ܠܡܲܛܥܝܵܢܘܼܬܼܵܐ ܕܒܲܐܠܵܗܲܝ̈ܗܘܿܢ ܘܲܒܼܚܲܪ̈ܫܲܝܗܘܿܢ ܫ̣ܪܵܐ ܗ̄ܘ̣ܵܐ : ܐܵܦ ܗܘ̤ ܠܗܵܠܹܝܢ ܕܝܼܠܹܗ ܫܵܪܹܐ : ܟܲܕܼ ܡܲܛܥܸܐ . ܕܲܠܗܵܠܹܝܢ ܕܐܲܠܵܗܹ̈ܐ ܘܕܚ̈ܠܵܬܼܵܐ ܘܲܕܼܚܲܪ̈ܫܹܐ ܘܕܲܐ̄ܚܪ̈ܵܢܝܵܬܼܵܐ : ܐܲܝܠܹܝܢ ܕܗ̤ܘ ܐܝܼܬܼܵܘܗܝ ܠܗܹܝܢ ܡܕܲܒܿܪܵܢܵܐ : ܡܸܛܠ ܕܢܸܥܒܸܿܕܼ ܢܲܦܫܹܗ ܪܲܒܵܐ : ܠܟܼܠܗܹܝܢ ܬܚܹܝܬܼ ܦܲܪܨܘܿܦܵܐ ܕܝܼܠܹܗ ܥܵܒܼ̇ܕܼ : ܐܲܝܟܼ ܕܢܸܤܬܿܒܲܪ ܕܗ̤ܘ ܠܚܘܿܕ ܐܝܼܬܼܵܘܗܝ ܐܲܠܵܗܵܐ . ܡܸܬܼܚܲܫܲܚ ܓܹܝܪ ܒܒܲܪܢܵܫܵܐ ܐܲܝܟܼ ܕܒܼܐܘܼܪܓܵܢܘܿܢ : ܗܵܘ̇ ܕܢܵܬܼܦܹܗ ܘܢܲܓܼܕܹܗ ܠܒܼܝܼܫܵܬܐ ܕܠܵܐ ܡܸܬܼܡܲܫܚܵܐ . ܡܫܵܘܬܸܦ ܠܹܗ ܐܵܦ ܠܒܲܪܢܵܫܵܐ ܒܲܓܼܠܝܼܙܘܼܬܼ ܝܑܼܕܲܥܬܼܵܐ ܐܲܠܵܗܥܵܝܬܼܵܐ : ܐܲܝܟܼ ܕܲܡܥܵܕܹܝܼܬ ܠܡܸܤܥܲܪ ܒܥܸܠܕܒܼܵܒܹ̈ܐ . ܘܡ̣ܢ ܐܵܢܲܢܩܹܐ ܘܡ̣ܢ ܪܘܼܓܼܙܹܗ ܗܵܠܹܝܢ ܤܵܥܲ݁ܪ : ܕܲܓܼܡܝܼܪܵܐܝܼܬܼ ܡܸܫܬܲܪ̈ܝܵܢ ܘܒܲܛ̈ܠܵܢ ܥܲܡ ܟ̱ܠܵܗ̇ ܪܹܫܵܢܘܼܬܹܗ . ܘܡܵܐ ܕܲܢܤܲܒܼ ܫܘܼܠܵܡܵܐ : ܘܠܲܝܬܿ ܠܹܗ ܡܸܕܸܡ ܐ̄ܚܪܹܝܢ ܠܡܸܥܒܲܪ : ܕܲܢܩܵܘܸܐ pb. 112 ܠܹܗ ܕܢܹܐܫܘܿܕܼ ܟ̱ܠܵܗ̇ ܒܝܼܫܘܼܬܹܗ : ܘܲܕܼܢܸܬܼܓܿܠܸܐ ܠܟܼܠ ܕܠܘܼܩܒܲܠ ܒܵܪܘܿܝܹܗ ܐܲܩܪܸܒܼ ܚܠܵܦ ܕܥܲܒܼܕܹܗ : ܘܲܚܠܵܦ ܗܵܝ̇ ܕܚܲܝܠܵܐ ܕܐܲܝܟܼ ܗܵܢܵܐ ܝܲܗ̣̄ܒܼ ܠܹܗ : ܘܲܚܠܵܦ ܕܐܲܪܦܝܹܗ ܕܢܸܬܼܚܲܫܲܚ ܒܚܝܠܹܗ : ܘܟܲܕܼ ܡܲܩܪܸܒܼ ܗ̄ܘ̣ܵܐ ܒܗܵܠܹܝܢ ܟܠܗܹܝܢ ܤܲܝܒܲܪܹܗ . ܡܟܲܢܸܫ ܠܗܹܝܢ ܠܟܼܠܗܹܝܢ ܐܲܝܠܹܝܢ ܕܥܵܩܪ̈ܢ ܘܲܡܒܲܛ̈ܠܵܢ ܠܲܛܪܘܼܢܘܼܬܹܗ . ܠܲܝܬܿ ܠܹܗ ܓܹܝܪ ܢܸܟܼܠܵܐ ܡܸܟܹܝܠ ܕܢܸܬܼܢܟܸܠ ܥܲܠ ܓܒܲܝ̈ܐ ܕܐܲܠܵܗܵܐ : ܒܲܕܼ ܟܠܗܹܝܢ ܒܟܼܠܗܹܝܢ ܐܸܫܬܲܡܠܝܼ : ܘܡܲܛܥܝܵܢܘܼܬܹܗ ܘܲܙܗܝܼܪܘܼܬܼ ܦܘܼܩ̈ܕܵܢܹܐ . ܘܲܒܼܟܼܠ ܐܸܙܕܟܼܝ : ܒܛܘܼܫܝܵܐ ܘܲܒܼܛܸܠܝܵܐ : ܘܲܦܝܵܤܵܘ̈ܗܝ ܘܲܩܛܝܼܪܹܗ ܟ̱ܠܹܗ : ܕܒܹܗ ܐܸܬܼܚܲܫܲܚ ܗ̄ܘ̣ܵܐ ܒܲܡܚܝܼܠܘܼܬܼܵܐ ܘܲܒܼܡܘܼܟܵܟܼܵܐ ܕܦܲܚܼܪܵܐ . ܘܒܲܕܼܡܘܼܬܼ ܗܵܝ̇ ܕܲܤ̣ܥܲܪ ܨܹܝܕܼ ܡܫܝܼܚܵܐ : ܤ̣ܥܲܪ ܗ̄ܘ̣ܵܐ ܐܵܦ ܨܹܝܕܼ ܩܲܕܝܼ̈ܫܹܐ : ܐܲܝܟܼ ܕܲܒܼܟܼܠ ܦܘܼܪ̈ܤܝܼܢ ܒܐܘܼ̈ܠܨܵܢܹܐ ܩܫܲܝ̈ܵܐ ܢܲܪܡܸܐ ܐܸܢܘܿܢ . ܗܵܢ̇ܘܿܢ ܕܹܝܢ : ܒܗܵܠܹܝܢ ܠܵܐ ܐܸܙܕܟܼܝܼܘ . ܗ̤ܘ ܕܹܝܢ ܒܗܵܝ̇ ܕܠܵܐ : ܟܲܕܼ ܡ̣ܢ ܡܫܝܼܚܵܐ ܐܸܙܕܟܼܝܼ : ܦܵܫ̣ ܡ̣ܢ ܕܝܼܠܹܗ . ܘܠܵܐ ܬܘܼܒܼ : ܟܲܕܼ ܡ̣ܢ ܩܲܕܝܼ̈ܫܹܐ ܐܸܬܼܚܲܝܲܒܼ : ܫܵܪܹܐ ܠܵܗ̇ ܡܫܝܼܚܵܐ ܠܪܹܫܢܘܼܬܹܗ : ܒܡܵܘܬܵܐ ܗܵܘ̇ ܕܥܵܘܠܵܐܝܼܬܼ ܐܸܬܼ݂ܵܐ ܥܠܵܘܗܝ : ܘܲܓܼܡܝܼܪܵܐܝܼܬܼ ܡܸܬܼܒܲܛܠܵܐ ܒܡܵܘܬܿܗܘܿܢ ܕܩܲܕܝܼ̈ܫܹܐ : ܗܵܘ̇ ܕܲܒܼܓܼܘܼܡܪܵܐ ܘܠܵܐ ܗ̄ܘ̣ܵܐ ܒܘܵܠܝܼܬܼܵܐ ܐܲܝܬܿܝܼ ܥܠܲܝܗܘܿܢ . ܘܡܲܥܸܠ ܠܹܗ ܬܚܹܝܬܼ ܕܝܼܢܵܐ ܟܹܐܢܵܐ ܥܲܠ ܐܲܦܲܝ̈ ܐܲܝܠܹܝܢ ܕܥܵܘܵܠܵܐܝܼܬܼ ܐܵܠܹ̇ܨ ܗ̄ܘ̣ܵܐ ܘܡܸܬܼܟܲܬܲܫ ܠܡܵܘܒܵܕܼܘܼܬܲܢ : ܘܡܸܛܠ ܟܠܗܘܿܢ ܢܸܟܼܠܵܘ̈ܗܝ ܘܡܲܛܥܵܝܢܘܼܬܹܗ : ܘܟܼܠ ܐܵܕܼܫܵܐ ܕܲܟܼܦܘܼܪܝܹܗ ܕܲܒܼܛܲܝܒܿܘܼܬܼܵܐ : ܘܕܲܡܫܲܥܠܝܼܘܼܬܹܗ ܘܕܲܛܪܘܼܢܘܼܬܹܗ ܕܠܘܼܩܒܲܠ ܐܲܠܵܗܵܐ ܘܠܘܼܩܒܲܠ ܩܲܕܝܼܫܵܘ̈ܗܝ . ܙܲܒܼܢܵܐ ܓܹܝܪ ܟ̱ܠܹܗ pb. 113 ܕܡܲܓܲܪܲܬܼ ܪܘܼܚܹܗ ܕܐܲܠܵܗܵܐ ܠܡܸܬܿܬܵܘܝܵܢܘܼܬܼܵܐ ܐܸܬܼܝܼܗܸܒܼ : ܘܲܕܼܢܹܐܢܸܐ ܠܕܝܼܠܹܗ : ܘܢܸܕܲܥ ܤܲܟܼܠܘܼܬܹܗ ܘܡܲܪܵܚܘܼܬܹܗ ܕܥܲܠ ܠܵܐ ܡܸܬܼܡܲܨ̈ܝܵܢܝܵܬܼܵܐ . ܦܗ . ܕܐܲܝܠܹܝܢ ܚܘܼ̈ܫܵܒܹܐ ܐܸܬܼܚܲܫܲܒܼ ܤܵܛܵܢܵܐ ܠܘܼܩܒܲܠ ܐܲܠܵܗܵܐ . ܘܟܲܕܼ ܡܸܫܟܲܚ ܗ̄ܘ̣ܵܐ ܕܚܵܫܘܿܫܵܐܝܼܬܼ ܢܥܝܼܩܝܼܘܗܝ ܘܲܢܫܲܢܹܝܘܗܝ ܠܘܵܬܼ ܬܒܲܥܬܼܵܐ : ܗܵܕܹܐ ܠܵܐ ܤ̣ܥܲܪ : ܐܸܠܵܐ ܫܲܒܼܩܹܗ ܕܢܸܬܼܚܲܫܲܚ ܒܚܸܡܬܹܗ ܐܲܝܟܲܢܵܐ ܕܨܵܒܹ̇ܐ . ܡܲܓܪ̈ܲܬܼ ܪܘܼܚܵܐ ܓܹܝܪ ܕܥܲܠ ܐܲܝܠܹܝܢ ܕܡ̣ܢ ܒܝܼܫܘܼܬܼܵܐ ܡܸܤܬܿܡܹܝܢ : ܬܲܪܒܿܝܼܬܼܵܐ ܕܒܼܝܼܫܘܼܬܼܗܘܿܢ ܤܵܥܪܵܐ . ܕܟܲܕܼ ܚܵܙܹ̇ܝܢ ܠܵܗ̇ ܘܚܲܬܿܝܼܬܼܵܐܝܼܬܼ ܡܦܵܤܝܼܢ ܒܵܗ̇ : ܐܲܝܟܼ ܐܲܝܠܹܝܢ ܕܠܵܐ ܚܵܙܹ̇ܝܢ ܠܵܗ̇ ܕܲܠܩܘܼܒܼܠܵܐ ܤܵܥ̇ܪܝܼܢ . ܠܲܝܬܿ ܠܵܗ̇ ܓܹܝܪ ܬܘܼܪܨܵܐ ܠܬܲܪܒܿܝܼܬܼܵܐ ܕܒܼܝܼܫܬܼܵܐ : ܕܐܲܝܠܹܝܢ ܕܲܠܘܵܬܼ ܕܲܠܩܘܼܒܼܠܵܐ ܕܵܒܼܪܝܼܢ ܐܨܒܼ̈ܘܵܬܼܵܐ . ܐܵܘ ܓܹܝܪ ܗܵܕܹܐ ܡܲܤܒܿܪܝܼܢ ܥܲܠ ܡܲܓܿܪܲܬܼ ܪܘܼܚܹܗ ܕܐܲܠܵܗܵܐ : ܕܡܸܛܠ ܕܠܵܐ ܡܸܫܟܲܚ ܕܲܒܼܚܲܫܹ̈ܐ ܢܲܪܡܸܐ ܐܸܢܘܿܢ : ܒܗܵܝ̇ ܕܲܟܼܝܵܢܵܐ ܠܵܐ ܡܵܝܘܿܬܼܵܐ ܩܢܹܝܢ . ܥܲܠ ܗܵܕܹܐ ܡܲܓܲܪ ܪܘܼܚܹܗ ܥܠܲܝܗܘܿܢ : ܘܡܸܛܠ ܗܵܕܹܐ ܤܵܥ̇ܪܝܼܢ ܐܲܝܠܹܝܢ ܕܕܲܠܩܘܼܒܼܠܝܼܢ ܠܐܲܠܵܗܵܐ . ܐܵܘ ܗܵܝ̇ : ܕܟܲܕܼ ܢܸܬܿܠܘܼܢ ܕܟܼܠ ܡܸܕܸܡ ܡܸܫܟܲܚ ܠܡܸܥܒܲܪ : ܤܵܥ̇ܪܝܼܢ ܗܸܢܘ̣ܿܢ ܕܲܠܩܘܼܒܼܠܵܐ ܕܨܒܼܝܵܢܹܗ : ܕܟܲܕܼ ܨܵܒܹ̇ܐ ܗ̤ܘ ܕܲܢܫܲܚܠܸܦ ܐܸܢܘܿܢ ܒܡܲܓܪܲܬܼ ܪܘܼܚܹܗ ܡ̣ܢ ܒܝܼܫܘܼܬܼܗܘܿܢ : ܡܸܛܠ ܕܗ̤ܘ ܗܵܕܹܐ ܨܵܒܹ̇ܐ : ܢܩܘܼܡܘܼܢ ܗܸܢܘܿܢ ܠܘܼܩܒܲܠ ܨܸܒܼܝܵܢܹܗ : ܒܗܵܝ̇ ܕܤܵܥ̇ܪܝܼܢ ܐܲܝܠܹܝܢ ܕܕܲܠܩܘܼܒܼܠܵܐ ܐܸܢܹܝܢ pb. 114 ܕܗܵܢܹܝܢ ܕܗ̤ܘ ܨܵܒܹ̇ܐ . ܒܲܕܼ ܠܵܐ ܒܵܥܹ̇ܝܢ ܕܢܸܗܘܸܐ ܠܗܘܿܢ ܡܸܢܹܗ ܦܘܼܪܩܵܢܵܐ : ܡܸܛܠ ܒܥܸܠܕܒܼܵܒܼܘܼܬܼܗܘܿܢ ܘܡܲܪܵܚܘܼܬܼܗܘܿܢ ܕܠܵܐ ܡܫܘܼܚܬܼܵܐ . ܐܸܠܵܐ ܡܲܡܪܝܼܢ ܠܹܗ ܝܲܬܿܝܼܪܵܐܝܼܬܼ : ܕܢܵܘܒܸܿܕܼ ܐܸܢܘܿܢ . ܒܗܵܝ̇ ܕܐܵܦܠܵܐ ܕܢܸܗܘܘܿܢ ܬܚܹܝܬܼ ܐܲܠܵܗܵܐ ܒܵܥܹ̇ܝܢ : ܘܠܵܐ ܕܢܸܚܘܿܢ . ܘܢܸܚܙܸܐ ܟܲܕܼ ܡܸܬܼܚܲܝܲܒܼ ܚܘܼܝܵܒܼܵܐ ܕܡ̣ܢ ܒܢܲܝ̈ܢܵܫܵܐ ܒܕܼܝܼܢܵܐ ܟܹܐܢܵܐ : ܐܸܡܲܬܼܝ ܕܐܵܦܠܵܐ ܚܲܕܼ ܡܲܦܲܩ ܒܪܘܼܚܵܐ ܐܵܘ ܩܛܓܼܪܵܢܘܼܬܼܵܐ ܐܝܼܬܼ ܠܹܗ . ܫܲܒܼܩܹܗ ܓܹܝܪ ܐܲܠܵܗܵܐ ܠܡܸܥܒܲܕܼ ܟܠ ܡܸܕܸܡ ܕܨܵܒܹ̇ܐ ܗ̄ܘ̣ܵܐ . ܐܲܝܟܼ ܕܠܵܐ ܬܸܗܘܸܐ ܐܵܦܸܢ ܚܕܼܵܐ ܥܸܠܬܼܵܐ ܠܫܘܼܘܙܵܒܹܗ . ܐܵܦܠܵܐ ܓܹܝܪ ܒܲܚܕܼܵܐ ܫܵܥܵܐ ܡܵܘܒܸܿܕܼ ܠܹܗ ܐܲܝܟܼ ܕܗ̤ܘ ܒܵܥܹ̇ܐ : ܐܵܦܠܵܐ ܬܘܼܒܼ ܕܠܵܐ ܚܘܼܝܵܒܼܵܐ ܡܲܪܦܸܐ ܠܹܗ . ܒܗܵܝ̇ ܓܹܝܪ ܕܠܵܐ ܐܲܪܦܝܼ ܠܹܗ ܐܵܦܠܵܐ ܚܕܼܵܐ ܥܸܠܬܼܵܐ ܕܫܘܼܒܼܩܵܢܵܐ : ܠܗܵܕܹܐ ܛܲܝܸܒܼ ܢܲܦܫܹܗ ܕܡ̣ܢ ܟܠ ܦܪܘܿܣ ܕܠܵܐ ܬܘܼܪܵܨܵܐ ܢܸܗܘܸܐ . ܐܲܝܢܵܐ ܗܵܟܹܝܠ ܕܒܲܚܤܵܡܵܐ ܘܲܒܼܪܸܚܡܲܬܼ ܪܹܫܵܢܘܼܬܼܵܐ ܐܲܚܝܼܕܼ : ܠܵܐ ܫܵܠܹ̇ܐ ܡ̣ܢ ܚܤܵܡܹܗ ܥܕܲܡܵܐ ܕܗܵܘܹ̇ܐ ܗܵܘ̇ ܡܸܕܸܡ ܕܡܸܬܼܚܲܤܲܡ ܐܲܝܟܼ ܨܒܼܝܵܢܹܗ : ܘܐܝܼܬܼܵܘܗܝ ܬܲܚܘܝܼܬܼܵܐ ܠܟܼܠܗܘܿܢ ܟܵܦܪ̈ܲܝ ܒܛܲܝܒܿܘܼܬܼܵܐ . ܠܹܗ ܓܹܝܪ ܘܲܠܟܼܠܗܘܿܢ ܐܲܝܠܹܝܢ ܕܒܲܕܼܡܘܼܬܹܗ ܢܦܲܠܘ ܒܟܼܘܼܪܗܵܢܵܐ ܗܵܢܵܐ : ܕܵܐܹ̇ܢ ܠܗܘܿܢ ܐܲܠܵܗܵܐ ܟܹܐܢܵܐܝܼܐܼ : ܘܲܡܒܲܚܸܢ ܠܗܘܿܢ : ܘܵܠܥܹܝܢ ܟܠ ܡܚܲܝܼܒܼ ܠܗܘܿܢ : ܘܲܒܼܫܲܠܡܘܼܬܼܵܐ ܕܓܼܵܘܵܐ ܡܸܤܬܿܢܹܝܢ . ܘܒܹܗ ܚܵܙܹ̇ܝܢ ܠܟܼܠܹܗ ܟܦܘܼܪܝܵܐ ܕܲܒܼܛܲܝܒܿܘܼܬܼܵܐ : ܘܲܠܟܼܠܵܗ̇ ܡܲܪܲܚܘܼܬܼܵܐ ܘܲܡܫܲܥܠܝܘܼܬܼܵܐ : ܘܲܠܟܼܠܗܘܿܢ ܦܘܼܪ̈ܤܹܐ : ܘܲܠܟܼܠܵܗ̇ ܕܲܓܵܠܘܼܬܼܵܐ : ܘܲܠܟܼܠܹܗ ܪܘܼܫܥܵܐ ܕܲܫܘܲܚ̣ ܘܲܪܒܼܵܐ ܘܐܸܫܬܲܡܠܝܼ : ܐܲܝܟܼ ܕܠܵܐ ܬܘܼܒܼ ܢܸܫܟܲܚ ܢܩܲܒܸܿܠ ܬܲܪܒܿܝܼܬܼܵܐ ܡܸܕܸܵܡ . ܦܘ . ܥܲܠ ܗܵܝ̇ : ܕܲܒܼܙܲܒܼܢܵܐ ܕܚܘܼܝܵܒܼܵܐ ܡ̣ܢ ܟܠ ܡܸܤܬܿܢܸܐ ܤܵܛܵܢܵܐ : pb. 115 ܘܐܵܦ ܡ̣ܢ ܐܲܝܠܹܢ ܕܕܝܼܠܹܗ ܐܵܢܘܿܢ : ܐܲܝܟܼ ܡ̇ܢ ܕܵܗܘ̤ܵܐ ܠܗܘܿܢ ܥܸܠܐܬܼܵܐ ܠܲܡܤܵܡ ܒܪܹܫܵܐ . ܡܸܛܠ ܗܵܕܹܐ ܐܸܬܼܝܼܗܸܒܼ ܠܹܗ ܗܵܢܵܐ ܟ̱ܠܹܗ ܙܲܒܼܢܵܐ ܕܡܲܚܓܿܪܲܬܼ ܪܘܼܚܵܐ : ܘܡܸܬܼܝܼܗܸܒܼ ܠܹܗ ܥܕܲܡܵܐ ܠܝܵܘܡܵܐ ܕܕܼܝܼܢܵܐ ܕܢܸܥܒܸܿܕܼ ܟܠܡܵܐ ܕܨܵܒܹ̇ܐ : ܕܠܵܐ ܬܸܫܬܿܒܸܩ ܠܹܗ ܥܸܠܬܼܵܐ ܕܡܫܟܲܚ ܗ̄ܘ̣ܵܐ ܠܡܸܤܥܲܪ ܒܵܗ̇ ܡܸܕܸܡ : ܐܸܠܵܐ ܐܸܬܼܝܼܗܸܒܼ ܠܹܗ ܙܲܒܼܢܵܐ ܕܡܲܓܿܪܲܬܼ ܪܘܼܚܵܐ ܘܲܕܼܫܘܼܠܛܵܢܵܐ . ܘܒܼܵܬܲܪ ܗܵܠܹܝܢ ܡܲܠܝܵܐܝܼܬܼ ܡܸܬܿܬܿܕܝܼܢ ܘܡܸܬܼܪܸܫ ܡ̣ܢ ܙܲܕܝܼ̈ܩܹܐ : ܥܲܡ ܟܠܗܘܿܢ ܐܲܝܠܹܝܢ ܕܥܲܡܹܗ ܐܸܫܬܵܘܬܲܦܘ ܒܲܛܪܘܼܢܘܼܬܼܵܐ . ܟܲܕܼ ܐܵܦ ܡ̣ܢ ܗܵܠܹܝܢ ܡܸܤܬܢܸܐ ܘܡܸܬܼܩܲܛܪܲܓܼ : ܐܲܝܟܼ ܐܲܝܢܵܐ ܕܥܸܠܵܬܼܵܐ ܕܚܘܼܝܵܒܼܵܐ ܗܘ̤ܵܐ ܠܗܘܿܢ . ܐܲܝܟܲܢܵܐ ܕܲܒܼܕܲܟܼܝܘܼܬܼܵܐ ܕܚܘܼܒܵܐ ܒܡܸܠܬܼܵܐ ܘܲܒܼܤܘܼܥܪ̈ܵܢܹܐ : ܟܠ ܢܸܪܚܲܡ ܠܐܲܠܵܗܵܐ ܐܲܝܟܼ ܛܵܒܼܵܐ ܘܟܹܐܢܵܐ : ܐܲܝܟܼ ܚܲܟܿܝܼܡܵܐ ܘܐܲܝܟܼ ܚܲܝܠܬܼܵܢܵܐ : ܘܐܲܝܟܼ ܥܵܒܼ̇ܘܿܕܼܵܐ ܘܐܲܝܟܼ ܐܲܠܵܗܵܐ . ܘܟܲܕܼ ܩܢܹܝܢ ܬܲܚܘܝܼܬܼܵܐ ܠܕܝܼܢܵܐ ܟܹܐܢܵܐ ܕܠܵܐ ܡܲܤܲܒܼ ܒܐܲܦܹ̈ܐ ܕܛܵܒܹ̈ܐ ܘܲܕܼܒܼܝܼ̈ܫܹܐ : ܘܵܠܝܵܐܝܼܬܼ ܢܹܐܠܦܘܼܢ ܟܠܗܘܿܢ ܚܲܝ̈ܠܵܘܵܬܼܵܐ ܕܲܡܠܝܼ̈ܠܹܐ ܠܒܼܘܼܚܵܢܵܐ ܕܲܡܠܝܼܠܘܼܬܼܵܐ ܕܛܵܒܼܬܼܵܐ ܘܲܕܼܒܼܝܼܫܵܬܼܵܐ . ܘܲܕܼܡܸܛܠ ܐܲܝܕܵܐ ܐܲܪܦܝܼ ܐܲܠܵܗܵܐ : ܕܐܲܝܟܼ ܨܒܼܝܵܢܹܗ ܟܠ ܐ̄ܢܵܫ ܢܸܓܼܒܹܿܐ ܠܹܗ : ܘܠܲܐܝܠܹܝܢ ܕܛܵܒܼ̈ܬܼܵܐ ܓܵܒܹ̇ܝܢ ܫܵܒܹ̇ܩ ܠܗܘܿܢ ܕܢܸܤܒܿܠܘܼܢ ܒܝܼ̈ܫܬܼܵܐ : ܘܠܲܐܝܠܹܝܢ ܕܕܲܠܩܘܼܒܼܠܵܐ ܕܗܵܠܹܝܢ ܓܒܼܵܘ ܘܡܲܩܪܒܼܝܼܢ ܠܘܼܩܒܲܠ ܨܒܼܝܵܢܹܗ . ܡܲܓܲܪ ܪܘܼܚܹܗ ܕܟܼܠ ܡܵܐ ܕܓܼܵܒܹ̇ܝܢ ܢܸܤܥܪܘܼܢ . ܘܲܒܼܗܵܢܵܐ ܙܢܵܐ pb. 116 ܡܸܬܼܡܬܲܚ ܕܘܼܒܵܪܵܐ ܕܥܵܠܡܵܐ ܗܵܢܵܐ : ܗܵܟܲܢܵܐ ܡܸܬܿܕܲܒܲܪ ܡ̣ܢ ܐܲܠܵܗܵܐ ܥܕܲܡܵܐ ܠܫܘܼܠܵܡܵܐ . ܦܙ . ܫܘܼܟܼܠܵܠܵܝܐ . ܘܒܲܬܲܪ ܗܵܠܹܝܢ : ܐܲܟܼܡܵܐ ܕܟܼܠܡܸܕܸܡ ܫܲܦܝܼܪܵܐܝܼܬܼ ܗܘ̤ܵܐ : ܗܵܘܹ̇ܝܢܲܢ ܒܒܼܘܼܤܵܡܵܐ ܕܲܠܥܵܠܲܡ : ܟܲܕܼ ܥܸܠܬܼܵܐ ܕܡܸܬܼܓܲܠܙܵܢܘܼܬܼܵܐ ܕܡܸܢܹܗ ܠܲܝܬܿ ܠܲܢ : ܘܠܵܐ ܬܘܼܒܼ ܤܢܝܼܩܝܼܢܲܢ ܥܲܠ ܝܘܼܠܦܵܢܵܐ . ܦܚ . ܥܲܠ ܗܵ̇ܝ : ܕܐܵܠ̇ܨܵܐ ܗ̄ܘ̣ܬܼ ܕܬܸܗܘܸܐ ܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢܹ̈ܐ : ܘܠܵܐ ܙܵܕܼܩܵܐ ܗ̄ܘ̣ܵܬܼ ܕܲܐ̄ܚܪܵܢܝܵܐܝܼܬܼ ܬܸܗܘܸܐ . ܡܸܛܠ ܗܵܟܹܝܠ ܗܵܠܹܝܢ ܘܕܲܝܟܼ ܗܵܠܹܝܢ ܥܸܠ̈ܠܵܬܼܵܐ : ܟܹܐܢܵܐܝܼܬܼ ܗܘ̤ܵܬܼ ܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ . ܐܲܠܵܗܵܐ ܫܲܪܝܼܪܵܐ ܒܲܟܼܝܵܢܵܐ : ܘܒܲܪܢܵܫܵܐ ܫܲܪܝܼܪܵܐ ܒܲܟܼܝܵܢܵܐ . ܠܵܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ ܚܕܼܵܐ ܡ̣ܢ ܗܵܠܹܝܢ : ܐܸܢ ܐܸܫܬܿܒܸܩ ܚܲܕܼ ܡ̣ܢ ܗܵܠܹܝܢ ܟܝܵܢܹ̈ܐ . ܐܸܠܘܼܠܵܐ ܗ̄ܘ̣ܵܐ ܐܲܠܵܗܵܐ ܐܸܬܼܒܲܪܢܲܫ : ܘܐܸܠܘܼܠܵܐ ܒܒܲܪܢܵܫܵܐ ܕܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ ܗ̄ܘ̣ܵܐ : ܐܲܝܟܼ ܕܲܒܼܡܲܛܥܝܵܢܘܼܬܼܵܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ . ܘܲܫܪܵܪܵܐ : ܕܡܸܠܵܘ̈ܗܝ ܕܤܵܛܵܢܵܐ ܗܵܘ̈ܝܵܢ ܗ̣̄ܘܲܝ̈ ܗܵܠܹܝܢ : ܕܲܡܫܝܼܚܵܐ ܕܡܲܤܠܵܝܘܼ ܐܲܤ̱ܠܝܵܗ̇ ܠܲܓܼܒܼܝܼܠܬܹܗ ܡ̣ܢ ܨܱܲܠܡܹܗ ܐܲܝܟܼ ܫܝܼܛܬܐ . ܡܸܛܠ ܗܵܢܵܐ : ܐܵܦܠܵܐ ܡܲܠܦܵܢܘܼܬܼܵܐ ܕܡܲܟܿܝܼܟܼܘܼܬܼܵܐ ܘܲܕܼܡܸܫܬܲܡܥܵܢܘܼܬܼܵܐ ܘܲܕܼܡܸܬܼܢܲܚܬܼܵܢܘܼܬܼܵܐ ܗܵܘ̇ܝܵܐ ܗ̄ܘ̣ܵܬܼ . ܕܗ̤ܘ ܐܝܼܬܼܵܘܗܝ ܦܸܚܡܵܐ ܘܲܕܼܡܘܼܬܼܵܐ ܕܐܲܠܵܗܵܐ : ܟܲܕܼ ܕܡܘܼܬܼܵܐ ܕܥܲܒܼܕܵܐ ܠܵܐ ܢܤܲܒܼ : ܕܒܲܕܼܡܘܼܬܼܵܐ ܢܸܫܬܿܟܲܚ ܐܲܝܟܼ ܒܲܪܢܵܫܵܐ : ܐܸܠܵܐ ܝܲܬܿܪܵܐܝܼܬܼ ܟܹܐܢܘܼܬܼܵܐ ܕܡܸܠܵܘ̈ܗܝ ܕܤܵܛܵܢܵܐ : ܕܡܸܛܠ pb. 117 ܕܲܚܙܵܝܗܝ ܗ̄ܘ̣ܵܐ ܕܲܒܼܨܝܼܪ ܒܲܟܼܝܵܢܹܗ ܡ̣ܢ ܨܲܠܡܵܐ ܘܲܕܼܡܘܼܬܼܵܐ ܕܐܝܼܩܵܪܵܐ ܕܐܲܠܵܗܵܐ : ܫܵܛܹܗ ܗ̄ܘ̣ܵܐ . ܘܟܼܠܗܘܿܢ ܡܲܠܲܐܟܹ̈ܐ : ܐܵܦܸܢ ܐܲܝܟܼ ܕܠܲܐܠܵܗܵܐ ܡܸܬܿܛܦܝܼܤܝܼܢ ܗ̄ܘ̣ܵܘ ܠܹܗ : ܘܠܵܐ ܡܸܫܟܿܚܝܼܢ ܗ̄ܘ̣ܵܘ ܕܢܲܡܪ̱ܚܘܼܢ ܠܡܹܐܡܲܪ ܠܩܘܼܒܼܠܹܗ . ܗ̤ܝ ܡܸܠܬܼܵܐ ܥܵܨ̇ܝܵܐ ܗ̄ܘ̣ܵܬܼ ܕܠܵܐ ܢܸܥܕܠܘܼܢܵܝܗܝ ܠܤܵܛܵܢܵܐ ܒܡܸܕܼܡ : ܐܲܝܟܼ ܐܲܝܢܵܐ ܕܒܼܚܲܫܵܐ ܕܠܵܐ ܙܵܕܹܩ ܐܸܬܼܪ̱ܡܝܼ ܠܗܵܕܹܐ : ܥܲܠ ܐܝܼܩܵܪܵܐ ܕܠܵܐ ܡܫܫܘܼܚܬܼܵܐ ܕܲܟܼܝܵܢܵܐ ܕܒܲܪܢܵܫܵܐ . ܐܵܦܸܢ ܒܗܵܕܹܐ ܐܸܬܼܥܕܲܠ : ܕܲܠܦܘܼܩܕܵܢܵܐ ܐܲܝܢܵܐ ܕܗ̤ܘ ܕܐܲܠܵܗܵܐ ܙܵܕܹܩ ܗ̄ܘ̣ܵܐ ܠܹܗ ܕܢܸܫܬܿܡܲܥ . ܘܡܸܛܠ ܕܚܲܫܵܐ ܗܵܢܵܐ ܐܝܼܬܼ ܗ̄ܘ̣ܵܐ ܒܢܲܦܫܗܘܿܢ : ܡܫܲܡܫܝܼܢ ܗ̄ܘ̣ܵܘ ܠܹܗ ܡܸܛܠ ܗܵܘ̇ ܕܲܦܩܲܕܼ ܐܸܢܘܿܢ : ܘܠܵܘ ܒܨܒܼܝܵܢܵܐ ܛܵܒܼܵܐ . ܦܛ . ܥܲܠ ܗܵܝ̇ : ܕܐܵܦܠܵܐ ܐܸܢ ܒܐܸܤܟܹܡܵܐ ܕܒܲܪܢܵܫܵܐ : ܘܠܵܘ ܒܲܟܼܝܵܢܵܐ ܕܒܲܪܢܵܫܵܐ ܗ̄ܘ̣ܵܐ : ܡܸܬܼܩܲܝܡܵܐ ܗ̄ܘ̣ܵܬܼ ܡܸܠܬܼܵܐ ܕܡܸܬܼܒܲܪܢܵܫܵܢܘܼܬܼܵܐ . ܘܐܵܦܸܢ ܢܸܬܸܿܠ ܐ̄ܢܵܫ ܕܒܸܐܤܟܹܡܵܐ ܕܒܲܪܢܵܫܵܐ : ܠܵܐ ܕܹܝܢ ܒܲܟܼܝܵܢܵܐ ܕܒܲܪܢܵܫܵܐ ܐܸܬܼܒܲܪܢܵܫ : ܗ̤ܝ ܟܲܕܼ ܗ̤ܝ ܡܸܤܬܲܠܝܵܢܘܼܬܼܵܐ ܕܲܟܼܝܵܢܵܐ ܐ̄ܢܵܫܵܝܵܐ ܐܵܡܲ݁ܪ . ܨ . ܥܲܠ ܗܵܝ̇ : ܕܐܵܦܠܵܐ ܐܸܢ ܢܫܲܚܠܸܦ ܟܝܵܢܵܐ ܕܝܼܠܹܗ ܠܲܟܼܝܵܢܵܐ ܕܒܲܢܵܫܵܐ : ܡܸܬܼܩܲܝܡܵܐ ܗ̄ܘ̣ܵܬܼ ܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܘܐܵܦܸܢ ܫܲܚܠܸܦ ܠܐܘܼܤܝܼܵܐ ܕܝܼܠܹܗ ܠܐܘܼܤܝܼܵܐ ܕܒܲܪܢܵܫܵܐ : ܡܸܬܼܚܲܙܝܵܐ ܕܡܲܤܠܵܝܘܼ ܐܲܤܠ̱ܝܹܗ ܠܲܟܼܝܵܢܵܐ ܕܒܲܪܢܵܫܵܐ . ܒܗܵܝ̇ ܕܒܼܐܘܼܤܝܼܵܐ ܕܝܼܠܹܗ ܗܘ̤ܵܐ : ܘܠܵܘ ܒܐܘܼܤܝܼܵܐ ܕܒܲܪܢܵܫܵܐ . ܠܵܘ ܓܹܝܪ ܡ̣ܢ ܐܲܪܥܵܐ : ܐܸܠܵܐ ܡ̣ܢ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܐܝܼܬܹܝܗ̇ ܠܹܗ ܐܘܼܤܝܼܵܐ ܗܵܕܹܐ : ܘܡܸܛܠ pb. 118 ܗܵܢܵܐ ܐܲܠܵܗܵܐ ܡܸܠܬܼܵܐ ܡܸܬܼܚܲܙܝܵܐ ܕܐܸܬܼܚܲܟܲܡ ܒܕܼܘܼܒܵܪܵܐ ܐ̄ܢܵܫܵܝܵܐ : ܕܲܢܩܵܘܸܐ ܕܠܵܐ ܚܛܵܗܹ̈ܐ ܐܲܝܟܼ ܐܲܝܢܵܐ ܕܐܝܼܵܘܗܝ ܒܲܪܢܵܫܵܐ : ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܕܝܼܠܹܗ . ܗܵܟܲܢܵܐ ܘܐܵܦ ܐܸܬܿܕܲܒܲܪ ܐܲܝܟܼ ܒܲܪܢܵܫܵܐ : ܟܲܕܼ ܠܵܐ ܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܐܸܠܵܐ ܐܲܠܵܗܵܐ ܡܸܠܬܼܵܐܘ ܐܵܦ ܟܲܕܼ ܐܸܬܼܟܲܬܲܫ ܘܲܙܟܼܵܝܗܝ ܠܲܒܼܥܸܠܕܲܪܵܐ : ܘܐܵܦ ܟܲܕܼ ܚܵܐܹ̇ܫ ܗ̄ܘ̣ܵܐ : ܗܵܘ̇ ܕܠܵܐ ܚܵܫܘܿܫܵܐ ܐܝܼܬܼܵܘܗܝ ܗ̄ܘ̣ܵܐ ܒܲܟܼܝܵܢܹܗ ܚܵܐܹ̇ܫ ܗ̄ܘ̣ܵܐ . ܘܗܵܟܼܘܵܬܼ ܐܵܦ ܒܗܵܠܹܝܢ ܐ̄ܚܪ̈ܵܢܝܵܬܼܵܐ : ܘܐܵܦܸܢ ܒܲܪܢܵܫܵܐ ܢܹܐܡܲܪ ܕܲܢܤܲܒܼ : ܘܠܲܟܼܝܵܢܵܐ ܕܒܲܪܢܵܫܵܐ ܠܐܘܼܤܝܼܵܐ ܕܝܼܠܹܗ ܫܲܚܠ̱ܦܹܗ : ܠܙܵܟܼܘܼܬܼܵܐ ܕܐܲܝܠܹܝܢ ܕܡܲܤܠܹܝܢ ܠܵܐ ܫ̣ܪܵܐ : ܕܒܲܪܢܵܫܵܐ ܡܩܝܼܡܝܼܢ . ܘܡܸܛܠܗܵܕܹܐ ܫܲܚ̱ܠܦܹܗ ܠܲܟܼܝܵܢܹܗ ܕܒܸܤܪܵܐ : ܕܡܲܤܠ̱ܝܵܐ ܐܝܼܬܼܵܘܗܝ ܠܹܗ : ܕܠܵܐ ܢܸܨܛܲܥܲܪ ܐܲܠܵܗܵܐ : ܟܲܕܼ ܒܲܟܼܝܵܢܵܐ ܕܒܲܪܢܵܫܵܐ ܗ̄ܘ̣ܵܐ . ܘܒܹܗ ܒܲܙܢܵܐ ܘܐܵܦ ܕܘܼܒܵܪܹ̈ܐ ܘܚܲܫܹ̈ܐ ܘܡܵܘܬܵܐ : ܠܵܐ ܐܝܼܬܲܝܗܘܿܢ ܕܒܲܪܢܵܫܵܐ : ܘܠܵܐ ܬܘܼܒܼ ܕܥܲܠ ܐܲܦܲܝ̈ ܒܢܲܝ̈ ܐ̄ܢܵܫܵܐ . ܘܡܵܕܹܝܢ ܘܠܵܐ ܒܡܵܘܬܵܐ ܕܐܲܠܵܗܵܐ : ܐܸܠܵܐ ܐܸܢܗ̤ܘ ܐܲܠܵܗܵܐ ܡܸܬܼܚܲܝܲܒ ܗ̄ܘ̣ܵܐ ܡܵܘܬܵܐ . ܐܸܢ ܨܵܒܹ̇ܿܐ ܗ̄ܘ̣ܵܐ ܕܢܸܫܒܿܩܝܼܘܗܝ : ܐܵܦ ܒܸܠܥܵܕܼ ܡ̣ܢ ܡܵܘܬܵܐ ܕܝܠܹܗ ܫܵܪܹܐ ܗ̄ܘ̣ܵܐ ܠܹܗ : ܝܲܬܿܝܼܪ ܡ̣ܢ ܐܸܤܟܹܡܵܐ ܕܡܵܘܢܵܐ . ܐܸܠܵܐ ܡܸܛܠ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܘܠܵܐ ܡܵܝܘܿܬܼܵܐ : ܠܦܲܪܨܘܿܦܹܗ ܗܵܘ̇ ܕܠܵܐ ܚܲܝ̇ܒܼ ܗ̄ܘ̣ܵܐ ܠܡܵܘܬܵܐ ܢܤܲܒ̣ ܗ̄ܘ̣ܵܐ : ܗܵܢܵܘ ܕܹܝܢ ܠܡܵܝܘܿܬܼܵܐ ܘܲܠܡܸܫܬܲܚ̱ܠܦܵܢܵܐ : ܕܲܒܼܦܘܼܩ̈ܕܵܢܹܐ ܘܒܲܛܘܼܪ̈ܵܬܼܵܐ ܡܸܫܟܲܚ ܗ̄ܘ̣ܵܐ ܠܡܲܩܪܵܒܼܘܼ ܠܘܼܩܒܲܠ ܚܵܘܒܿܬܼܵܐ : ܕܬܸܗܘܸܐ ܙܵܟܼܘܼܬܼܵܐ ܠܨܲܠܡܹܗ ܘܠܲܕܼܡܘܼܬܹܗ : ܕܗ̤ܘ ܟܲܕܼ pb. 119 ܗ̤ܘ ܢܸܗܘܸܐ ܗܵܘ̇ ܕܢܲܤܒܹܗ ܠܡܵܘܬܵܐ ܐܲܝܟܼ ܚܵܘܒܿܬܼܵܐ . ܘܲܠܗܵܘ̇ ܕܝܲܗ̣̄ܒܼ ܠܵܐ ܡܵܝܘܿܬܼܘܼܬܼܵܐ ܐܲܝܟܼ ܚܪܘܼܪܹ̈ܐ ܕܡ̣ܢ ܚܵܘܒܿܬܼܵܐ : ܟܲܕܼ ܐܸܬܼܢ̱ܛܲܪ ܕܠܵܐ ܟܘܼ̈ܬܼܡܵܬܼܵܐ ܒܨܲܠܡܵܐ ܕܝܼܠܹܗ . ܘܐܲܝܟܲܢܵܐ ܕܚܲܝܒܹܗ ܟܲܕܼ ܚܵܒܼ : ܗܵܟܲܢܵܐ ܐܵܦ ܟܲܕܼ ܙܟܼܵܐ : ܐܲܪܝܼܡܹܗ ܠܲܫܡܵܐ ܕܲܠܥܸܠ ܡ̣ܢ ܟܠ ܡܫܵܗ̈ܝܼܢ : ܘܠܵܐ ܬܘܼܒܼ ܒܦܘܼܩ̈ܕܵܢܹܐ ܘܒܲܢܛܘܼܪ̈ܵܬܼܵܐ ܩܢ̣ܵܗ̇ ܠܹܗ : ܐܸܠܵܐ ܒܙܵܟܼܘܼܬܼܵܐ ܡܵܪܵܢܵܐܝܼܬܼ ܟܲܕܼ ܠܵܐ ܡܸܬ̱ܢܤܸܒܼ ܡܸܢܹܗ . ܐܲܝܟܲܢܵܐ ܕܲܒܼܪܵܐ ܟܲܕܼ ܪܵܒܹܐ ܘܡܸܫܬܲܡܠܸܐ : ܒܲܡܫܲܠܛܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܒܪܵܐ : ܗܵܘ̇ ܕܩܲܕܼܡܵܝܑܬܼ ܬܚܹܝܬܼ ܫܘܼܠܛܵܢܵܐ ܐܝܼܬܼܵܘܗܝ ܗ̄ܘ̣ܵܐ : ܟܲܕܼ ܛܵܒܼ ܐܵܦ ܗܵܝܕܹܝܟ ܐܲܝܟܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ . ܨܐ . ܥܲܠ ܗܵܝ̇ : ܕܐܵܦܸܢ ܢܸܬܸܠ ܐ̄ܢܵܫ ܚܕܼܵܝܘܼܬܼܵܐ ܕܲܒܼܪܘܼܟܵܒܼܵܐ ܟܝܵܢܵܝܵܐ : ܐܵܘ ܒܒܼܘܼܠܒܵܠܵܐ : ܐܵܘ ܒܲܚܒܼܝܼܟܼܘܼܬܼ ܟܝܵܢܵܐ : ܠܵܐ ܡܸܢܼܩܲܝܡܵܐ ܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܡܸܛܠܵܬܼܵܗ̇ ܕܝܼܠܵܗ̇ ܕܗܵܕܹܐ : ܐܵܦܸܢ ܢܸܬܸܠ ܐ̄ܢܵܫ ܕܲܠܐ̄ܢܵܫܘܼܬܼܵܐ ܒܲܟܸܝܵܢܹܗ ܩܲܒܿܠܵܗ̇ ܐܲܠܵܗܵܐ ܡܸܠܬܼܵܐ : ܐܵܘ ܒܡܘܼܙܵܓܼܵܐ : ܐܵܘ ܒܒܼܘܼܠܒܵܠܵܐ : ܐܵܘ ܒܫܵܘܬܵܦܘܼܬܼ ܐܘܼܤܝܼܵܐ : ܘܲܡܒܲܛܸܠ ܠܹܗ ܠܲܟܼܝܵܢܵܐ ܕܒܲܪܢܵܫܵܐ : ܡܲܤ̱ܠܝܵܐ ܡܚܵܘܸܐ ܠܹܗ ܠܲܟܼܝܵܢܵܐ ܐ̄ܢܵܫܵܝܵܐ . ܘܲܕܼܠܵܐ ܡܸܫܟܲܚ ܗ̄ܘ̣ܵܐ ܕܢܸܬܼܢ̱ܛܲܪ ܕܠܵܐ ܚܛܵܗܹ̈ܐ : ܡܸܛܠ ܕܠܵܘ ܟܝܵܢܹܗ ܙܟܼܵܐ : ܐܸܠܵܐ ܗܵܘ̇ ܕܡ̣ܢ ܬܪ̈ܲܝܗܘܿܢ ܗ̄ܘ̣ܵܐ . ܘܲܡܚܵܘܸܐ : ܕܤܵܛܵܢܵܐ : ܒܲܕܼ ܠܵܐ ܡܸܫܟܲܚ ܗ̄ܘ̣ܵܐ : ܚܵܒܼ . ܘܟܲܕܼ ܚܲܝܸܒܼ ܗ̄ܘ̣ܵܐ ܒܫܘܼܪܵܝܵܐ ܠܒܲܪܢܵܫܵܐ ܗܵܘ̇ ܕܲܚܛ̣ܵܐ : ܠܗܵܘ̇ ܕܠܑܵܐ ܡܸܫܟܲܚ ܗ̄ܘ̣ܵܐ ܕܢܸܗܘܸܐ ܕܠܵܐ ܚܛܵܗܹ̈ܐ ܚܲܝܸܒܼ . ܡܸܛܠ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܟܝܵܢܵܐ ܕܠܵܐ ܚܛܵܗܹ̈ܐ ܕܐܲܠܵܗܵܐ ܡܸܠܬܼܵܐ : pb. 120 ܐܸܠܵܐ ܡ̣ܢ ܟܝܵܢܵܐ ܕܒܲܪܢܵܫܵܐ ܚܲܛܵܝܵܐ . ܘܐܸܬܼܚܵܘܝܼ ܤܵܛܵܢܵܐ ܕܲܒܼܕܼܝܼܢܵܐ ܥܲܡ ܒܲܪܢܵܫܵܐ ܡܡܲܠܸܠ ܗ̄ܘ̣ܵܐ : ܡܸܙܕܟܼܵܝܘܼ ܕܹܝܢ ܡ̣ܢ ܐܲܠܵܗܵܐ ܐܸܙܕܟܼܝܼ ܗ̄ܘ̣ܵܐ : ܗܵܘ̇ ܕܠܲܝܬܿ ܠܹܗ ܠܲܟܼܝܵܢܹܗ ܕܡܸܙܕܟܸܐ ܡ̣ܢ ܡܸܕܸܡ . ܘܕܲܬܼܪ̈ܲܝܗܘܿܢ ܕܲܫܥܵܬܼܵܐ ܗ̣̄ܘܲܝ̈ : ܒܗܵܝ̇ ܕܲܦܩܲܕܼ ܠܤܵܛܵܢܵܐ ܘܲܠܒܲܪܢܵܫܵܐ ܠܵܐ ܡܸܬܼܡܲܨܝܵܢܝܵܬܼܵܐ ܠܡܸܥܒܲܕܼ . ܐܸܢ ܕܹܝܢ ܐܲܝܠܹܝܢ ܕܐܸܢܼܦܲܩܲܕܼ ܡܸܬܼܡܲܨ̈ܝܵܢܝܵܬܼܵܐ ܗ̣̄ܘܲܝ̈ ܠܡܸܤܬܿܥܵܪܘܼ ܘܠܵܐ ܐܸܬܼܢܛܲܪ : ܟܹܐܢܵܐܝܼܬܼ ܐܸܬܼܚܲܝܲܒܼ ܗ̄ܘ̣ܵܐ ܤܵܛܵܢܵܐ . ܕܟܲܕܼ ܡܸܫܟܲܚ ܗ̄ܘ̣ܵܐ ܕܢܸܫܬܿܡܲܥ : ܠܵܐ ܐܸܫܬܿܡܲܥ . ܐܸܠܵܐ ܩܵܡ̣ ܠܘܼܩܒܲܠ ܐܲܠܵܗܵܐ : ܒܝܲܕܼ ܐܸܤܟܹܡܵܐ ܕܒܲܪܢܵܫܵܐ . ܘܐܸܟܲܠ̣ ܩܲܪ̈ܨܵܘܗܝ ܕܐܲܠܵܗܵܐ ܩܕܼܵܡ ܒܲܪܢܵܫܵܐ : ܕܚܲܤܵܡܵܐ ܐܝܼܬܼܵܘܗܝ . ܘܲܕܼܒܲܪܢܵܫܵܐ ܩܕܼܵܡ ܐܲܠܵܗܵܐ : ܐܲܝܟܼ ܟܵܦܲܪ ܒܛܲܝܒܿܘܼܬܼܵܐ . ܘܐܝܼܬܼܵܘܗܝ ܒܥܸܠܕܒܼܵܒܼܵܐ ܕܟܼܠ : ܘܩܲܒܸܿܠ̣ ܕܝܼܢܵܐ ܟܹܐܢܵܐ : ܘܐܸܬܼܟܤܸܣ ܓܲܠܝܵܐܝܼܬܼ . ܐܸܬܼܚܲܝܲܒܼ ܓܹܝܪ ܡ̣ܢ ܡܫܝܼܚܵܐ ܒܐ̄ܢܵܫܘܼܬܹܗ : ܘܡ̣ܢ ܩܲܕܝܼܫܵܘ̈ܗܝ : ܕܓܲܠܝܵܐܝܼܬܼ ܠܘܼܩܒܲܠ ܐܲܠܵܗܵܐ ܩ̣ܵܡ ܗ̄ܘ̣ܵܐ ܘܐܵܦ ܩܵܐܹ̇ܡ . ܘܚ̣ܵܘܝܼ : ܕܐܸܠܘܼܠܵܐ ܐܸܫܟܲܚ ܗ̄ܘ̣ܵܐ ܠܡܲܛܥܵܝܘܼܬܹܗ ܠܒܲܪܢܵܫܵܐ ܩܲܕܼܡܵܝܵܐ : ܡ̣ܢ ܗܵܝܕܼܝܼܟ ܒܓܸܠܝܵܐ ܘܠܵܐ ܗ̄ܘ̣ܵܐ ܒܐܸܤܟܹܡܵܐ ܕܗܵܢܵܐ ܘܲܕܼܗܵܘ̇ ܡܲܩܪܸܒܼ ܗ̄ܘ̣ܵܐ ܠܘܼܩܒܲܠ ܐܲܠܵܗܵܐ . ܘܐܵܦܸܢ ܠܵܐ ܡܸܫܟܲܚ ܗ̄ܘ̣ܵܐ ܡܸܕܸܡ ܠܡܸܥܒܲܕܼ : ܒܪܸܥܝܵܢܹܗ ܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܠܡܸܥܒܲܕܼ ܡܵܪܵܢܵܐܝܼܬܼ ܩܢ̣ܵܐ : ܐܲܝܟܼ ܐܲܝܢܵܐ ܕܡܸܫܟܲܚ ܗ̄ܘ̣ܵܐ ܟܠ ܡܸܕܸܡ ܠܡܸܤܥܲܪ ܘܲܠܡܲܦܤܘܼ ܘܲܠܡܲܩܪܵܒܼܘܼ . ܘܡܸܫܟܲܚ ܗ̄ܘ̣ܵܐ ܕܢܵܒܿܕܼܝܼܘܗܝ ܒܲܪ ܫܵܥܬܹܗ : ܒܲܕܼ ܫܵܘܹ̇ܐ ܗ̄ܘ̣ܵܐ ܠܐܲܒܼܕܵܢܵܐ . ܐܸܠܵܐ ܐ̄ܚܪ̈ܵܢܹܐ ܠܵܐ ܝܵܠ̇ܦܝܼܢ ܗ̄ܘ̣ܵܘ pb. 121 ܕܚܲܠܬܼܵܢܝܵܐ ܒܝܼܫܬܼܵܐ ܘܲܠܝܵܬܼܵܗ̇ ܡܛܲܠܩܵܐ : ܐܸܠܘܼ ܠܵܐ ܡ̣ܢ ܟܠ ܦܘܼܪ̈ܤܝܼܢ ܝܑܼܕܲܥ̣ܘ ܕܐܲܝܟܼ ܛܲܝܒܿܘܼܬܼܵܐ ܢܤܲܒܼܘ ܠܡܸܫܬܲܥܒܿܕܵܢܘܼܬܼܵܐ : ܘܡ̣ܢ ܡܸܫܬܲܥܒܿܕܵܢܘܼܬܼܵܐ ܠܗܵܕܹܐ ܛܲܝܒܿܘܼܬܼܵܐ ܜܢ̣ܵܘ : ܕܠܵܐ ܢܲܡ̱ܪܚܘܼܢ ܠܘܼܩܒܲܠ ܐܲܠܵܗܵܐ : ܘܡ̣ܢ ܗܵܕܹܐ ܥܲܡ ܐ̄ܚܪ̈ܵܢܹܐ ܢܸܦ̱ܪܩܘܼܢ ܐܵܦ ܗܸܢܘܿܢ ܡ̣ܢ ܐܲܠܵܗܵܐ . ܐܲܝܟܲܢܵܐ ܡܵܕܹܝܢ ܠܡܸܬܼܒܲܪܢܫܵܢܘܼܬܹܗ ܬܚܹܝܬܼ ܟܸܫܠܵܐ ܥܵܒܹ̇ܕܼ ܗ̄ܘ̣ܵܐ : ܒܡܘܼܙܵܓܼܵܐ : ܐܵܘ ܒܒܼܘܼܠܒܵܠܵܐ : ܐܵܘ ܒܫܵܘܬܵܦܘܼܬܼܵܐ ܟܝܵܢܵܝܬܼܵܐ : ܕܠܵܐ ܐܲܠܵܗܵܐ ܢܸܤܬܿܒܲܪ ܘܠܵܐ ܬܘܼܒܼ ܒܲܪܢܵܫܵܐ : ܐܸܠܵܐ ܕܡ̣ܢ ܬܪ̈ܲܝܗܘܿܢ ܗ̄ܘ̣ . ܘܠܵܐ ܐܝܼܬܼܵܘܗܝ ܕܲܟܼܝܵܐ ܘܲܕܼܠܵܐ ܦܘܼܠܵܓܼ : ܡܸܛܠ ܗܵܢܵܐ ܡܵܕܹܝܢ ܐܝܼܬܼܵܘܗܝ ܥܲܡ ܐ̄ܢܵܫܘܼܬܼܵܐ : ܐܲܝܟܼ ܕܲܝܵܢܵܐ ܒܕܼܝܼܢܵܐ ܘܒܼܵܐܓܼܘܿܢܵܐ ܫܲܪܝܼܪܵܐ : ܟܲܕܼ ܩܢܸܐ ܠܵܗ̇ ܒܦܲܪܨܘܼܦܹܗ ܕܝܼܠܹܗ : ܘܡܸܫܬܲܡܥܵܐ ܠܹܗ ܒܟܼܠ ܡܸܕܸܡ . ܘܠܵܘ ܗ̤ܘ ܐܝܼܬܼܵܘܗܝ ܕܡܸܬܼܟܲܬܲܫ ܘܡܸܬܬܕܝܼܢ : ܐܸܠܵܐ ܐܲܝܟܼ ܟܡܵܐ ܕܲܠܒܲܝܬܵܝܘܼܬܼܵܐ ܩܲܪܒܼܵܗ̇ ܠܨܲܠܡܵܐ ܕܝܼܠܹܗ : ܘܠܵܐ ܗ̄ܘ̣ܵܐ ܠܲܟܼܝܵܢܵܐ ܕܐܘܼܤܝܼܵܐ ܠܵܐ ܡܸܙܕܲܟܼܝܵܢܝܼܬܢܼܵܐ ܘܠܵܐ ܚܵܫܘܿܫܬܼܵܐ ܕܐܲܠܵܗܘܼܬܼܵܐ . ܠܵܐ ܓܹܝܪ ܕܝܼܢܵܐ ܐܝܼܬܼ ܗ̄ܘ̣ܵܐ ܠܤܵܛܵܢܵܐ ܠܘܵܬܼ ܐܲܠܵܗܵܐ : ܕܢܸܥܒܿܕܼܝܼܘܗܝ ܕܠܵܐ ܢܸܫܬܿܡܲܥ ܠܹܗ . ܐܸܠܵܐ ܕܲܢܦܝܼܣ ܠܐܲܠܵܗܵܐ : ܕܒܲܪܢܵܫܵܐ ܕܝܼܠܹܗ ܠܵܐ ܫܵܡܲܥ ܠܹܗ . ܗܵܘ̇ ܕܟܲܕܼ ܒܟܼܠ ܡܸܕܸܡ ܩܲܒܸܿܠ̣ ܡܸܫܬܲܡܥܵܢܘܼܬܼܵܐ ܒܪܸܥܝܵܢܵܐ ܫܲܦܝܼܪܵܐ : ܥܲܠܝܼ ܝܲܩܪܹܗ ܒܨܲܠܡܹܗ ܕܝܼܠܹܗ : ܕܲܢܚܵܘܸܐ ܕܕܲܝܵܢܵܐ ܗ̄ܘ̣ ܟܹܐܢܵܐ . ܨܒ . ܥܲܠ ܗܵܝ̇ : ܕܐܵܦܠܵܐ ܐܸܢ ܢܸܬܸܿܠ ܐ̄ܢܵܫ ܚܲܕܼ ܟܝܵܢܵܐ ܕܪܘܼܟܵܒܼܵܐ ܟܝܵܢܵܝܵܐ : ܐܵܘ ܕܒܸܤܪܵܐ ܕܠܵܐ ܢܦܸܫ : ܐܵܘ ܒܲܡܢܲܦܫܵܐ ܕܡ̣ܢ ܢܲܦܫܵܐ pb. 122 ܕܚܲܝ̈ܘܵܬܼܵܐ : ܐܵܘ ܒܢܲܦܫܵܐ ܡܠܝܼܠܬܼܵܐ ܠܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܡܸܬܼܩܲܝܡܵܐ ܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܒܹܗ ܕܹܝܢ ܒܲܙܢܵܐ : ܐܵܦܠܵܐ ܐܲܝܠܹܝܢ ܕܐܵܡ̇ܪܝܼܢ ܕܲܒܼܪܘܼܟܵܒܼܵܐ ܟܝܵܢܵܝܵܐ ܐܸܬܼܚܲܝܲܕܼ ܒܸܤܪܵܐ ܠܐܲܠܵܗܵܐ ܡܸܠܬܼܵܐ : ܐܲܟܼܙܢܵܐ ܕܐܵܪ̈ܝܵܢܹܐ : ܘܲܒܼܚܲܫܹ̈ܐ ܟܝܵܢܵܝܹ̈ܐ ܚܵܐܹ̇ܫ ܗ̄ܘ̣ܵܐ . ܘܠܑܵܐ ܬܘܼܒܼ ܐܲܝܠܹܝܢ ܕܲܠܒܸܤܪܵܐ ܕܚܲܝ̈ܘܵܐܬܼܵܐ : ܘܠܵܐ ܐܲܝܠܹܝܢ ܕܲܠܢܲܦܫܵܐ ܡܠܝܼܠܬܼܵܐ ܘܲܠܒܸܤܪܵܐ ܐܵܡ̇ܪܝܼܢ ܕܲܗܘ̤ܵܬܼ ܚܕܼܵܝܘܼܬܼܵܐ . ܕܒܲܪܓܸܫܬܼܵܐ ܟܝܵܢܵܝܵܬܐ ܚܵܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ ܘܲܕܢܲܦܫܵܐ ܕܠܵܐ ܡܸܠܬܼܵܐ ܐܵܘ ܡܠܝܼܠܘܼܬܼܵܐ : ܒܲܫܪܵܪܵܐ ܡܩܲܝܡܝܼܢ ܠܡܸܠܬܼܵܐ ܕܡܸܬܼܒܲܪܢܫܵܢܘܼܬܼܵܐ . ܘܠܵܘ ܗܵܕܹܐ ܐܵܡ̇ܪܝܼܢ : ܕܲܒܼܡܲܛܥܝܵܢܘܼܬܼܵܐ ܐܸܙܕܟܼܝܼ ܤܵܛܵܢܵܐ ܡ̣ܢ ܗܵܘ̇ ܕܐܸܙܕܟܼܝܼ : ܘܟܲܕܼ ܠܵܐ ܗ̄ܘ̣ܵܐ ܗ̤ܘ ܙܟܼܵܝܗܝ ܒܚܲܝܠܹܗ : ܐܸܠܵܐ ܐܸܤܬܿܢܸܩ ܥܲܠ ܐܵܓܼܘܿܢܸܤܛܵܐ : ܗܵܢܵܘ ܕܹܝܢ ܥܲܠ ܐܲܠܵܗܵܐ ܗܵܘ̇ ܕܲܒܼܪܵܝܗܝ . ܕܐܵܘ ܓܲܠܝܵܐܝܼܬܼ ܡܲܩܪܸܒܸ ܗ̄ܘ̣ܵܐ : ܐܵܘ ܡܲܛܫܝܼܐܝܼܬܼ . ܒܗܵܝ̇ ܓܹܝܪ ܕܟܲܕܸ ܠܵܐ ܗ̄ܘ̣ܵܐ ܠܘܵܬܼ ܐܲܠܵܗܵܐ ܥܲܒܼܕܹܗ ܗ̄ܘ̣ܵܐ ܤܵܛܵܢܵܐ ܒܐܓܼܘܿܢܵܐ : ܐܸܙܕܟܼܝܼ ܡ̣ܢ ܐܲܠܵܗܵܐ . ܗ̤ܘ ܙܟܼܵܐ : ܒܲܕܼ ܡܚܵܘܸܐ ܗ̄ܘ̣ܵܐ ܠܟܼܠ : ܕܥܵܘ̣ܠܵܐ ܕܚܘܼܒܹܗ ܕܐܲܠܵܗܵܐ ܕܲܠܘܵܬܼ ܒܲܪܢܵܫܵܐ : ܘܕܐܝܟܼ ܕܲܠܨܥܪܵܐ ܕܟܼܠ ܗ̄ܘ̣ܵܐ ܪܘܼܡܪܵܡܵܗ̇ ܕܐ̄ܢܵܫܘܼܬܼܵܐ ܘܲܠܫܘܼܥܒܵܕܼܵܐ ܘܲܠܤܸܓܼܬܼܵܐ ܕܟܼܠ ܪܹܫ ܘܟܼܠ ܫܘܼܠܛܵܢ . ܘܕܐܢ ܗܵܕܹܐ ܒܵܥܹ̇ܐ ܗ̄ܘ̣ܵܐ ܕܢܸܥܒܸܿܕܼ ܠܹܗ ܠܒܲܪܢܵܫܵܐ : ܐܵܦ ܒܸܠܥܵܕܼ ܡ̣ܢ ܡܲܛܥܝܵܢܘܼܬܼܵܐ ܗܵܕܹܐ ܘܢܸܟܼܠܵܐ : ܡܸܫܟܲܚ ܗ̄ܘ̣ܵܐ ܠܡܸܥܒܿܕܹܗ . ܗܵܘ̇ ܡܵܐ ܕܐܵܡܲ݁ܪ : ܐܵܦ ܥܵܒܹ̇ܕܼ . ܐܵܦܠܵܐ ܓܹܝܪ ܡܸܬܼܛܲܫܸܐ ܗ̄ܘ̣ܵܐ : ܟܲܕܼ ܒܐܸܤܟܹܿܡܵܐ ܗܵܢܵܐ ܡܸܬܼܚܲܫܲܚ . ܗܵܘ̇ ܓܹܝܪ ܕܲܠܡܸܬܿܛܲܫܵܝܘܼ ܒܵܥܹ̇ܐ : ܒܲܕܼ ܠܵܐ ܛܲܥܝܵܐ ܠܹܗ ܕܐܸܢܗ̤ܘ ܕܡܸܬܼܓܿܠܸܐ ܡܸܬܼܟܿܤܵܤܘܼ ܡܸܬܼܟܿܤܸܣ : ܗ̤ܘ pb. 123 ܠܢܲܦܫܹܐ ܗܵܘܹ̇ܐ ܩܛܹܓܼܪܵܢܵܐ . ܘܕܲܠܩܘܼܒܼܠܵܐ ܕܗܵܘ̇ ܡܵܐ ܕܒܼܵܥܹ̇ܝܢ ܕܢܹܐܡܪܘܼܢ ܡܸܬܼܐܲܠܨܝܼܢ ܠܡܹܐܡܲܪ : ܕܲܢܩܲܛܪܓܼܘܼܢ ܠܐܲܠܵܗܵܐ . ܘܲܕܼܢܸܦܩܘܼܢ ܪܘܼܚܵܐ ܥܲܠ ܐܲܦܲܝ̈ ܒܝܼܫܵܐ : ܘܲܒܼܟܼܠ ܚܹܝܠ ܕܲܓܵܠܵܐܝܼܬܼ : ܘܥܸܠ̈ܠܵܬܼܵܐ ܕܕܲܠܩܘܼܒܼܠܵܐ ܝܵܗ̇ܒܿܝܼܢ ܕܡܸܬܼܒܲܪܢܫܵܢܘܼܬܹܗ ܕܠܲܗܵܠܵܐ . ܨܓ . ܥܲܠ ܗܵܝ̇ : ܕܐܲܝܠܹܝܢ ܕܠܲܟܼܝܵܢܵܐ ܚܲܕܼ ܡܸܬܼܪ̈ܲܟܿܒܼܵܢ : ܐܵܘ ܕܢܸܗ̈ܝܵܢ ܪܹܫܵܐ : ܐܘ ܕܢܸܗܘ̈ܝܵܢ ܬܚܹܝܬܼ ܪܹܫܵܐ : ܘܝܲܬܿܝܼܪܵܐܝܼܬܼ ܠܢܲܦܫܵܐ ܕܬܸܗܘܸܐ ܪܹܫܵܐ ܒܲܟܼܝܵܢܵܐ ܡܪܲܟܿܒܼܵܐ : ܐܸܢ ܐܲܠܵܗܵܐ ܡܸܠܬܼܵܐ ܟܝܵܢܵܐܝܼܬܼ ܐܸܢܼܪܲܟܲܒܼ . ܐܲܠܹܝܢ ܓܹܝܪ ܕܠܲܟܼܝܵܢܵܐ ܡܸܬܼܪ̈ܲܟܿܒܼܵܢ ܘܡܸܫܬܲܡ̈ܠܝܵܢ : ܐܵܘ ܕܢܸܗܘ̈ܝܵܢ ܪܹܫܵܐ ܘܲܡܕܲܒܿܪ̈ܵܢܝܵܬܼܵܐ ܡܸܬܼܩܲܝ̈ܡܵܢ : ܐܵܘ ܕܢܸܗܘ̈ܝܵܢ ܬܚܹܝܬܼ ܪܹܫܵܐ ܘܲܡܕܲܒܿܪܵܢܵܐ . ܐܸܢܗ̤ܘ ܗܵܟܹܝܠ ܕܡܸܛܠ ܕܠܵܐ ܤܵܦ̇ܩܵܐ ܗ̄ܘ̣ܵܬܼ ܢܲܦܫܵܐ ܡܠܝܼܠܬܼܵܐ ܕܲܬܿܕܲܒܲܪ : ܐܸܤܬܿܢܸܩ ܥܲܠ ܫܵܘܬܵܦܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܕܗ̤ܘ ܢܸܗܘ̤ܐ ܡܕܲܒܿܪܵܢܵܐ : ܐܵܘ ܕܦܲܓܼܪܵܐ : ܐܵܘ ܕܢܲܦܫܵܐ ܡܠܝܼܠܬܼܵܐ : ܐܵܘ ܕܚܲܝܘܼܬܼܵܐ : ܘܒܹܗ ܩܢ̣ܵܗ̇ ܠܙܵܟܼܘܼܬܹܗ . ܐܸܢ ܙܵܕܹܩ ܕܲܠܗܵܕܹܐ ܢܸܩܪܸܐ ܙܵܟܼܘܼܬܼܵܐ : ܕܲܟܼܝܵܢܵܐ ܐ̄ܚܪܹܢܵܐ ܕܲܦܪܝܼܫ ܘܠܵܐ ܕܵܡܹ̇ܐ ܘܠܵܐ ܫܘܸܐ ܥܲܡ ܚܲܒܼܪܵܘܗܝ ܒܢܲܝ̈ܢܵܫܵܐ : ܡܸܬܼܚܲܙܵܝܵܐ ܕܒܸܐܤܟܹܡܵܐ ܗ̄ܘ̣ ܤܵܥܲܪ ܘܲܡܫܲܥܒܸܕܼ ܠܹܗ ܩܛܝܼܪܵܐܝܼܬܼ ܠܟܼܠ : ܘܲܬܚܹܝܬܼ ܫܘܼܠܛܵܢܹܗ ܒܲܩܛܝܼܪܵܐ ܕܵܒܲܪ ܐܲܝܟܼ ܐܲܠܵܗܵܐ : ܕܗܵܘ̇ ܕܒܹܗ ܕܒܲܓܼܒܼܝܼܬܹܗ ܕܝܼܠܹܗ ܚܵܒܼ ܗ̄ܘ̣ܵܐ : ܡ̣ܢ ܚܵܘܒܿܬܼܵܐ ܠܵܐ ܐܸܫܟܲܚ ܠܡܲܡܵܕܼܘܼ : ܘܠܵܐ ܠܡܸܛܲܪ ܦܘܼܩ̈ܕܵܢܹܐ ܒܲܟܼܝܵܢܹܗ ܕܝܼܠܹܗ : ܐܸܠܵܐ ܒܐܲܠܵܗܵܐ ܡܸܠܬܼܵܐ ܗܵܘ̇ ܕܲܒܼܟܼܠܙܒܲܢ ܙܲܟܵܝܵܐ ܗ̄ܘ̣ . ܠܵܘ pb. 124 ܓܹܝܪ ܕܕܼܘܼܡܵܪܵܐ ܘܫܵܘܝܲܬܼ ܠܬܸܫܒܿܘܿܚܬܼܵܐ ܐܝܼܬܹܝܗ̇ : ܕܲܗܘ̤ܵܐ ܐܲܠܵܗܵܐ ܡܸܠܬܼܵܐ ܒܦܲܓܼܪܵܐ : ܘܲܢܛܲܪ ܟܠܗܹܝܢ ܒܛܘܼܪ̈ܵܬܼܵܐ ܕܢܲܦܫܵܐ ܘܲܕܼܦܲܓܼܪܵܐ . ܐܸܠܘܼ ܓܹܝܪ ܠܵܐ ܩ̣ܵܘܝܼ ܒܲܟܼܝܵܢܹܗ ܠܥܸܠ ܡ̣ܢ ܟܝܵܢܵܐ ܕܦܲܓܼܪܵܐ ܐܵܘ ܕܢܲܦܫܵܐ ܐܵܘ ܕܡܲܕܥܵܐ : ܡܸܬܼܩܥܵܝܘܼ ܡܸܬܼܒܿܥܸܐ ܗ̄ܘ̣ܵܐ : ܒܲܕܼ ܤܵܦ̇ܩܵܐ ܗ̄ܘ̣ܵܬܼ ܐܵܦ ܢܲܦܫܵܐ ܡܠܝܼܠܬܼܵܐ ܠܡܸܛܲܪ ܦܘܼܩ̈ܕܵܢܹܐ : ܐܸܢ ܕܹܝܢ ܗܵܕܹܐ ܠܵܐ ܤܵܦ̇ܩܵܐ : ܘܡܸܛܠ ܗܵܕܹܐ ܤܢܝܼܩܵܐ ܗ̄ܘ̣ܵܬܼ ܥܲܠ ܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܕܲܚܠܵܦ ܟܠ ܢܤܲܝܒܲܪ ܚܲܫܹ̈ܐ ܕܦܲܓܼܪܵܐ ܘܲܕܼܢܲܦܫܵܐ ܘܲܕܼܡܲܕܿܥܵܐ . ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܕܠܲܟܼܝܵܢܵܐ ܡܚܲܝܕܼܵܐ : ܚܵܐܹ̇ܫ ܐܲܝܟܼ ܦܲܓܼܪܵܐ ܐܲܝܟܼ ܢܲܦܫܵܐ ܐܲܝܟܼ ܡܲܕܿܥܵܐ ܒܡܘܼܙܵܓܼܵܐ . ܟܲܕܼ ܠܵܐ ܕܹܝܢ ܡܸܙܕܟܸܐ : ܐܲܝܟ ܚܲܕܼ ܡ̣ܢ ܗܵܠܹܝܢ : ܡܸܬܼܚܵܘܝܵܐ ܕܲܠܒܲܪ ܡ̣ܢ ܟܝܵܢܵܐ ܕܗܵܠܹܝܢ ܗ̄ܘ̣ . ܘܡܸܛܠ ܗܵܢܵܐ ܠܵܐ ܐܸܬܿܬܿܚܸܕܼ ܡ̣ܢ ܐܲܝܠܹܝܢ : ܕܚܲܕܼ ܡ̣ܢ ܗܵܠܹܝܢ ܐܸܬܿܬܿܚܸܕܼ ܒܗܹܝܢ : ܥܲܡ ܗܵܝ̇ ܫܟܼܝܼܪܬܵܐ ܐ̄ܚܪܹܢܵܐ ܕܐܵܡ̇ܪܝܼܢ : ܕܲܡܬܲܚܬܹܝܢ ܠܹܗ ܠܐܲܠܵܗܵܐ ܠܐܵܢܲܢܩܹܐ ܕܲܟܼܝܵܢܵܐܘ ܘܝܵܗ̇ܒܿܝܼܢ ܠܗܘܼܠܹܗ ܐܲܝܟܼ ܡܵܢܝܼܢܵܝܹ̈ܐ ܚܲܝܠܵܐ ܕܐܲܝܟܼ ܗܵܢܵܐ : ܕܐܲܝܢܵܐ ܕܲܡܩܲܒܸܿܠ ܠܵܗ̇ : ܠܫܘܼܠܛܵܢܵܐ ܘܠܲܩܛܝܼܪܵܐ ܕܝܼܠܵܗ̇ ܢܵܓܼܕܵܐ ܠܹܗ : ܘܚܵܐܹ̇ܫ ܠܗܘܿܢ ܡ̣ܢ ܟܠ ܦܪܘܿܣ ܠܚܲܫܹ̈ܐ ܦܲܓܼܪܵܢܹܐ : ܗܵܘ̇ ܡܵܐ ܕܐܵܦ ܗ̤ܘ ܐܲܠܵܗܵܐ ܡܸܠܬܼܵܐ ܚܲܫ̣ ܕܲܢܚܸܬܼ ܠܦܲܓܸܪܵܐ : ܘܤܲܝܒܲܪ ܐܸܢܘܿܢ ܠܚܲܫܹ̈ܐ ܦܲܓܼܪ̈ܵܢܹܐ ܒܲܟܼܝܵܢܵܐ ܕܝܼܠܹܗ : ܟܲܕܼ ܡܸܬܼܢܲܓܲܕܼ ܗ̄ܘ̣ܵܐ ܒܟܲܦܢܐ ܘܲܒܼܨܲܗܝܵܐ : ܒܐܲܤܙܼܪܹ̈ܐ ܟܝܵܢܵܝܹ̈ܐ ܕܦܲܓܼܪܵܐ : ܟܲܕܼ ܒܲܟܼܝܵܢܹܗ ܥܲܠ ܗܵܠܹܝܢ ܤܢܝܼܩ ܗ̄ܘ̣ܵܐ : ܡܸܬܼܪܲܓܼܪܲܓܼ ܗ̄ܘ̣ܵܐ ܘܡܸܬܼܚܲܡܲܬܼ pb. 125 ܘܕܵܚܹ̇ܠ ܘܚܵܐܹ̇ܫ . ܘܲܠܟܼܠܗܘܿܢ ܚܲܫܹ̈ܐ ܕܦܲܓܼܪܵܐ ܘܲܕܼܢܲܦܫܵܐ ܟܝܵܢܵܐܝܼܬܼ ܚܵܐܹ̇ܫ ܗ̄ܘ̣ܵܐ : ܡܸܛܠ ܕܠܲܟܼܝܵܢܵܐ ܡܪܲܟܲܒܼ ܗ̄ܘ̣ܵܐ . ܗܵܘ̇ ܓܹܝܪ ܕܠܲܟܼܝܵܢܵܐ ܡܸܬܼܪܲܟܲܒܼ ܠܟܼܠܗܹܝܢ ܕܝܼܠ̈ܝܬܼܵܐ ܕܟܼܝܵܢܵܐ ܗܵܘ̇ ܡ̣ܢ ܐܵܢܲܢܩܹܐ ܢܵܩܹ̇ܦ ܒܲܟܼܝܵܢܵܐ : ܐܸܢ ܕܒܲܪܢܵܫܵܐ : ܘܐܸܢ ܕܐܲܠܵܗܵܐ : ܘܐܸܢ ܕܲܟܼܝܵܢܵܐ ܐ̄ܚܪܹܢܵܐ : ܕܐܸܬܼܚܲܝܲܕܼ ܠܹܗ ܟܝܵܢܵܐܝܼܬܼ ܘܐܸܬܼܪܲܟܲܒܼ . ܘܐܲܝܟܲܢ ܕܗ̤ܘ ܢܸܨܒܸܿܐ ܐ̄ܢܵܫ ܕܢܹܐܡܲܪ : ܕܠܵܐ ܦܪܝܼܫ ܥܠܲܝ ܒܡܸܕܸܡ . ܒܪܵܡ ܐܲܝܠܹܝܢ ܕܠܲܟܼܝܵܢܵܐ ܡܸܬܼܪ̈ܲܟܿܒܼܵܢ : ܕܝܼܠܵܝ̈ܬܼܵܐ ܕܲܟܼܝܵܢܵܐ ܗܵܘ̇ ܡ̣ܢ ܐܵܢܲܢܩܹܐ ܡܤܲܝܒܿܪ̈ܵܢ . ܕܲܟܼܝܵܢܵܐܝܼܬܼ ܐܝܼܬܲܝܗܹܝܢ ܠܗܹܝܢ : ܘܠܵܘ ܨܒܼܝܵܢܵܐܝܬܼ . ܕܐܲܠܵܗܵܐ ܕܹܝܢ ܡܸܠܬܼܵܐ : ܨܒܼܝܵܢܵܐܝܼܬܼ ܐܝܼܬܹܝܗ̇ : ܘܠܵܘ ܩܛܝܼܪܵܐܝܼܬܼ . ܫܲܠܝܼܛ ܐ̄ܢܵܐ ܠܲܡ ܥܲܠ ܢܲܦܫܝ ܕܐܸܤܝܼܡܝܼܗ̇ : ܘܫܲܠܝܼܛ ܐ̄ܢܵܐ ܬܘܼܒܼ ܕܐܸܤܒܼܝܼܗ̇ . ܡܵܕܹܝܢ ܘܠܵܐ ܒܲܚܕܼܵܐ ܡܸܠܬܼܵܐ ܠܒܲܪ ܡ̣ܢ ܗܵܕܹܐ : ܡܸܫ̈ܟܿܚܵܢ ܕܢܸܠܚ̈ܢܵܢ ܡܸܠܹ̈ܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܠܲܡܫܝܼܚܵܐ : ܐܸܠܵܐ ܐܲܝܟܲܢܵܐ ܕܒܲܚܸܢܢ ܘܐܸܫܟܲܚܢܲܢ : ܕܟܼܠܗܹܝܢ : ܠܵܘ ܠܲܚܕܼܵܝܘܼܬܼܵܐ ܕܲܟܼܝܵܢܵܐ ܢܵܩ̈ܦܵܢ : ܐܸܠܵܐ ܠܦܲܪܨܘܿܦܵܐ ܟܝܵܢܵܝܵܐ ܘܲܩܢܘܿܡܵܝܵܐ . pb. 126 ܥܠ ܗܝܡܢܘܬܐ . ܤܘܿܦܪܘܿܢܝܘܿܣ ܐܵܡܲ݁ܪ : ܡܸܛܠ ܗܵܟܹܝܠ ܕܤܲܓܿܝܼ̈ܐܹܐ ܡܩܲܒܿܠܝܼܢ ܠܗܲܡܵܢܘܼܬܼܵܐ ܗܵܝ̇ ܕܲܬܼܠܵܬܼܡܵܐܐ ܘܲܬܼܡܵܢܬܲܥܤܲܪ ܕܬܿܬܿܤܝܼܡܲܬ̤ ܒܢܝܼܩܝܼܵܐ : ܐܵܦ ܐ̄ܢܵܫ̈ܝܼܢ ܐܲܝܠܹܝܢ ܕܲܐ̄ܚܪܵܢܝܵܐܝܼܬܼ ܡܗܲܝܡܢܹܝܢ : ܐܵܦ ܕܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܘܲܐ̄ܚܪ̈ܵܢܹܐ ܐ̄ܚܪܵܢܝܐܝܼܬܼ : ܘܲܒܼܪܸ̈ܥܝܵܢܹܐ ܐ̄ܚܪ̈ܵܢܹܐ ܡܸܤܬܲܟܿܠܝܼܢ ܠܗܵܝ̇ ܕܐܸܬܼܒܲܤܲܪ ܘܐܸܬܼܒܲܪܢܲܫ : ܬܸܨܛܒܸܐ ܢܲܟܼܦܘܼܬܼܵܟܼ ܠܡܸܥܒܲܪ ܒܪܸ̈ܥܝܵܢܲܝܗܘܿܢ ܘܲܒܼܤܲܒܿܪܵܢܘܼܬܼܗܘܿܢ : ܘܐܲܝܕܵܐ ܕܡܸܬܼܚܲܙܝܵܐ ܠܵܟܼ ܘܲܡܒܲܚܸܢ ܐܲܢ̄ܬܿ ܕܫܲܦܝܼܪܬܵܐ ܐܝܼܬܹܗ̇ : ܟܬܼܘܿܒܼ ܘܐܵܘܕܲܥ ܠܝܼ : ܘܠܵܐ ܬܸܬܸܿܠ ܥܸܠܬܼܵܐ ܠܐܲܝܠܹܝܢ ܕܒܼܵܥܹ̇ܝܢ ܥܸܠܬܼܵܐ ܕܢܸܥܫܩܘܼܢܵܟܼ . ܢܸܤܛܘܿܪܝܼܣ . ܐ . ܡܸܢܗܘܿܢ ܓܹܝܪ ܐܵܡ̇ܪܝܼܢ ܠܡܸܬܼܒܲܪܢܫܵܢܘܼܬܼܵܐ ܕܡܵܪ̈ܲܢ ܡܫܝܼܚܵܐ : ܕܲܒܼܡܲܤܒܿܪܵܢܘܼܬܼܵܐ ܘܐܸܤܟܹܡܵܐ ܗܘ̤ܵܬܼ : ܘܡܸܛܠ ܕܢܸܬܼܚܙܸܐ ܠܲܒܼܢܲܝ̈ܢܵܫܵܐ ܘܲܕܼܢܸܠܸܦ : ܘܲܕܼܢܸܬܸܠ ܛܲܝܒܿܘܼܬܼܵܐ ܕܐܹܘܲܢܓܲܝܼܘܿܢ ܠܟܼܠ ܐ̄ܢܵܫ . ܘܐܲܟܼܙܢܵܐ ܕܡܸܬܼܚܸܙܐ ܗ̄ܘ̣ܵܐ ܠܚܲܕܸ ܚܲܕܼ ܡ̣ܢ ܩܲܕܝܼ̈ܫܹܐ : ܗܵܟܲܢܵܐ ܒܙܲܒܼ̈ܢܹܐ ܐ̄ܚܪ̈ܵܝܹܐ ܠܼܟܼܠ ܐ̄ܢܵܫ ܐܸܬܼܚܙܝܼ . ܒ . ܐ̄ܚܪ̈ܵܢܹܐ ܕܹܝܢ ܠܵܗ̇ ܠܐܘܼܤܝܼܵܐ ܐܲܠܵܗܵܝܬܼܵܐ ܐܵܡ̇ܪܝܼܢ ܕܲܗܘ̤ܵܬܼ ܒܸܤܪܵܐ : ܕܒܼܵܗ̇ ܒܐܘܼܤܝܼܵܐ ܕܝܼܠܹܗ ܬܸܗܘܸܐ ܐܘܼܤܝܼܵܐ ܕܒܸܤܪܵܐ ܚܠܵܦ ܟܝܵܢܵܐ ܕܲܒܼܢܲܝ̈ܢܫܵܐ : ܘܢܸܬܿܕܲܒܲܪ ܘܢܸܚ̣ܫ ܘܲܢܚܲܪܲܪ ܠܲܟܼܝܵܢܲܢ . ܗܵܘ̇ ܓܹܝܪ ܕܠܵܘ ܒܐܘܼܤܝܼܵܐ ܕܝܼܠܹܗ ܗܘ̤ܵܐ ܒܲܪܢܵܫܵܐ ܐܸܠܵܐ ܒܐܸܤܟܹܡܵܐ : ܠܵܘ ܡܚܲܪܵܪܘܼ ܚܲܪܲܪ ܠܲܢ : ܐܸܠܵܐ ܡܲܛܥܵܝܘܼ ܐܲܛܥܝܼ ܠܲܢ : ܕܐܸܬܼܚܙܝܼ ܒܐܸܤܟܹܡܵܐ : ܘܲܕܸܢܲܚܫ ܥܲܠ ܐܲܦܵܝ̈ܢ ܟܲܕܼ ܠܵܐ ܚܲܫ̣ . pb. 127 ܓ . ܐ̄ܚܪ̈ܵܢܹܐ ܬܘܼܒܼ ܡܵܘܕܹܝܢ : ܕܲܒܼܒܸܤܪܵܐ ܐܸܬܼܒܲܤܲܪ ܐܲܠܵܗܵܐ : ܐܲܝܟܼ ܕܲܠܫܘܼܡܠܵܝܵܐ ܕܲܟܼܝܵܢܵܐ ܚܵܠܦ ܢܲܦܫܵܐ . ܟܲܕܼ ܟܝܵܢܵܐܝܼܬܼ ܐܸܬܼܒܲܤܲܪ ܒܒܸܤܪܵܐ ܠܡܸܥܒܲܕܼ ܘܲܠܡܸܚܲܫ : ܘܲܠܟܼܠܗܘܿܢ ܚܲܫܹ̈ܐ ܟܝܵܢܵܝܹ̈ܐ ܕܦܲܓܼܪܵܐ ܟܝܵܢܵܐܝܼܬܼ ܡܤܲܝܒܲܪ ܗ̄ܘ̣ܵܐ . ܟܲܕܼ ܒܲܟܼܝܵܢܹܗ ܠܵܐ ܚܵܫܘܿܫܵܐ ܗ̄ܘ̣ : ܘܲܒܼܡܸܬܼܒܲܤܪܵܢܘܼܬܼܵܐ ܟܝܵܢܵܝܬܼܵܐ ܚܵܫܘܿܫܵܐ . ܐܲܟܼܙܢܵܐ ܕܢܲܦܫܵܐ : ܕܒܲܟܼܝܵܢܵܗ̇ ܠܚܲܫܹ̈ܐ ܕܦܲܓܼܪܵܐ ܠܵܐ ܚܫܵܐ : ܘܠܵܐ ܟܵܐܹ̇ܒܼ ܠܵܗ̇ : ܘܠܵܐ ܟܵܦ̇ܢܵܬܐ . ܒܲܡܕܲܒܿܪܵܢܘܼܬܼܵܐ ܟܝܵܢܵܝܬܼܵܐ ܚܵܫܵܐ ܟܝܵܢܵܐܝܼܬܼ ܚܲܫܹ̈ܐ ܕܦܲܓܼܪܵܐ : ܟܲܕܼ ܡܚܲܝܕܼܵܐ ܥܲܡܹܗ ܟܝܵܢܵܐܝܼܬܼ : ܕܲܟܼܝܵܢܵܐܝܼܬܼ ܢܸܬܿܕܲܒܲܪ ܘܢܸܚܲܫ ܥܲܠ ܐܲܦܲܝ̈ܢ . ܘܠܵܘ ܒܡܲܤܒܿܪܵܢܘܼܬܼܵܐ ܘܒܸܐܤܟܹܿܡܵܐ : ܐܵܘ ܒܲܟܼܝܵܢܐ ܐ̄ܚܪܹܢܵܐ : ܐܸܠܵܐ ܒܲܟܼܝܵܢܵܐ ܕܝܼܠܹܗ ܚܲܪܲܪ ܠܲܢ ܡ̣ܢ ܡܵܘܬܵܐ ܘܲܚܒܼܵܠܵܐ . ܕ . ܐ̄ܚܪ̈ܵܢܹܐ ܕܹܝܢ ܡܵܘܕܹܝܢ : ܕܲܒܼܦܲܓܼܪܵܐ ܘܲܒܼܦܢܲܫܵܐ ܐܸܬܼܒܲܤܲܪ ܠܫܘܼܡܠܵܝܵܐ ܕܲܟܼܝܵܢܵܐ . ܘܲܚܠܵܦ ܡܲܕܥܵܐ : ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܐܲܝܟܼ ܕܲܚܠܵܦ ܡܲܕܼܥܵܐ ܢܸܗܘܸܐ ܠܲܟܼܝܵܢܵܐ ܒܦܲܓܼܪܵܐ ܘܲܒܼܢܲܦܫܵܐ : ܘܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܢܸܬܿܕܲܒܲܪ ܘܢܸܚܲܫ ܥܲܠ ܐܲܦܲܝ̈ܢ . ܐܸܬܼ݂ܵܐ ܗ̄ܘ̣ܵܐ ܓܹܝܪ ܕܲܠܡܲܕܿܥܵܐ ܗܵܘ̇ ܕܲܥ̣ܒܲܪ ܥܲܠ ܦܘܼܩܕܵܢܵܐ ܘܠܵܐ ܐܸܫܬܿܡܲܥ ܠܐܲܠܵܗܵܐ : ܢܒܲܛܠܝܼܘܗܝ . ܘܲܚܠܵܦ ܡܲܕܿܥܵܐ ܢܸܗܘܸܐ ܒܢܲܦܫܵܐ ܘܲܒܼܦܲܓܼܪܵܐ : ܘܠܵܘ ܒܐܸܤܟܹܢܵܐ ܕܠܵܐ ܩܢܘܿܡܵܐ : ܘܠܵܘ ܒܲܟܼܝܵܢܵܐ ܐ̄ܚܪܹܢܵܐ : ܘܠܵܘ ܬܘܼܒܼ ܒܓܼܫܡܵܐ ܕܠܵܐ ܢܵܦܫܵܐ . ܗ . ܐ̄ܚܪ̈ܵܢܹܐ ܕܹܝܢ ܠܒܸܤܪܵܐ ܗܵܘ̇ ܕܐܸܬܼܒܲܤܲܪ ܒܹܗ ܐܲܠܵܗܵܐ ܡܸܠܬܼܵܐ : ܒܸܤܪܵܐ ܡܢܲܦܫܵܐ ܐܸܬܼܒܲܤܲܪ ܟܲܕܼ ܒܲܟܼܝܵܢܹܗ ܠܵܐ ܡܲܪܓܸܫ ܗ̄ܘ̣ܵܐ : pb. 128 ܘܠܑܵܐ ܡܸܤܬܲܟܲܠ ܗ̄ܘ̣ܵܐ ܡ̣ܢ ܢܲܦܫܵܐ : ܐܸܠܵܐ ܒܡܲܥܒܿܕܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ ܡܸܤܬܲܟܲܠ ܗ̄ܘ̣ܵܐ ܘܡܲܪܓܸܫ ܗ̄ܘ̣ܵܐ . ܒܐܲܠܵܗܵܐ ܡܸܠܬܼܵܐ : ܘܡܲܪܓܫܵܐ ܗ̄ܘ̣ܵܬܼ ܘܐܵܦ ܡܸܤܬܲܟܿܠܵܐ ܗ̄ܘ̣ܵܬܼ ܗ̤ܝ ܢܲܦܫܵܐ . ܘܦܲܓܼܪܵܐ : ܘܐܝܼܬܼܵܘܗܝ ܗ̄ܘ̣ܵܐ ܐܘܼܪܓܵܢܘܿܢ ܒܲܟܼܝܵܢܵܐ . ܘܠܵܐ ܡܦܲܠܓܼܝܼܢ ܠܹܗ ܠܲܡܫܝܼܚܵܐ ܠܐܘܿܪܓܵܢܘܿܢ ܘܠܐܘܼܡܵܢܵܐ : ܟܲܕܼ ܐܘܿܪܓܵܢܘܿܢ ܘܐܘܼܡܵܢܵܐ ܐܲܟܲܚ̄ܕܼ ܡܲܥܒܿܕܝܼܢ . ܘ . ܐ̄ܚܪܵܢܹܐ ܕܹܝܢ ܡܵܘܕܹܝܢ ܬܪܹܝܢ ܟܝܵܢܝ̈ܢ ܒܲܡܫܝܼܚܵܐ ܩܕܼܵܡ ܚܕܼܵܝܘܼܬܼܵܐ : ܘܲܕܼܟܼܠ ܚܲܕܼ ܡ̣ܢ ܟܝܵܢܹ̈ܐ ܒܲܟܼܝܵܢܹܗ ܕܝܼܠܹܗ ܡܸܬܼܪܢܸܐ . ܒܐܲܒܼܵܐ ܡ̇ܢ ܘܲܒܼܪܘܼܚܵܐ ܕܩܘܼܕܼܫܵܐ : ܐܲܠܵܗܵܐ ܡܸܠܬܼܵܐ . ܘܲܒܼܢܲܝ̈ܢܵܫܵܐ : ܒܒܸܤܪܵܐ . ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ : ܠܵܐ ܡܸܬܼܪ̱ܢܹܝܢ ܬܪܹܝܢ ܟܝܵܢܹ̈ܐ : ܒܕܸܐܬܼܚܲܝܲܕܼܘ ܒܐܘܼܤܝܼܵܐ : ܘܗܵܘ̇ܝܵܐ ܚܕܼܵܐ ܡ̣ܢ ܬܲܪ̈ܬܲܝܗܹܝܢ . ܗܵܢ̇ܘܿܢ ܕܡ̣ܢ ܟܝܵܢܵܐ ܠܲܟܼܝܵܢܵܐ ܡܫܲܚܠ̱ܦܝܼܢ ܠܗܘܿܢ : ܐܲܝܟܼ ܕܡܵܪܵܢܵܐܝܼܬܼ ܒܲܪܢܵܫܵܐ ܢܸܗܘ̤ܐ : ܗ̤ܘ ܟܲܕܼ ܗ̤ܘ ܐܵܦ ܐܲܠܵܥܗܵܐ . ܐܲܝܟܲܢܵܐ ܕܐܲܝܟܼ ܒܲܪܢܵܫܵܐ ܢܸܬܿܕܲܒܲܪ ܐܲܠܵܗܵܐ : ܘܲܢܡܘܼܬܼ ܚܠܵܦܲܝܢ ܐܲܝܟܼ ܐܲܠܵܗܵܐ : ܘܲܢܩܘܼܡ ܒܚܲܝܠܵܐ ܕܝܼܠܹܗ . ܙ . ܐ̄ܚܪ̈ܵܢܹܐ ܕܹܝܢ ܠܡܸܬܼܒܲܪܢܫܵܢܘܼܬܹܗ ܕܡܵܪܲܢ ܐܵܡ̇ܪܝܼܢ : ܒܸܤܪܵܐ ܡܢܲܦܫܵܐ ܒܢܲܦܫܵܐ ܡܠܝܼܠܬܼܵܐ ܘܝܼܕܲܘܥܬܼܵܢܝܼܬܼܵܐ : ܡܫܲܡܠܲܝ ܒܲܟܼܝܵܢܹܗ ܘܲܒܼܚܲܝܠܹܗ : ܘܲܒܼܡܲܥܒܿܕܼܵܢ̈ܘܵܬܹܗ ܟܝܵܢܵܝܵܬܼܵܐ . ܘܠܵܐ ܗ̄ܘ̣ܵܐ ܒܐܸܤܟܹܡܵܐ : ܘܠܵܐ ܗ̄ܘ̣ܵܐ ܒܫܘܼܚܠܵܦ ܐܘܼܤܝܼܵܬܐ : ܘܠܵܐ ܬܘܼܒܼ ܠܫܘܼܡܠܵܝܵܐ ܟܝܵܢܵܝܵܐ ܕܲܟܼܝܵܢܵܐ ܕܦܲܓܼܪܵܐ ܘܲܕܼܡܲܦܫܵܐ ܐܵܘ ܕܡܲܕܿܥܵܐ : ܐܵܘ ܡܚܲܫܒܿܟܼܵܐ ܠܚܲܕܼ ܟܝܵܢܵܐ ܡ̣ܢ ܬܪ̈ܲܝܘܿܢ : ܐܵܘ ܕܡ̣ܢ ܐ̄ܚܪܹܢܵܐ ܠܲܐ̄ܚܪܹܢܵܐ ܐܸܫܬܲܚܠܲܦܘ : ܐܵܘ pb. 129 ܕܲܠܫܘܼܡܠܵܝܵܐ ܕܡܲܥܒܿܕܼܵܢ̈ܘܵܬܼܵܐ ܟܝܵܢܵܝ̈ܬܼܵܐ . ܐܲܝܟܲܢܵܐ ܕܠܵܐ ܢܸܥܒܸܿܕܼ ܒܸܤܪܵܐ ܒܲܟܼܝܵܢܵܐ ܕܝܼܠܹܗ : ܐܸܠܵܐ ܠܚܲܕܼ ܦܲܪܨܘܿܦܵܐ ܕܲܟܼܝܵܢܹ̈ܐ ܬܪ̈ܲܝܗܘܿܢ : ܟܲܕܼ ܡܩܲܝܡܝܼܢ ܬܪ̈ܲܝܗܘܿܢ ܠܕܼܝܼܠܵܝ̈ܬܼܵܐ ܕܲܟܼܝܵܢܲܝ̈ܗܘܿܢ . ܘܲܡܩܵܘܝܵܐ ܐܘܼܤܝܼܵܐ ܕܐܲܠܵܗܘܼܬܼܵܐ : ܘܠܵܐ ܚܵܫܵܐ : ܟܲܕܼ ܐܝܼܬܹܝܗ̇ ܒܐܘܼܤܝܼܵܐ ܕܒܸܤܪܵܐ . ܘܒܸܤܪܵܐ ܬܘܼܒܼ ܡܩܵܘܸܐ ܒܐܘܼܤܝܼܵܐ ܕܒܸܤܪܵܐ : ܟܲܕܼ ܐܝܼܬܸܿܘܗܝ ܒܲܟܼܝܵܢܵܐ ܘܲܒܼܦܲܪܘܿܦܵܐ ܕܐܲܠܵܗܘܼܬܼܵܐ : ܚܲܕܼܘ ܓܹܝܪ ܦܲܓܼܪܵܐ . ܘܲܬܼܪ̈ܲܝܗܘܿܢ ܚܲܕܼ ܒܪܵܐ . ܠܵܘ ܓܹܝܪ ܐ̄ܚܵܪܹܢܵܐ ܡܸܬܼܐܡܲܪ ܐܲܠܵܗܵܐ ܡܸܠܬܼܵܐ ܒܒܸܪܤܪܵܐ : ܠܒܲܪ ܡ̣ܢ ܗܵܘ̇ ܕܲܒܼܒܸܤܪܵܐ ܕܝܼܠܲܢ . ܘܠܵܐ ܬܘܼܒܼ ܒܸܤܪܵܐ : ܐܸܠܵܐ ܒܲܒܼܪܵܐ ܐܝܼܬܼܵܘܗܝ : ܒܐܲܠܵܗܵܐ ܡܸܠܬܼܵܐ . ܕܢܸܬܿܕܲܒܲܪ ܡܫܲܡܠܝܵܐܝܼܬܼ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ : ܟܲܕܼ ܐܝܼܬܼܵܘܗܝ ܒܲܪܢܵܫܵܐ . ܘܕܲܢܩܘܼܡ ܐܲܝܟܼ ܐܲܠܵܗܵܐ : ܟܲܕܼ ܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ . ܗܵܘ̇ ܕܡ̣ܢ ܕܠܵܐ ܚܛܝܼܬܼܵܐ : ܘܡܵܐ ܕܲܢܛܲܪ : ܢܸܫܬܿܠܸܡ ܠܡܵܘܬܵܐ ܚܠܵܦ ܦܘܼܩܩܵܢܲܢ . ܕܲܢܛܲܪ ܕܡܘܼܬܼܵܐ ܕܨܲܠܡܵܐ ܕܝܼܠܹܗ : ܕܢܸܗܘܸܐ ܡܸܟܹܝܠ ܗܵܘ̇ . ܠܵܘ ܠܲܕܼܡܘܼܬܼܵܐ ܢܤܲܒܼ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܐܲܝܟܲܢܵܐ ܕܢܸܬܿܬܿܪܝܼܡ ܟܝܵܢܵܐ ܕܲܒܼܢܲܝ̈ܢܵܫܵܐ . ܐܘܼܤܝܼܵܐ ܓܹܝܪ ܕܠܵܐ ܐܝܼܬܹܝܗ̇ ܡܸܟܹܝܠ ܕܒܲܪܢܵܫܵܐ ܐܸܠܵܐ ܕܐܲܠܵܗܵܐ ܡܸܠܬܼܵܐ : ܠܵܐ ܡܸܬܼܝܼܗܸܒܼ ܠܵܗ̇ ܐܝܼܩܵܪܵܐ ܘܪܘܼܡܪܵܡܵܐ . ܟܝܵܢܵܐ ܕܝܼܠܲܢ ܒܲܟܼܝܵܢܵܐ ܐ̄ܚܪܹܢܵܐ ܐܸܬܼܝܲܩܲܪ : ܘܠܵܘ ܒܲܟܼܝܵܢܵܐ ܕܝܼܠܲܢ . ܪܘܼܡܪܵܡܵܐ ܓܹܝܪ ܕܲܟܼܝܵܢܵܐ ܕܝܼܠܲܢ : ܠܲܫܡܵܐ ܗܵܘ̇ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܗܘ̤ܵܐ ܓܵܘܢܵܐܝܼܬܼ ܕܲܟܼܝܵܢܵܐ ܕܗܵܘ̇ ܕܐܝܼܬܼܵܘܗܝ ܪܘܼܡܪܵܡܵܐ ܕܐܲܝܢܵܐ ܕܲܡܩܵܘܸܐ ܒܐܘܼܤܝܼܵܐ ܕܝܼܠܹܗ : ܘܡܸܫܟܲܚ ܕܢܸܗܘܸܐ ܗܵܘ̇ ܡܵܐ pb. 130 ܕܐܝܼܬܼܵܘܗܝ ܒܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܗܵܕܼܵܐ ܗ̣̄ܝ ܓܹܝܪ ܡܵܪܵܢܵܐܝܼܬܼ ܡܸܬܼܪܲܡܪ̱ܡܵܢܘܼܬܼܵܐ : ܕܐܲܟܼܘܵܬܼܵܗ̇ ܠܲܝܬܿ . ܫܘܼܚܠܵܦ ܐܘܼܤܝܼܵܐ ܓܹܝܪ ܕܠܐܘܼܤܝܼܵܐ : ܒܘܼܛܵܠܵܐ ܐܝܼܬܼܵܘܗܝ ܕܐܘܼܤܝܼܵܐ ܗܵܝ̇ ܕܙܵܕܹܩ ܠܵܗ̇ ܕܲܬܼܪܲܡܪܸܡ : ܘܐܵܦ ܕܝܼܠܵܗ̇ ܕܪܘܼܡܡܪܵܡܵܐ . ܘܠܲܝܬܹܝܗ̇ ܐܵܦܠܵܐ ܡܸܬܼܢܲܚܬܼܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܟܲܕܼ ܠܘܼܤܝܼܵܐ ܕܒܸܤܪܵܐ ܢܸܫܬܲܚܠܲܦ . ܡܸܛܠ ܕܠܲܝܬܹܝܗ̇ ܟܝܵܢܵܐ ܗܵܘ̇ ܕܡܸܬܼܢܲܚܲܬܼ : ܐܸܠܵܐ ܗܵܕܹܐ ܐܝܼܬܹܝܗ̇ ܗܵܝ̇ ܕܐܸܬܼܢܲܚܲܬܼ . ܐܲܟܼܙܢܵܐ ܕܡܲܠܟܵܐ : ܐܸܢ ܢܸܗܘܸܐ ܡ̣ܢ ܡܫܲܥ̈ܒܿܕܹܐ : ܡܸܬܼܐܡܲܪ ܕܐܸܬܼܢܲܚܲܬܼ : ܟܲܕܼ ܐܝܼܬܼܵܘܗܝ ܫܲܪܝܼܪܵܐܝܼܬܼ ܡܲܠܟܵܐ . ܘܡܸܛܠ ܡܵܐܢܹ̈ܐ ܕܲܡܫܲܥ̈ܒܿܕܹܐ ܕܲܠܒܸܫ̣ : ܡܸܬܼܐܡܲܪ ܕܡܸܬܼܢܲܚܵܬܼܘܼ ܐܸܬܼܢܲܚܲܬܪ : ܟܲܕܼ ܠܗܵܠܹܝܢ ܕܝܼܠܹܗ ܒܗܵܠܹܝܢ ܕܗܵܘ̇ ܒܐܸܤܟܹܡܵܐ ܡܸܬܼܚܲܚܲܫ . ܐܲܝܟܲܢܵܐ ܕܗܵܘ̇ ܡܵܐ ܕܐܝܼܬܲܝܗܘܿܢ ܗܵܡ̇ܘܢ ܬܚܹܝܬܼ ܢܵܡܘܿܤܵܐ ܕܕܼܘܼܒܵܪܹ̈ܐ : ܗܵܟܲܢܵܐ ܢܸܗܘܸܐ ܗ̤ܘ ܒܨܒܼܝܵܢܹܗ ܬܚܹܝܬܼ ܢܵܡܘܿܤܵܐ : ܟܲܕܼ ܐܝܼܬܼܵܘܗܝ ܡܲܠܟܵܐ ܕܝܼܠܗܘܿܢ ܕܕܼܘܼܒܵܪܹ̈ܐ ܘܡܵܪܗܘܿܢ . ܐܵܦܠܵܐ ܓܹܝܪ ܪܘܼܡܪܵܡܵܐ ܐܝܼܬܼܵܘܗܝ : ܟܲܕܼ ܠܲܟܼܝܵܢܵܐ ܕܝܼܠܹܗ ܢܸܬܼܪܲܡܪܲܡ . ܐܸܠܵܐ ܕܢܸܬܸܠ ܠܹܗ ܗܵܘ̇ ܡܵܐ ܕܠܲܝܬܿ ܗ̄ܘ̣ܵܐ ܠܹܗ : ܠܵܐ ܗ̄ܘ̣ܵܐ ܕܲܢܪܝܼܡܝܼܘܗܝ ܡܸܢܹܗ ܠܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܠܹܗ . ܐܸܢܗ̤ܘ ܓܹܝܪ ܕܲܕܼܗܵܘ̇ ܐܲܝܢܵܐ ܕܐܝܼܬܼܵܘܗܝ ܗ̄ܘ̣ܵܐ ܘܩܲܕܼܡܵܝܑܼܬܼ ܗ̄ܘ̣ܵܐ : ܐܝܼܬܼܵܘܗܝ ܪܘܼܡܪܵܡܵܐ ܘܡܘܼܟܵܟܼܵܐ : ܕܲܟܼܝܵܢܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܘܩܲܕܼܡܵܝܑܬܼ ܐܝܼܬܼܵܘܗܝ : ܐܝܼܬܼܵܘܗܝ ܡܘܼܟܵܟܼܵܐ : ܕܡ̇ܢ ܐܝܼܬܼܵܘܗܝ ܪܘܼܡܪܵܡܵܐ ؟ ܩܲܕܼܡܵܝܑܬܼ ܐܸܡ݂ܲܪ ܠܐܘܼܤܝܼܵܐ ܕܐܸܬܼܪܲܡܪܡܲܬ̤ : ܘܗܵܝܕܹܝܢ ܠܗܵܘ̇ ܫܡܵܐ ܕܐܸܬܼܪܲܡܪ̱ܡܲܬ̤ pb. 131 ܒܹܗ : ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ ܐܝܼܬܼܵܘܗܝ . ܐܸܢܗ̤ܘ ܓܹܝܪ ܕܲܬܼܥܲܠܸܐ ܠܐܘܼܤ̈ܝܵܣ ܕܲܡܩܲܒ̈ܠܵܢ ܡܘܼܟܵܟܼܵܐ ܘܪܘܼܡܪܵܡܵܐ : ܠܲܝܬܹܝܗ̇ ܐܘܼܤܝܼܵܐ ܕܐܸܬܼܡܲܟܲܟܲܬ̤ . ܡܸܛܠ ܗܵܢܵܐ : ܕܡܲܟܸܿܟܼ ܢܲܦܫܹܗ ܐܸܡ݂ܲܪ ܠܲܚܕܵܝܘܼܬܼܵܐ ܨܒܼܝܵܢܵܝܬܼܵܐ ܘܲܠܡܸܬܼܒܲܪܢܫܵܘܼܬܼܵܐ ܘܠܲܙܢܵܐ ܕܡܲܟܿܝܼܟܼܘܼܬܼܵܐ ܕܚ̣ܵܘܝܼ : ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ . ܘܬܼܘܼܒܼ ܕܲܠܨܒܼܝܵܢܵܝܬܐ : ܘܠܵܘ ܠܲܟܼܝܵܢܵܝܬܼܵܐ ܗܘ̤ܵܐ ܗܵܘ̇ ܡܵܐ ܕܵܗܘ̤ܵܐ . ܒܐܸܤܟܹܿܡܵܐ ܐܸܫܬܟܲܚ ܐܲܝܟܼ ܒܲܪܢܵܫܵܐ : ܠܵܘ ܒܘܼܤܝܼܵܐ . ܒܲܕܼܡܘܼܬܼܵܐ ܓܹܝܪ ܕܐܲܠܵܗܵܐ : ܕܡܘܼܬܼܵܐ ܕܥܲܒܼܕܵܐ . ܕܡܘܼܬܼܵܐ ܕܐܲܠܵܗܵܐ ܒܐܸܤܟܹܡܵܐ ܗ̄ܘ̣ܵܐ ܐܲܝܟܼ ܒܲܪܢܵܫܵܐ : ܐܲܠܵܗܵܐ ܓܹܝܪ ܒܵܗ̇ ܒܐܘܼܤܝܼܵܐ ܕܝܼܠܹܗ ܗܘ̤ܵܐ . ܐܲܝܟܲܢܵܐ ܕܐܵܦ ܒܡܘܼܟܵܟܼܵܐ ܢܸܬ̱ܪܢܸܐ ܒܗܵܘ̇ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܘܼܪܡܪܵܡܵܐ ܒܲܕܼܡܘܼܬܼܵܐ ܕܥܲܒܼܕܵܐ : ܒܗܵܝ̇ ܕܢܸܤܒܲܬ̤ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܠܵܐ ܗ̄ܘ̣ܵܐ ܠܫܘܼܚܠܵܦ ܐܘܼܤܝܼܵܐ : ܐܵܘ ܠܐܘܼܤܝܼܵܐ : ܐܵܘ ܠܪܘܼܟܵܒܼܵܐ ܟܝܵܢܝܵܐ ܕܲܠܚܲܕܼ ܟܝܵܢܵܐ ܬܸܬܼܪ̱ܢܸܐ : ܐܸܠܵܐ ܠܗܵܝ̇ ܨܸܒܼܝܵܢܵܝܬܼܵܐ : ܠܗܵܝ̇ ܕܲܒܼܗܘܼܟܵܟܼܵܐ ܘܲܒܼܪܘܼܡܪܵܡܵܐ . ܗܵܝ̇ ܓܹܝܪ ܕܲܟܼܝܵܢܵܐ : ܚܵܫܘܿܫܬܼܵܐ ܐܝܼܬܹܝܗ̇ ܘܡܸܫܬܿܚ̱ܠܦܵܢܝܼܬܼܵܐ . ܕܐܝܼܬܼܵܘܗܝ ܟܝܵܢܵܐ ܒܲܪܝܵܐ ܘܲܥܒܼܕܼܵܐ : ܠܵܐ ܗ̄ܘ̣ܵܐ ܠܵܐ ܒܲܪܝܵܐ : ܘܠܵܐ ܗ̄ܘ̣ܵܐ ܠܵܐ ܥܒܼܝܼܕܼܵܐ : ܘܠܵܐ ܗ̄ܘ̣ܵܐ ܠܵܐ ܡܸܫܬܲܚ̱ܠܦܵܢܵܐ : ܘܠܵܐ ܗ̄ܘ̣ܵܐ ܠܵܐ ܡܸܫܬܲܓܼܢܝܵܢܵܐ . ܡܸܛܠ ܗܵܕܹܐ : ܗܵܢܵܐ ܠܕܼܘܼܒܵܪܵܐ ܕܒܲܪܢܵܫܵܐ ܡܸܕܸܡ ܠܵܐ ܝܲܗ̣̄ܒܼ ܒܡܸܬܼܒܲܪܢܫܵܢܘܼܬܼܵܐ : ܐܸܠܵܐ ܠܐܲܠܵܗܵܐ ܡܸܠܬܼܵܐ : ܐܲܝܟܲܢܵܐ ܕܒܲܟܼܝܵܢܵܐ ܕܐ̄ܢܵܫܘܼܬܼܵܐ ܢܸܬܼܚܲܫܲܚ ܠܕܼܘܼܒܵܪܵܐ ܕܝܼܠܹܗ . ܐܲܝܟܲܢܵܐ ܕܐܵܪܪܝܼܘܿܣ ܘܐܘܼܢܵܡܝܼܣ ܘܐܵܦܘܿܠܝܼܢܵܪܝܼܣ : ܟܹܐܡܲܬܼ ܐܲܝܟܼ ܐܲܠܵܗܵܐ ܐܵܡ̇ܪܝܼܢ ܠܹܗ ܠܲܡܫܝܼܚܵܐ ܒܲܡܫܵܐ : ܒܲܥ̇ܒܼܵܕܼܵܐ ܕܹܝܢ ܡ̣ܢ ܗܵܝ̇ ܕܐܝܼܬܼܵܘܗܝ ܐܲܠܵܗܵܐ pb. 132 ܡܒܲܛܠܝܼܢ ܠܹܗ . ܒܗܵܝ̇ ܕܲܠܐ̄ܢܵܫܵܝ̈ܬܹܗ ܒܲܟܼܝܵܢܵܐ ܠܐܘܼܤܝܼܵܐ ܕܝܼܠܹܗ ܝܵܗ̇ܒܿܝܼܢ ܠܗܹܝܢ : ܘܲܡܒܲܛܠܝܼܢ ܠܝܘܼܒܵܠܵܐ ܕܫܲܪ̈ܒܼܵܬܼܵܐ ܕܲܡܫܝܼܚܵܐ ܘܲܠܡܼ̈ܠܟܵܢܹܐ ܕܲܠܘܵܬܼ ܐܲܒܼܵܗܵܬܼܵܐ : ܕܡ̣ܢ ܙܲܪܥܗܘܿܢ ܢܩܘܼܡ ܡܫܝܼܚܵܐ ܕܒܼܒܲܤܲܪ . ܡܸܛܠ ܗܵܢܵܐ ܡܥܲܗܕܹܝܢ ܐܹܘܲܢܓܲܠܸܤܛܹ̈ܐ ܠܟܼܠܗܹܝܢ ܐܲܝܠܹܝܢ ܕܒܲܫܪܵܪܵܐ ܡܚܵܘ̈ܝܵܢ ܠܲܟܼܝܵܢܵܐ ܕܒܲܪܢܵܫܵܐ : ܐܲܝܟܲܢܵܐ ܕܕܲܠܡܵܐ ܡ̣ܢ ܐܲܠܵܗܘܼܬܼܵܐ ܠܵܐ ܬܸܬܼܗܲܝܡܲܢ ܕܐܝܼܬܼܵܘܗܝ ܐܵܦ ܒܲܪܢܵܫܵܐ . ܘܠܵܐ ܬܸܬܼܗܲܝܡܲܢ ܥܲܡ ܗܵܕܹܐ ܐܵܦܠܵܐ ܕܗܵܢܵܘ ܗܵܘ̇ ܡ̣ܢ ܟܘܼܠܟܵܢܹ̈ܐ ܐܸܫܬܲܪܲܪ . ܡܸܛܠ ܗܵܢܵܐ ܠܛܘܼܒܼܵܢܝܼܬܼܵܐ ܡܲܪܝܲܡ ܐܸܬܼܥܗܸܕܼ ܐܲܝܟܼ ܕܠܲܐܢ̄ܬܿܬܼܵܐ ܕܲܡܟܼܝܼܪܵܐ ܗ̄ܘ̣ܵܬܼ ܠܓܲܒܼܪܵܐ : ܗܵܘ̇ ܐܲܝܢܵܐ ܕܐܵܦ ܫܡܹܗ ܘܓܸܢܤܹܗ ܘܐܵܦ ܐܘܼܡܵܢܘܼܬܹܗ ܐܵܦ ܕܘܿܟܹܿܬܹܗ ܟܬܲܒܼ : ܐܲܝܟܲܢܵܐ ܕܠܵܐ ܢܸܗܘܸܐ ܡܸܕܸܡ ܕܢܸܥܒܸܿܕܼ ܦܘܼܠܵܓܼܵܐ : ܕܠܵܐ ܬܸܬܼܗܲܝܡܲܢ ܕܐܝܼܬܹܝܗ̇ ܐܲܢ̄ܬܿܬܼܵܐ . ܡܸܛܠ ܗܵܢܵܐ ܐܵܦ ܠܫܝܼܛܘܼܬܹܗ : ܘܥܲܡ ܟܠܗܹܝܢ : ܐܵܦ ܠܤܘܼܒܵܪܵܐ ܕܒܲܛܢܹܗ ܘܲܠܝܲܠܕܹܗ ܘܠܐܘܿܪܝܵܐ : ܠܡܵܘܕܥܵܢܘܼܬܼܵܐ ܕܗܵܘ̇ ܕܐܸܬܼܝܼܠܸܕܼ ܥܲܡ ܗܵܝ̇ ܝܼܠܸܕܬܹܗ : ܕܢܸܫܬܲܪܲܪ ܕܫܲܪܝܼܪܵܐܝܼܬܼ ܐܝܼܬܼܵܘܗܝ ܒܲܪܢܵܫܵܐ . ܠܡܲܓܤܵܐ ܕܒܼܐܘܿܪܝܵܐ : ܠܲܟܼܪܘܼܟܼܝܵܐ ܕܒܲܥܲܙܪܘܼܪܹ̈ܐ . ܒܐܝܠܹܝܢ ܕܕܲܟܼܝܵܢܵܐ ܐܸܢܹܝܢ ܕܥܘܸܠܹ̈ܐ : ܠܩܘܼܪ̈ܒܵܢܹܐ ܕܲܚܠܵܦܵܘܗܝ ܐܸܬܼܩܪܲܒܼܘ . ܠܕܼܘܼܪܵܓܹܗ : ܠܬܲܪܒܿܝܼܬܹܗ ܕܲܒܼܩܵܘܡܬܼܵܐ ܘܲܒܼܚܸܟܼܡܬܼܵܐ ܕܲܠܘܵܬܼ ܐܵܠܵܗܵܐ ܘܕܲܠܘܵܬܼ ܒܢܲܝ̈ܢܵܫܵܐ : ܠܗܘܼܦܵܟܼܵܘ̈ܗܝ ܕܲܒܼܥܵܠܡܵܐ ܠܲܢܛܘܼܪ̈ܵܬܹܗ : ܠܡܸܫܬܲܥܒܿܕܼܵܢܘܼܬܹܗ : ܠܲܒܼܥܵܬܼܵܐ ܕܒܵܥܹ̇ܐ ܗ̄ܘ̣ܵܐ : ܘܲܠܟܼܠܹܗ ܫܘܼܡܠܵܝܼܵܐ ܕܢܵܡܘܿܤܵܐ : ܠܡܲܥܡܘܿܕܼܝܼܬܼܵܐ : ܘܲܠܒܲܪܬܼ ܩܵܠܵܐ ܕܐܸܬܼܐܲܡܪܲܬ̤ ܠܹܗ ܕܐܝܼܬܼܵܘܗܝ pb. 133 ܒܪܵܐ : ܗܵܘ̇ ܕܐܝܼܬܼܵܘܗܝ ܡ̣ܢ ܡܲܪܒܿܥܵܐ ܒܲܚܕܼܵܝܘܼܬܼܵܐ ܒܪܵܐ . ܠܤܵܗܕܘܼܬܼܵܐ ܕܲܢܛܘܼܪܬܵܐ ܕܕܼܘܼܒܵܪܹ̈ܐ : ܠܒܲܪܬܼ ܩܵܠܵܐ ܕܐܲܒܼܵܐ : ܠܲܡܚܵܘܝܵܢܘܼܬܼܵܐ ܕܪܘܼܚܵܐ ܕܩܘܼܕܼܫܵܐ : ܠܲܡܕܲܒܿܪܵܢܘܼܬܼܵܗ ܕܥܲܠ ܐܲܦܲܝ̈ܢ ܕܲܒܼܟܼܠܵܗ̇ ܚܦܝܼܛܘܼܬܼܵܐ . ܠܵܘ ܒܗܲܓܵܓܼܵܐ ܘܠܵܘ ܒܐܸܤܟܹܡܵܐ ܕܒܲܪܢܵܫܵܐ : ܐܸܠܵܐ ܒܲܟܼܝܵܢܵܐ ܕܒܲܪܢܵܫܵܐ : ܡ̣ܢ ܦܓܼܪܵܐ ܕܒܲܪܢܵܫܵܐ ܘܡ̣ܢ ܢܲܦܫܵܐ ܡܠܝܼܠܬܼܵܐ : ܗܵܝ̇ ܕܡܸܬܼܚܲܫܒܼܵܐ ܘܡܸܬܼܪܲܥܝܵܐ ܒܲܟܼܝܵܢܵܐ ܕܒܲܢܲܝ̈ܢܵܫܵܐ . ܕܢܸܗܘܸܐ ܟܠܗܹܝܢ ܗܵܘܚ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܕܒܲܪܢܵܫܵܐ : ܟܲܕܼ ܠܵܐ ܡܸܬܼܒܲܡܛܲܠ ܡ̣ܢ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܠܵܘ ܓܹܝܪ ܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܘ ܠܒܼܘܼܠܒܵܠܵܐ : ܐܵܘ ܠܫܘܼܚܠܵܦܵܐ : ܐܵܘ ܠܫܘܼܚܠܵܦ ܐܘܼܤܝܼܵܐ : ܐܵܘ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ : ܐܵܘ ܕܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ : ܐܵܘ ܠܡܘܼܙܵܓܼܵܐ ܕܲܟܼܝܢܹ̈ܐ : ܐܵܘ ܠܪܘܼܟܵܒܼܵܐ ܕܚܲܕܸ ܟܝܵܢܵܐ : ܟܲܕܼ ܡܡܲܙܓܼܝܼܢ ܘܐܲܟܲܚ̄̇ܕܼ ܚܵܫ̇ܝܼܢ ܥܲܡ ܚܕܼܵܕܹ̈ܐ : ܒܡܲܥ̈ܒܿܕܼܵܢܘܵܬܼܵܐ ܟܝܵܢܵܝ̈ܬܼܵܐ ܕܲܟܼܝܵܢܹ̈ܐ ܕܲܡܟܲܝܢܝܼܢ . ܠܟܼܠܗܹܝܢ ܓܹܝܪ ܗܵܠܹܝܢ ܡܒܲܛ̇ܠܝܼܢ ܒܝܲܕܼ ܚܕܼܵܝܘܼܬܼܵܐ ܟܝܵܢܵܝܬܼܵܐ ܘܲܩܢܘܿܡܵܝܬܼܵܐ : ܘܟܼܠܗܹܝܢ ܗܵܠܹܝܢ ܕܐܝܼܬܼ ܠܹܗ ܒܲܟܼܝܵܢܹܗ ܢܵܤ̇ܒܿܝܼܢ ܠܗܹܝܢ : ܘܠܲܐܠܵܗܵܐ ܡܸܠܬܼܵܐ ܟܝܵܢܵܐܝܼܬܼ ܝܵܗ̇ܒܿܝܼܢ ܠܗܹܝܢ : ܠܕܼܚ̱ܠܬܼܵܐ ܐ̄ܢܵܫܵܝܬܼܵܐ : ܠܡܸܫܬܲܠܡܵܢܘܼܬܼܵܐ : ܠܡܸܫܬܲܐܠܵܢܘܼܬܼܵܐ : ܠܦܘܼܢܵܝ ܦܸܬܼܓܼܵܡܵܐ : ܠܫܘܼܩܵܦܵܐ ܕܥܲܠ ܦܲܟܹ̈ܐ : ܠܲܓܼܙܵܪ ܕܝܼܢܵܐ ܕܲܨܠܝܼܒܼܵܐ : ܠܡܹܐܙܲܠܬܹܗ : ܠܲܤܝܵܡܵܐ ܕܲܨܠܝܼܒܼܵܐ ܥܲܠ ܟܲܬܼܦܹܗ : ܠܲܛܥܘܼܢܬܼܵܐ ܕܲܙܩܝܼܦܹܥܗ : ܠܡܲܤܒܼܵܐ ܕܡܸܢܹܗ ܕܥܲܠ ܐ̄ܚܪ̈ܵܢܹܐ ܢܸܬܿܬܿܤܝܼܡ : ܠܲܟܼܠܝܼܠܵܐ ܕܟܼܘܼ̈ܒܹܿܐ : ܠܡܵܐܢܹ̈ܐ ܕܲܙܚܘܿܪܝܼܬܼܵܐ : pb. 134 ܠܩܘܼܝܵܡܵܐ ܕܲܙܝܼܦܵܐ : ܠܲܙܩܝܼܦܘܼܬܼܵܐ : ܠܩܘܼܒܵܥܵܐ ܕܨܨܹ̈ܐ : ܠܲܡܪܵܪܬܵܐ ܕܐܸܬܼܩܲܪܒܲܬ̤ ܠܹܗ : ܠܐܘܼ̈ܠܨܵܢܹܐ ܐ̄ܚܪ̈ܵܢܹܐ . ܠܡܲܫܡܵܢܘܼܬܼܵܐ ܕܪܘܼܚܹܗ ܠܐܲܒܼܵܐ : ܠܡܲܪܟܿܢܵܢܘܼܬܼܵܐ ܕܪܹܫܹܗ : ܠܡܲܚܬܼܵܢܘܼܬܼܵܐ ܕܦܲܓܼܪܹܗ ܡ̣ܢ ܙܩܝܼܦܵܐ : ܠܚܘܼܢܛܬܹܗ : ܠܲܩܒܼܘܼܪܬܹܗ : ܠܲܩܵܝܵܡܬܼܵܐ ܕܠܲܬܼܠܵܬܼܵܐ ܝܘܡ̈ܝܵܢ : ܠܡܸܬܼܚܵܘܝܵܢܘܼܬܹܗ ܕܲܒܼܦܲܓܼܪܹܗ : ܠܡܲܡܠܠܹܗ ܘܲܠܡܲܠܦܵܢܘܼܬܹܗ : ܕܠܵܐ ܢܸܤܒܿܪܘܼܢ ܕܗܲܓܵܓܼܵܐ ܐܝܼܬܼܵܘܗܝ ܕܦܲܓܼܪܵܐ : ܐܸܠܵܐ ܫܲܪܝܼܪܵܐܝܼܬܼ ܦܲܓܼܪܵܐ ܗ̄ܘ̣ : ܕܐܵܦ ܒܸܤܪ̈ܵܬܼܵܐ ܐܝܼܬܼ ܠܹܗ . ܡܸܛܠ ܕܠܵܐ ܗ̄ܘ̣ܵܐ ܒܗܲܓܵܓܼܵܐ ܘܲܒܼܡܲܛܥܝܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܦܲܓܼܪܵܐ ܘܢܲܦܫܵܐ : ܐܸܠܵܐ ܒܲܫܪܵܪܵܐ ܟܠܗܹܝܢ ܒܲܟܼܢܵܝܵܐ : ܡܸܕܸܡ ܠܲܝܬܿ ܕܲܛܫܸܐ . ܟܗܠܹܝܢ ܐ̄ܢܵܫܵܝ̈ܬܼܵܐ ܐܲܝܠܹܝܢ ܕܗܵܫܵܐ ܒܵܗ̇ܬܿܝܼܢ ܠܡܹܐܡܲܪ ܥܠܵܘܗܝ : ܐܹܘܲܢܓܲܠܸܤ̈ܛܹܐ ܠܵܐ ܒܗܸܬܼܘ ܠܡܹܐܡܲܪ ܐܸܢܹܝܢ . ܗܵܠܹܝܢ ܕܗܵܢܘܿܢ ܥ̈ܒܼܕܝܼܢ ܠܗܹܝܢ ܟܲܕܼ ܠܵܐ ܒܵܗ̇ܬܿܝܼܢ ܕܲܟܼܝܵܢܵܐ ܐܲܠܵܗܵܝܵܐ : ܒܝܲܕܼ ܚܕܼܵܝܘܼܬܼܵܐ ܕܒܲܩܡܘܿܡܵܐ ܟܝܵܢܵܝܵܐ : ܟܲܕܼ ܚܵܐܹ̇ܫ ܐܲܠܵܗܵܐ ܚܲܫܹ̈ܐ ܕܦܲܓܼܪܵܐ : ܕܒܲܟܼܝܵܢܵܐ ܟܝܵܢܵܐܝܼܬܼ ܡܚܲܝܲܕܼ : ܟܲܕܼ ܨܵܗܹ̇ܐ : ܟܲܕܼ ܟܵܦܹ̇ܢ : ܟܲܕܼ ܨܪܝܼܟܼ : ܟܲܕܼ ܝܲܨܝܼܦ : ܟܲܕܼ ܡܸܬܼܚܲܫܲܒܼ : ܟܲܕܼ ܒܵܥܹ̇ܐ . ܐܲܝܟܲܢܵܐ ܕܐܵܦ ܠܐ̄̈ܢܵܫܵܝ̈ܬܼܵܐ ܗܵܠܹܝܢ ܕܲܟܼܝܵܢܵܐܝܼܬܼ ܚܵܐܹ̇ܫ ܒܗܹܝܢ ܢܸܙܟܸܐ : ܘܢܲܩܪܸܒܼ ܠܘܼܩܒܲܠ ܟܝܵܢܵܐ ܕܲܒܼܢܲܝ̈ܢܵܫܵܐ : ܠܒܼܘܼܛܵܠܵܐ ܕܫܘܼܒܼܗܵܪܲܢ : ܘܲܠܒܼܘܼܛܵܠܵܐ ܕܦܘܼܪܩܵܢܲܢ . ܘܲܠܕܼܝܼ̈ܠܝܵܬܼܵܐ ܕܐܲܠܵܗܵܐ ܡܸܠܬܼܵܐ ܢܒܲܛܠܘܼܢ ܐܵܢܹܝܢ : ܘܢܸܥܒܿܕܘܼܢ ܐܸܢܹܝܢ ܐ̄ܢܵܫܵܝ̈ܬܼܵܐ : ܕܒܲܟܼܝܵܢܵܐ ܟܝܵܢܵܐܝܼܬܼ ܤܵܥܲ݁ܪ ܘܚܵܐܹ̇ܫ ܒܲܪܓܸܫܬܼܵܐ ܕܲܟܼܝܵܢܵܐ : ܡܩܲܒܸܿܠ ܚܲܫܹ̈ܐ ܒܐܘܼܤܝܼܵܐ ܕܝܼܠܹܗ ܟܝܵܢܵܐܝܼܬܼ : ܐܲܝܟܲܢܵܐ ܕܦܲܓܼܪܵܐ ܡ̣ܢ ܢܲܦܫܵܐ : ܘܢܲܫܵܐ ܡ̣ܢ ܦܲܓܼܪܵܐ . pb. 135 ܕܪܸܥܠܵܐ ܘܲܪܬܹܝܬܼܵܐ ܐܬܹܝܗ̇ : ܕܡܸܪܢܵܐ ܢܸܪܢܸܐ ܠܗܵܕܹܐ ܐܵܦ ܕܢܹܐܡܪܝܼܗ̇ : ܠܲܒܼܢܲܝ̈ܢܵܫܵܐ : ܐܲܝܠܹܝܢ ܕܪܸܥܝܵܢܵܐ ܐܲܝܢܵܐ ܕܐܲܝܟܲܢ ܕܗ̤ܘ ܐܝܼܬܼ ܠܗܘܿܢ ܥܲܠ ܒܪܵܐ : ܘܐܵܦܸܢ ܥܒܼܝܼܕܼܵܐ ܘܐܵܦܸܢ ܒܲܪܝܵܐ : ܘܕܫܬܲܚܠܲܦ ܡ̣ܢ ܠܵܐ ܚܵܫܘܿܫܵܐ ܠܚܵܫܘܿܫܵܐ : ܘܡ̣ܢ ܠܵܐ ܡܵܝܘܿܬܼܵܐ ܠܡܵܝܘܿܬܼܵܐ : ܘܡ̣ܢ ܠܵܐ ܡܸܫܬܲܚ̱ܠܦܵܢܵܐ ܠܡܸܫܬܲܚܠܦܵܢܵܐ . ܐܵܦܸܢ ܐܘܼܤܝܼܵܐ ܕܡܲܠܲܐܟܹ̈ܐ ܢܸܥܒܿܕܼܝܼܘܗܝ ܐ̄ܢܵܫ ܘܲܕܼܠܵܐ ܚܵܐܹ̇ܫ : ܘܢܹܐܡܲܪ : ܕܠܵܐ ܗ̄ܘ̣ܵܐ ܒܲܟܼܝܵܢܹܗ ܘܲܒܼܡܲܥܒܿܕܼܵܢܘܼܬܹܗ ܘܲܒܼܚܲܝܠܹܗ ܤ̣ܥܲܪ : ܐܸܠܵܐ ܒܗܵܝ̇ ܕܲܗܘ̤ܵܐ : ܥܵܪܹܩ ܕܢܸܚܲܫ ܚܲܫܹ̈ܐ ܥܲܡ ܗܵܢܵܐ . ܠܡܸܥܪܲܩ ܕܹܝܢ : ܐܲܝܢܵܐ ܕܲܟܼܝܵܢܵܐܝܼܬܼ ܡܚܲܝܲܕܼ : ܠܵܐ ܡܸܫܪܚܵܐ . ܐܸܢ ܓܹܝܪ ܟܝܵܢܵܐܝܼܬܼ ܠܵܐ ܚܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ : ܢܲܦܫܵܢܵܐܝܼܬܼ ܚܠܵܦ ܢܲܦܫܵܐ ܚܵܐܹ̇ܫ ܗ̄ܘ̣ܵܐ : ܡܸܛܠ ܕܲܚܠܵܦ ܢܲܦܫܵܐ ܐܝܼܬܼܵܘܗܝ ܗ̄ܘ̣ܵܐ : ܕܠܵܐ ܡܸܬܼܪܲܥܝܵܐ ܗ̄ܘ̣ܵܬܼ ܐܲܝܟܼ ܡܲܕܿܥܵܐ : ܘܡܸܬܼܪܲܥܝܵܢܵܐܝܼܬܼ ܚܠܵܦ ܡܲܕܿܥܵܐ ܐܝܼܬܼܵܘܗܝ ܗ̄ܘ̣ܵܐ ܠܵܗ̇ . ܘܒܸܐܤܟܹܡܵܐ ܐܝܼܬܼܵܘܗܝ ܗ̄ܘ̣ܵܐ : ܘܡܲܛܥܸܐ ܗ̄ܘ̣ܵܐ ܒܝܲܕܼ ܐܸܤܟܹܿܡܸܐ ܕܒܲܪܢܵܫܵܐ : ܐܲܝܟܼ ܡ̇ܢ ܕܐܝܼܬܼ ܠܹܗ ܐܲܝܠܹܝܢ ܕܲܕܼܢܲܦܫܵܐ ܘܲܕܼܦܲܓܼܪܵܐ ܘܲܕܼܡܲܕܼܥܵܐ ܘܲܕܼܗܵܢܘܿܢ ܒܲܛܝܼܠܲܝ̈ ܡ̣ܢ ܡܲܥܒܿܕܼܵܢܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܬ ܒܲܟܼܝܵܢܗܘܿܢ . ܡ̣ܢ ܐܲܝܠܹܝܢ ܕܹܝܢ ܕܐܲܝܟܼ ܐܵܪ̈ܬܵܕܘܿܟܿܤܹܐ ܐܸܢܘܿܢ ܗܵܠܹܝܢ ܡܸܬܼܐܲܡܪ̈ܵܢ : ܕܡܸܢܹܗ ܕܟܼܝܵܢܵܐ ܠܵܐ ܚܵܫܘܿܫܵܐ ܘܠܵܐ ܤܢܝܼܩܵܐ ܘܠܵܐ ܡܸܫܬܲܚܠܦܵܢܵܐ ܘܠܵܐ ܡܸܫܬܲܓܼܢܝܵܢܵܐ ܕܐܲܒܼܵܐ ܐܝܼܬܼܵܘܗܝ . ܘܗܵܝܕܹܝܢ ܐܲܟܼܙܢܵܐ ܕܲܝܗܘܼ̈ܕܵܝܹܐ ܡܒܲܙܚܝܼܢ ܗ̄ܘ̣ܵܘ ܟܲܕܼ ܩܵܪܹܝܢ ܠܹܗ ܡܫܝܼܚܵܐ ܘܡܸܙܩܲܦ ܙܲܩܦܘܼܗܝ pb. 136 ܗ̄ܘ̣ܵܘ : ܗܵܟܲܢܵܐ ܐܵܦ ܗܵܠܹܝܢ : ܝܵܗ̇ܒܿܝܼܢ ܠܹܗ ܒܒܲܪܬܼ ܩܵܠܵܐ ܟܝܵܢܵܐ ܠܵܐ ܡܸܫܬܲܚ̱ܠܦܵܢܵܐ ܠܵܐ ܚܵܫܘܿܫܵܐ ܘܠܵܐ ܤܢܝܼܩܵܐ : ܘܡܲܝܬܹܝܢ ܠܹܗ ܠܟܼܠ ܚܲܫ̈ܝܼܢ : ܘܲܠܟܼܠ ܤܢܝܼܩܘܼܬܼܵܐ ܕܦܲܓܼܪܵܐ : ܘܥܵܒܼ̇ܕܝܼܢ ܠܟܼܠܗܹܝܢ ܕܢܲܦܫܵܐ ܘܲܕܼܡܲܕܿܥܵܐ ܕܐܲܠܵܗܵܐ ܡܸܠܬܼܵܐ : ܒܝܲܕܼ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܘܐܲܝܟܼ ܐܲܝܠܹܝܢ ܕܡ̣ܢ ܟܝܵܢܹܗ ܡܫܲܚ̱ܠܦܝܼܢ ܠܹܗ . ܚܕܼܵܐ ܙܒܲܢ ܐܵܡ̇ܪܝܼܢ ܠܹܗ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܘܠܵܐ ܡܸܫܬܲܚ̱ܠܦܵܢܵܐ : ܘܟܼܵܠܹ̇ܝܢ ܕܠܵܐ ܢܸܬܼܐ̱ܡܲܪ ܡܸܟܹܝܠ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ܘܠܵܐ ܡܸܫܬܿܚ̱ܠܦܵܢܵܐ : ܟܲܕܼ ܡܸܬܼܚܲܡܬܼܝܼܢ ܥܲܠ ܐܲܝܢܵܐ ܕܐܵܡܲ݁ܪ ܠܹܗ ܙܲܒܼܢ̈ܝܼܢ ܤܲܓܿܝܼ̈ܐܢ ܠܵܐ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ . ܚܕܼܵܐ ܙܒܲܢ ܠܲܡ ܫܡܲܥ̣ܬܿ : ܤܵܦ̇ܩܵܐ ܠܲܟܼ ܡܸܟܹܝܠ . ܘܲܬܼܪܹܝܢ ܟܝܵܢ̈ܝܼܢ ܡܫܲܠܡܵܢܹ̈ܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܵܡ̇ܪܝܼܢ : ܘܫܘܼܚܠܵܦܵܐ ܕܲܟܼܝܵܢܹ̈ܐ ܕܒܲܚܕܼܵܝܘܼܬܼܵܐ ܐܵܡ̇ܪܝܼܢ : ܟܲܕܼ ܡܸܕܸܡ ܠܵܐ ܝܵܗ̇ܒܿܝܼܢ ܠܵܗ̇ ܠܐ̄ܢܵܫܘܼܬܼܵܐ ܘܠܵܐ ܠܐܲܠܵܗܘܼܬܼܵܐ : ܟܲܕܼ ܥܵܒܼܕܝܼܢ ܗܵܠܹܝܢ ܕܐ̄ܢܵܫܘܼܬܼܵܐ ܒܲܟܼܝܵܢܵܐ : ܘܲܠܗܵܠܹܝܢ ܕܐܲܠܵܗܘܼܬܼܵܐ ܒܲܟܼܝܵܢܵܐ . ܘܐܵܦܠܵܐ ܠܐܲܝܠܹܝܢ ܕܐܝܼܬܲܝܗܹܝܢ ܕܐܲܠܵܗܘܼܬܼܵܐ ܒܲܟܼܝܵܢܵܐ ܢܵܛ̇ܪܝܼܢ ܠܗܹܝܢ : ܒܲܕܼ ܥܵܒܼܕܝܼܢ ܠܹܗ ܠܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܕܬܲܪ̈ܬܲܝܗܹܝܢ ܐܘܼܤ̈ܝܼܣ . ܘܲܡܛܲܫܹܝܢ ܠܹܗ ܠܒܲܪܢܵܫܵܐ ܘܲܠܟܼܠܗܹܝܢ ܕܝܼܠܹܗ : ܕܡܸܛܠܵܬܹܗ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ : ܘܒܹܗ ܗܘ̤ܵܬܼ : ܘܒܼܐܝܼܕܹܗ ܐܸܫܬܿܪܝܼܢ ܚ̄ܢܲܢ ܡ̣ܢ ܫܒܼܝܼܬܹܗ ܕܡܵܘܬܵܐ . ܘܒܲܫܡܵܐ ܡ̇ܢ ܕܐܵܪ̈ܬܵܕܘܿܟܿܤܹܐ ܡܸܬܼܚܲܫܚܝܼܢ : ܒܲܥܒܼܵܕܹ̈ܐ ܕܹܝܢ ܕܐܵܪ̈ܝܵܢܹܐ . ܘܡܲܛܥܹܝܢ ܒܗܵܠܹܝܢ ܠܲܡܫܲܡܠܵܝܘܼܬܹܗ ܠܐܲܠܵܗܵܐ ܡܸܠܬܼܵܐ : ܒܟܼܠܗܹܝܢ ܐ̄ܢܵܫܵܝ̈ܬܼܵܐ ܕܲܟܼܝܵܢܵܐ ܕܐܵܡ̇ܪܝܼܢ ܥܠܵܘܗܝ : ܡ̣ܢ ܚܕܼܵܝܘܼܬܼܵܐ ܕܲܩܢܘܿܡܵܐ ܟܝܵܢܝܵܐ ܕܢܸܬܿܕܲܒܲܪ ܘܢܸܚܲܫ ܒܟܼܠܗܹܝܢ ܐܲܢܵܫܝ̈ܬܼܵܐ pb. 137 ܟܝܵܢܵܐܝܼܬܼ . ܘܲܒܼܐ̄ܢܵܫܘܼܬܼܵܐ ܐܸܬܼܚܲܫܲܚ : ܠܵܐ ܗ̄ܘ̣ܵܐ ܕܬܸܬܿܕܲܒܲܪ ܗ̤ܝ ܐ̄ܢܵܫܘܼܬܼܵܐ ܘܬܸܚܲܫ ܥܲܠ ܐܲܦܲܝ̈ܢ : ܐܸܠܵܐ ܕܢܸܬܿܕܲܒܲܪ ܐܲܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܐ ܕܲܒܼܦܲܪܨܘܿܦܵܐ ܢܼܬܼܚܲܫܲܚ : ܐܸܠܵܐ ܒܲܟܼܝܵܢܵܐ . ܚܕܼܵܝܘܼܬܼܵܐ ܓܹܝܪ ܕܦܲܪܨܘܿܦܵܐ : ܠܵܐ ܚܵܫܘܿܫܬܼܵܐ ܐܝܼܬܹܝܗ̇ : ܘܕܼܵܐܪ̈ܬܵܕܘܿܟܿܤܹܐ ܗ̄ܘ̣ ܐܝܼܬܹܝܗ̇ . ܗܵܝ̇ ܕܹܝܢ ܕܚܵܫܘܿܫܬܼܵܐ ܐܝܼܬܹܝܗ̇ : ܘܥܘܼܬܵܕܼܵܐ ܗ̄ܘ̣ ܕܗܲܪ̈ܛܝܼܩܹܐ ܕܠܘܼܩܒܲܠ ܟܝܵܢܹܗ ܕܝܼܚܝܼܕܼܵܝܵܐ . ܒܐܲܝܕܵܐ ܕܨܵܒܹ̇ܐ ܐ̄ܢܵܫ ܐܵܬܹ̇ܐ : ܡ̣ܢ ܟܠ ܦܪܘܿܣ ܓܹܝܪ ܠܫܘܼܒܚܵܐ ܕܐܵܪ̈ܬܵܕܘܿܟܿܤܹܐ ܐܵܬܹ̇ܐ ܐ̄ܢܵܫ : ܘܠܵܐ ܗ̄ܘ̣ܵܐ ܠܓܼܘܼܕܵܦܵܐ ܕܗܲܪܲܛܝܼܩܹܐ . ܠܟܼܠܗܹܝܢ ܗܵܟܹܝܠ ܐܲܝܠܹܝܢ ܕܒܼܵܥܹ̇ܐ ܠܩܘܼܒܼܠܵܐ ܕܲܚܕܲܝܘܼܬܼܵܐ ܩܢܘܿܡܵܝܬܼܵܐ ܒܩܹܦܵܠܹܐܹ̈ܐ ܕܝܼܠܹܗ ܟܬܲܒܼ ܕܠܵܐ ܟܘܼܚܵܕܼ : ܕܲܠܘܵܬܼܗܘܿܢ ܤܲܓܿܝ̈ܐܬܼܵܐ ܐܸܬܼܟܿܬܸܒܼ ܡ̣ܢ ܤܲܓܿܝܼ̈ܐܹܐ : ܠܵܐ ܙܵܕܹܩ ܠܲܢ ܕܐܵܦ ܚܢܲܢ ܢܸܥܒܿܕܹܗ ܠܲܟܼܬܼܵܒܲܢ ܕܠܵܐ ܤܵܟܼܵܐ : ܟܲܕܼ ܦܵܠܚܝܼܢܲܢ ܥܲܠ ܓܲܠܝ̈ܬܼܵܐ : ܝܲܬܿܝܼܪ ܡ̣ܢ ܟܠ ܕܢܸܓܼܠܸܐ ܠܟܼܠܢܵܫ ܬܵܘܤܲܦܬܼܵܐ ܕܪܘܼܫܥܵܐ ܕܕܲܐܝܟܼ ܗܵܢܵܐ ܩܲܠܝܼܠ ܒܩܲܠܝܼܠ . ܗܵܝ̇ ܕܡܸܛܠ ܕܩܲܕܡܹ̇ܬܼ ܚܙܹ̇ܝܬܼܵܗ̇ : ܠܵܐ ܐܸܫܬܲܐܠܹܬܼ ܡ̣ܢ ܟܹܐܢܘܼܬܼܵܐ ܕܐܵܪ̈ܬܵܕܘܿܟܿܤܹܐ : ܘܠܵܐ ܡܸܫܬܸܿܠ ܐ̄ܢܵܐ ܥܕܲܡܵܐ ܠܡܵܘܬܵܐ . ܘܐܵܦܸܢ ܡ̣ܢ ܠܵܐ ܝܑܼܕܲܥܬܼܵܐ ܡܲܩܪܒܼܝܼܢ ܥܲܡܝ ܟܠܗܘܿܢ : ܐܵܦ ܡ̣ܢ ܐܵܪ̈ܬܵܕܘܼܟܿܤܹܐ : ܘܠܵܐ ܨܵܒܹ̇ܐ ܠܡܸܫܡܲܥ ܘܲܠܡܹܐܠܲܦ ܡܹܢܝ : ܘܢܸܗܘܘܿܢ ܠܗܘܿܢ ܙܲܒܼܢܹ̈ܐ ܕܢܹܐܠܦܘܼܢ ܡܸܢܗܘܿܢ ܕܗܲܪ̈ܵܛܝܼܩܹܐ : ܟܲܕܼ ܡܲܩܪ̱ܒܼܝܼܢ ܠܘܼܩܒܲܠܗܘܿܢ : ܐܲܝܟܲܢܵܐ ܕܐܲܩܪܸܒܼܘ ܠܘܼܩܒܲܠ ܗܵܘ̇ ܕܥܲܠ ܐܲܦܲܝ̈ܗܘܿܢ ܐܲܩܪܸܒܼ . . . . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܒܲܠܚܿܕܼ ܐܸܓܲܪܬܵܐ ܩܪܲܝܬܿ : ܐܸܠܵܐ ܐܵܦ pb. 138 ܠܓܼܘܼܕܵܝ̈ܟ ܕܲܒܼܡܲܠܦܵܢ̈ܘܵܬܼܵܟܼ ܩܪܝܼ . ܐܸܓܲܪܬܵܐ ܓܹܝܪ ܟܒܲܪ ܒܲܢܛܘܼܪܬܵܐ ܘܒܲܙܗܝܼܪܘܼܬܼܵܐ ܟܬܼܝܼܒܵܐ ܠܵܟܼ : ܐܲܝܟܼ ܡ̇ܢ ܕܲܠܘܵܬܼ ܗܵܘ̇ ܐܸܬܼܟܲܬܼܒܲܬ̤ . ܡܲܠܦܵܢ̈ܘܼܬܼܵܟܼ ܕܹܝܢ ܕܲܢܫܲܠܛܵܐܝܼܬܼ ܐܸܬܼܐ̱ܡܲܪ ܡܸܢܵܟܼ : ܢܲܗܝܼܪܵܐܝܼܬܼ ܡܦܲܫ̈ܩܵܢ ܥܲܠ ܪܸܥܝܵܢܵܟܼ . ܘܡܸܛܠ ܗܵܢܵܐ ܐܵܦܠܵܐ ܤܸܦܩܲܬ̤ ܠܲܢ ܐܸܓܲܪܬܵܐ : ܐܸܠܵܐ ܐܵܦ ܡܲܠܦܵܢ̈ܘܵܬܵܟܼ ܒܲܚܸܢܢ : ܐܲܝܟܲܢܵܐ ܕܡ̣ܢ ܟܠܗܹܝܢ ܚܲܬܿܝܼܬܼܵܐܝܼܬܼ ܢܹܐܠܲܦ ܥܠܲܝܟ . ܘܐܵܦܠܵܐ ܗܵܟܲܢܵܐ ܐܲܫܠܸܛܬܢܲܢ ܢܲܦܫܲܢ : ܘܐܵܦܠܵܐ ܐܲܡܪܲܚܢܲܢ : ܐܸܠܵܐ ܐܵܦ ܡܲܠܦܢ̈ܘܵܬܼܵܐ ܕܐܲܒܼ̈ܗܵܬܼܵܐ ܤܵܡܢܲܢ ܩܕܼܵܡܲܝܢ : ܘܦܲܚܸܡܢܲܢ ܥܲܡ ܗܵܠܹܝܢ . ܘܗܵܟܲܢܵܐ ܥܲܡ ܟ̱ܠܵܗ̇ ܚܲܬܿܝܼܬܼܘܿܬܼܵܐ ܟܲܕܼ ܥܒܲܕܼܢܲܢ ܒܘܼܚܵܢܲܢ : ܥܒܲܕܼܢܲܢ ܐܵܦ ܓܙܵܪ ܕܝܼܢܵܐ : ܟܲܕܼ ܐܸܬܼܚܲܫܲܚܢ ܠܐܲܒܼ̈ܗܵܬܼܵܐ ܕܐܲܩܪܸܒܼܬܿ ܐܲܢ̄ܬܿ ܠܘܼܩܒܲܠܗܘܿܢ . ܒܗܵܝ̇ ܓܹܝܪ ܕܐܸܬܼܩ̣ܪܝܼܬܿ : ܘܠܵܐ ܫܡܲܥ̣ܬܿ : ܟܠܗܹܝܢ ܗܵܠܹܝܢ ܙܲܕܼܩܵܐܝܼܬܼ ܥܒܲܕܼܢܲܢ : ܚܲܝܸܒܼܢܲܢ ܠܐܸܓܲܪܬܵܟܼ . ܒܲܚܸܢܢ ܠܡܲܠܦܵܢ̈ܘܼܬܼܵܟܼ : ܘܲܒܼܥܲܝܢܲܢ ܐܵܦ ܠܡܲܠܦܵܢ̈ܘܵܬܼܵܐ ܕܐܲܒܼ̈ܗܵܬܼܵܐ ܐܲܝܟܼ ܡܵܢܘܿܤܵܐ . ܡܵܢܵܐ ܗܵܟܹܝܠ ܙܵܕܹܩ ܗ̄ܘ̣ܵܐ ܠܲܢ ܠܡܸܥܒܲܕܼ : ܘܠܵܐ ܥܒܲܕܼܢܲܢ ؟ ܗܵܢܵܐ ܕܹܝܢ ܐܲܝܟܼ ܡ̇ܢ ܕܩܲܪܝܼܒܼ ܗ̄ܘ̣ܵܐ : ܐܸܡ݂ܲܪ ܐܲܝܠܹܝܢ ܕܙܵܕܼܩ ܗ̄ܘ̣ܵܐ ܠܡܹܐܡܲܪ ܐܵܦ ܐܠܸܦ̣ . ܐܲܢ̄ܬܿ ܕܹܝܢ ܗܵܝܕܹܝܟ ܐܸܫܬܐܸܠܬܿ : ܗܵܫܵܐ ܕܹܝܢ ܥܵܕܹܠ ܐܲܢ̄ܬܿ ܠܲܢ ܟܲܕܼ ܥܵܫܹ̇ܩ ܐܲܢ̄ܬܿ . ܠܡܵܢܵܐ ܠܵܐ ܝܲܬܿܝܼܪܵܐܝܼܬܼ ܠܵܐ ܗ̄ܘ̣ܵܐ ܠܢܲܦܫܵܟܼ ܡܩܲܛܪܸܓܼ ܐܲܢ̄ܬܿ : ܐܸܠܵܐ ܠܲܢ ؟ ܠܵܐ ܗ̄ܘ̣ܵܐ ܓܹܝܪ ܠܵܐ ܡܸܬܼܚܲܙ̈ܝܵܢܝܵܬܼܵܐ ܕܵܢܢ : ܐܸܠܵܐ ܡܸܬܼܚܲܙ̈ܝܵܢܝܵܬܼܵܐ : ܘܐܸܢ ܒܲܨܲܪܢ : ܘܐܸܢ ܡ̣ܢ ܠܵܐ ܝܑܼܕܲܥܬܼܵܐ ܤܥܲܪܢ : ܐܸܡܲܪ ܗܵܫܵܐ : ܐܸܢ ܗܵܟܲܢܵܐ ܐܝܼܬܲܝܗܹܝܢ ܐܲܝܟܼ ܕܐܝܼܬܲܝܗܹܝܢ . ܘܐܸܢ ܠܵܘ pb. 139 ܟܹܐܢܵܐܝܼܬܼ ܐܸܬܿܬܿܙܝܼܥܢ ܠܩܘܼܒܼܠܵܟܼ : ܗܵܝܕܹܝܢ ܙܵܕܹܩ ܗ̄ܘ̣ܵܐ ܠܵܟܼ ܠܡܹܐܡܲܪ : ܘܠܵܘ ܗܵܫܵܐ . ܐܸܢܵܐ ܕܹܝܢ ܟܲܕܼ ܛܵܒܼ ܐܝܼܬܼ ܗ̄ܘ̣ܵܐ ܠܝܼ ܠܡܲܟܵܤܘܼܬܼܗܘܿܢ : ܕܤܲܓܿܝܼ̈ܐܢ ܐܸܢܹܝܢ ܗܵܠܹܝܢ ܕܲܤܥܲܪܘ : ܘܒܲܨܲܪܘ ܐܵܦ ܤܲܓܿܝܼ̈ܐܵܬܼܵܐ : ܐܸܠܵܐ ܥܵܒܲܪ̇ ܐ̄ܢܵܐ ܗܵܫܵܐ ܡ̣ܢ ܗܵܕܹܐ . ܕܠܵܐ ܐ̄ܢܵܫ ܢܹܐܡܲܪ : ܕܗܵܫܵܐ ܡ̣ܢ ܠܵܐ ܤܵܦܩܘܼܬܹܗ ܐܵܡܲ݁ܪ ܠܗܹܝܢ . ܡܸܢܗܹܝܢ ܕܹܝܢ ܕܗܵܠܹܝܢ ܕܲܤܥܲܪܘ ܠܘܼܩܒܲܠܝܼ : ܡܲܟܸܣ ܐ̄ܢܵܐܬ ܠܗܘܿܢ ܕܠܵܘ ܟܹܐܢܵܐܝܼܬܼ ܚܲܝܒܼܘܼܢܝ . ܕܕܲܓܵܠܵܬܼ̈ܐ ܐܸܡ݂ܲܪܘ : ܘܐܲܛܥܝܼܘ ܠܤܲܓܿܝܼ̈ܐܹܐ . ܟܲܕܼ ܠܵܐ ܡܲܟܼܤܝܼܢ ܗ̄ܘ̣ܵܘ ܠܒܼܘܼܚܢܵܐ : ܐܸܠܵܐ ܐܲܝܟܲܢܵܐ ܕܒܼܵܥܹ̇ܐ ܗ̄ܘ̣ܵܐ ܗܵܫܵܐ . ܒܵܥܹ̇ܐ ܗ̄ܘ̣ܵܐ ܕܹܝܢ ܗܵܢܵܐ : ܕܠܵܐ ܢܸܬܼܒܲܚ̈ܢܵܢ ܘܵܠܝܵܐܝܼܬܼ : ܕܠܵܐ ܢܸܗܘܸܐ ܠܹܗ ܚܘܼܝܵܒܼܵܐ . ܡܦܝܼܣ ܗ̄ܘ̣ܵܐ ܕܹܝܢ ܠܟܼܠܗܘܿܢ ܐܲܝܟܼ ܐܲܠܵܗܵܐ : ܐܲܝܟܼ ܐܲܝܢܵܐ ܕܝܵܕܲܥ̇ ܡܲܛܫ̈ܝܵܬܼܵܐ ܕܲܒܼܠܸܒܵܐ . ܘܐܲܝܠܹܝܢ ܕܐܸܫܬܵܘܬܲܦܘ ܠܹܗ : ܥܵܟܲܢܵܐ ܤܵܡ̣ܘ ܠܥܹܝܢ ܤܲܓܿܝܼ̈ܐܹܐ : ܐܲܝܟܼ ܡ̇ܢ ܕܗ̤ܘ ܐܝܼܬܼܵܘܗܝ ܬܵܒܼ̇ܘܿܥܵܐ ܕܐܲܠܵܗܵܐ : ܗ̤ܘ ܡܫܝܼܚܵܐ . ܘܠܝܼ ܠܵܐ ܫܵܒܹ̇ܩ ܠܝܼ ܠܡܹܐܡܲܪ ܐ̄ܚܪܵܢܝܵܐܝܼܬܼ . ܘܡ̣ܢ ܗܵܕܹܐ : ܠܟܼܠܢܸܵܫ ܚܛܲܦ̣ ܥܲܡܹܗ ܠܘܼܩܒܲܠܝ : ܐܲܝܟܼ ܕܐܵܦܠܵܐ ܠܡܸܫܡܲܥ ܒܲܪܬܼ ܩܵܠܵܐ ܕܝܼܠܝ ܢܸܨܒܿܘܿܢ . ܥܕܲܡܵܐ ܕܲܡܒܲܛܸܠ ܐ̄ܢܵܐ ܠܵܗ̇ ܓܡܝܼܪܵܐܝܼܬܼ : ܕܠܵܐ ܐܝܼܬܼܵܘܗܝ ܒܲܪܢܵܫܵܐ ܡܫܝܼܚܵܐ . ܐܲܝܟܼ ܕܠܲܐܝܢܵܐ ܕܠܲܡܫܝܼܚܵܐ ܒܲܪܢܵܫܵܐ ܒܐܘܼܤܝܼܵܐ ܐܵܡܲ݁ܪܢܵܐ ܠܹܗ : ܐܲܠܵܗܵܐ ܕܹܝܢ ܒܫܲܘܝܘܼܬܼܵܐ ܕܐܝܼܩܵܪܵܐ . ܘܡܸܬܼܚܲܫܲܚ ܗ̄ܘ̣ܵܐ ܒܲܡܩܲܕܿܡܘܼܬܼܵܐ ܠܘܼܩܒܲܠܝ : ܘܐܵܡܲ݁ܪ ܗ̄ܘ̣ܵܐ ܠܘܼܩܒܲܠܝ : ܟܲܕܼ ܥܵܒܼ̇ܕܼ ܠܹܗ ܠܐܲܠܵܗܵܐ ܒܲܪܢܵܫܵܐ : ܐܲܝܟܼ ܕܠܵܐ pb. 140 ܟܠ ܟ̱ܠܹܗ ܢܸܬܼܪܢܸܐ ܡܸܕܸܡ ܐ̄ܚܪܹܝܢ ܡܫܝܼܚܵܐ : ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ . ܘܲܠܘܵܬܹܗ ܐܵܠܨܵܐܝܼܬܼ ܡܵܬܲܚ ܗ̄ܘܹ̇ܬܝܬܼ ܡܸܠܲܝܬܼܝ : ܕܐܝܼܬܼܵܘܗܝ ܐܵܦ ܒܲܪܢܵܫܵܐ : ܘܲܡܚܵܘܸܐ ܗ̄ܘܹ̇ܝܬܼ ܠܹܗ ܡ̣ܢ ܟܬܼܒܹ̈ܐ ܐܲܠܵܗܵܝܹ̈ܐ ܘܡ̣ܢ ܡܲܠܦܵܢܵܘܵܬܼܵܐ ܕܐܲܒܼ̈ܗܵܬܼܵܐ . ܘܲܒܼܗܵܕܹܐ ܬܘܼܒܼ ܡܸܬܼܚܲܫܲܚ ܗ̄ܘ̣ܵܐ ܠܘܼܩܒܲܠܝܼ : ܐܲܝܟܼ ܐܲܝܟܵܐ ܕܒܲܪܢܵܫܵܐ ܒܲܠܚܘܿܕܼ ܐܵܡܲ݁ܪ ܐ̄ܢܵܐ ܠܹܗ ܠܲܡܫܝܼܚܵܐ : ܥܲܠ ܗܵܘ̇ ܡܵܐ ܕܬܼܵܒܲܥ̇ ܗ̄ܘ̣ܵܐ ܠܹܗ ܕܢܵܘܕܸܐ ܘܠܵܐ ܨܸܵܒܹ̇ܐ ܗ̄ܘ̣ܵܐ ܠܗܵܘܕܼܵܝܘܼ : ܚܲܕܼ ܡܛܲܫܸܐ ܗ̄ܘ̣ܵܐ ܠܹܗ ܡܸܕܸܡ ܕܐܵܡܲ݁ܪ ܗ̄ܘܹ̇ܝܬܼ ܐܵܦ ܡܵܘܕܹܐ ܗ̄ܘܹ̇ܝܬܼ . ܠܵܐ ܓܹܝܪ ܫܵܫܹܐ ܗ̄ܘܹ̇ܝܬܼ ܠܹܗ ܥܲܠ ܕܠܵܐ ܡܵܘܕܹܐ ܠܹܗ ܐܲܠܵܗܵܐ ܠܲܡܫܝܼܚܵܐ : ܐܸܠܵܐ ܒܗܵܝ̇ ܕܠܵܐ ܐܵܡܲ݁ܪ ܗ̄ܘ̣ܵܐ ܠܹܗ ܒܲܪܢܵܫܵܐ ܡܫܲܠܡܵܢܵܐ ܠܲܡܫܝܼܚܵܐ ܒܲܟܼܝܵܢܵܐ ܘܲܒܼܕܼܘܼܒܵܪܹ̈ܐ . ܘܲܕܼܠܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܟܝܵܢܵܐ ܕܒܲܪܢܵܫܵܐ : ܐܸܠܵܐ ܒܲܟܼܝܵܢܵܐ ܕܒܲܪܢܵܫܵܐ ܘܲܒܼܕܼܘܼܒܵܪܹ̈ܐ : ܐܲܝܟܲܢܵܐ ܕܬܲܪ̈ܬܲܝܗܹܝܢ ܒܲܟܼܝܵܢܵܐ ܢܸܗܘܸܐ ܐܲܠܵܗܵܐ ܡܸܠܬܼܵܐ . ܘܲܠܗܵܠܹܝܢ ܡܚܵܘܸܐ ܐ̄ܢܵܐ ܡ̣ܢ ܐܲܝܠܹܝܢ ܕܐܸܬܼܟܿܬܸܒܼ : ܟܲܕܼ ܢܤܲܒܼ ܡ̣ܢ ܡܲܠܦܩܵܢ̈ܘܵܬܼܝ ܕܡ̣ܢ ܡܲܠܦܵܢ̈ܘܵܬܹܗ : ܗܵܠܹܝܢ ܕܐܸܢ ܗ̤ܘ ܫܘܼܪܵܝܵܐ ܗܵܟܲܢ ܐܝܼܬܲܝܗܹܝܢ ܗ̣̄ܘܲܝ̈ : ܐܵܘ ܐܸܢܗ̤ܘ ܕܡ̣ܢ ܒܥܸܠܕܒܼܵܒܼܘܼܬܹܗ ܕܲܠܘܵܬܼܝ ܫܲܚܠܸܦ̣ ܐܸܢܹܝܢ ܕܲܠܩܘܼܒܼܠܵܐ : ܘܡ̣ܢ ܫܟܼܵܚ̈ܬܼܵܐ ܕܡ̣ܢ ܡܛܲܝܒܼܘܼܬܼܵܐ ܕܗܲܪ̈ܵܛܝܼܩܹܐ . ܒܲܥ̇ܒܼܵܕܼܵܐ ܕܹܝܢ ܐܲܝܟܼ ܐܵܪܝܼܘܿܣ : ܟܲܕܼ ܕܲܠܩܘܼܒܼܠܵܐ ܕܐܘܼܤܝܼܵܐ ܕܐܲܠܵܗܵܐ ܐܵܡܲ݁ܪ ܗ̄ܘ̣ܵܐ : ܠܟܼܠܗܹܝܢ ܐ̄ܢܵܫܝܵܬܼܵܐ ܥܲܠ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܡܲܤܸܩ ܗ̄ܘ̣ܵܐ ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܕܒܲܪܓܸܫܬܼܵܐ ܟܝܵܢܝܬܼܵܐ ܚܵܐܹ̇ܫ ܟܒܗܘܿܢ ܚܲܫܹ̈ܐ ܐ̄ܢܵܫܵܝܹ̈ܐ . pb. 141 ܡ̣ܢ ܟܬܼܵܒܼܵܐ ܠܲܡ ܕܢܸܤܛܘܿܪܝܼܣ : ܡ̣ܢ ܟܘܼܪܵܤܵܐ ܕܲܫܒܲܥܸܤܪܹ̈ܐ ܕܥܲܠ ܗܲܝܡܵܢܘܼܬܼܵܐ . ܡ̣ܢ ܐܲܝܢܵܐ ܟܬܼܵܒܼܵܐ ܕܝܼܠܝܼ ؟ ܡ̣ܢ ܐܲܝܕܵܐ ܟܘܼܪܵܤܵܐ ܕܲܫܒܲܥܸܤܪܹ̈ܿܐ ܡܵܢ ܕܲܒܼܥܲܝܬܿܘܿܢ ܐܲܝܬܝܼܬܘܿܢ : ܟܲܕܼ ܐ̄ܢܵܫ ܕܡܼܬܼܚܪܸܐ ܠܘܼܩܒܲܟܼܘܿܢ ܠܲܝܬܿ ܗ̄ܘܵܐ . ܐܸܠܵܐ ܠܵܐ ܤܲܓܿܝܼ ܪܡܸܐ ܠܝܼ ܥܲܠ ܗܵܕܹܐ : ܐܸܢ ܢܲܗܝܼܪ̈ܵܢ ܘܐܸܢ ܤܢܝܼ̈ܩܢ ܥܲܠ ܥܘܼܩܵܒܑܼܵܐ . ܥܲܠ ܗܵܠܹܝܢ ܕܹܝܢ ܕܠܲܤܲܓܿܝܼ̈ܐܹܐ ܐܲܛܥܝܼ ܒܗܹܝܢ : ܘܲܢܓܲܕܼ ܐܸܢܘܿܢ ܡ̣ܢ ܗܲܝܡܵܢܘܼܬܼܵܐ : ܐܲܝܟܼ ܡ̇ܢ ܕܲܒܼܗܘܼܦܵܢܹ̈ܡܵܛܵܐ ܗ̄ܘ̣ܵܐ ܒܘܼܚܵܢܵܐ : ܒܵܥܹ̇ܢܵܐ ܕܐܲܦܝܼܣ ܠܟܼܠܟܼܘܿܢ : ܥܲܠ ܐܲܝܠܹܝܢ ܕܩܲܛܪܓܼܘܼܢܝ ܒܲܡܩܲܕܡܘܼܬܼܵܐ ܕܲܕܼܠܵܐ ܒܘܼܚܵܢܵܐ : ܕܐܲܝܠܹܝܢ ܕܩܲܒܸܿܠ̣ܘ ܕܝܼܠܝ ܘܕܼܝܼܠܹܗ ܕܠܵܐ ܒܘܼܚܵܢܵܐ . . . . . [ ܐܸܡܬܝ ܕܟܬܒܐ ܐܲܠܵܗܝܵܐ ܥܬܼܝܼܕ ܠܡܹܐܡܲܪ ܝܲܠܕܵܐ ܕܡܫܝܼܚܐ ] ܕܡ̣ܢ ܒܬܼܘܼܠܬܼܵܐ ܡܲܪܝܲܡ : ܐܵܘ ܡܵܘܬܵܐ : ܠܵܐ ܡܸܬܼܚܵܘܝܵܐ ܒܕܘܼܟ ܕܤܵܐܹ̇ܡ ܐܲܠܵܗܵܐ : ܐܸܠܵܐ ܐܵܘ ܡܫܝܼܚܵܐ : ܐܵܘ ܒܪܵܐ : ܐܵܘ ܡܵܪܝܵܐ . ܡܸܛܠ ܕܲܬܼܠܵܬܲܝ̈ܗܘܿܢ ܗܵܠܹܝܢ : ܡܫܵܘܕܥܵܢܹ̈ܐ ܐܝܼܬܲܝܗܘܿܢ ܕܲܬܼܪ̈ܲܝܗܘܿܢ ܟܝܵܢܹ̈ܐ . ܘܒܲܙܒܲܢ ܡ̇ܢ ܕܗܵܢܵܐ : ܘܒܲܙܒܲܢ ܕܹܝܢ ܕܗܵܘ̇ : ܘܒܲܙܒܲܢ ܕܹܝܢ ܕܗܵܢܵܐ ܘܲܕܼܗܵܘ̇ . ܕܐܲܝܟܼ ܐܲܝܟܲܢ ܐܵܡܲ݁ܪ ܐ̄ܢܵܐ : ܐܸܡܲܬܼܝ ܕܝܲܠܕܐ ܕܡ̣ܢ ܒܬܼܘܼܠܬܼܵܐ ܟܬܼܵܒܼܵܐ ܡܸܫܬܲܥܸܐ ܠܲܢ : ܡܵܢܵܐ ܐܵܡܲ݁ܪ ؟ ܫܲܕܲܪ ܐܲܠܵܗܵܐ ܠܲܒܼܪܹܗ . ܠܵܐ ܐܵܡܲ݁ܪ ܕܫܲܕܲܪ ܐܲܠܵܗܵܐ ܠܐܲܠܵܗܵܐ ܡܸܠܬܼܵܐ : ܐܸܠܵܐ ܢܤܲܒܼ ܫܡܵܐ ܕܲܡܫܵܘܕܲܥ ܠܲܬܼܪ̈ܲܝܗܘܿܢ ܟܝܵܢܹ̈ܐ . ܡܸܛܠ ܕܲܒܼܪܵܐ : ܒܲܪܢܵܫܵܐ ܐܝܼܬܼܵܘܗܝ ܘܐܲܠܵܗܵܐ . ܐܵܡܲ݁ܪ : ܕܫܲܕܲܪ ܐܲܠܵܗܵܐ ܠܲܒܼܪܹܗ : ܘܲܗܘ̤ܵܐ ܡ̣ܢ ܐܲܢ̄ܬܿܬܼܵܐ . ܘܥܲܡ ܗܵܕܹܐ ܚܵܙܹ̇ܝܬܿ ܠܲܡܫܵܐ ܕܤܝܼܡ : ܕܡܵܘܕܲܥ ܠܲܬܼܪ̈ܲܝܗܘܿܢ ܟܝܵܢܹ̈ܐ . ܠܝܲܠܕܵܐ ܕܡ̣ܢ ܛܘܼܒܼܵܢܝܼܬܼܵܐ ܒܬܼܘܼܠܬܼܵܐ : ܒܪܵܐ ܬܸܩܪܸܐ . ܒܪܵܐ ܓܹܝܪ ܝܸܠܓܲܬ̤ pb. 142 ܕܐܲܠܵܗܵܐ : ܒܬܼܘܼܠܬܵܐ ܝܵܠܕܲܬܼ ܡܫܝܼܚܵܐ . ܐܸܠܵܐ ܡܸܛܠ ܕܲܒܼܪܹܗ ܕܐܲܠܵܗܵܐ ܥܦܝܼܦܵܐ ܐܝܼܬܼܵܘܗܝ ܒܲܟܼܝܵܢܹ̈ܐ : ܠܵܐ ܝܸܠܕܲܬ̤ ܠܲܒܼܪܹܗ ܕܐܲܠܵܗܵܐ : ܐܸܠܵܐ ܝܸܠܕܲܬ̤ ܠܐ̄̈ܢܵܫܘܼܬܼܵܐ : ܗܵܝ̇ ܕܐܝܬܹܝܗ̇ ܒܪܵܐ : ܡܸܛܠ ܒܪܵܐ ܕܐܸܬܼܚܲܝܲܕܼ ܠܵܗ̇ . ܒܵܥܹ̇ܐ ܐ̄ܢܵܐ ܗܵܟܹܝܠ ܡܸܢܟܿܘܿܢ ܠܲܡܚܵܪ ܒܗܵܠܹܝܢ ܚܲܬܿܝܼܬܼܵܐܝܼܬܼ : ܥܵܒܲܪ ܐ̄ܢܵܐ ܓܹܝܪ ܐܲܝܠܹܝܢ ܕܒܲܨܪܘ : ܘܢܲܗܝܼܪܵܐܝܼܬܼ ܐܵܦܠܵܐ ܠܢܲܩܝܼܦܘܼܬܼܵܐ ܢܛܲܪܘ . ܘܲܒܼܗܵܠܹܝܢ ܡܩܲܛܪܸܓܼ ܠܝܼ : ܐܲܝܟܼ ܕܠܲܐܝܢܵܐ ܕܲܡܦܲܠܸܓܼ ܘܤܵܐܹ̇ܡ ܒܲܡ̈ܢܵܘܵܢ ܡ̈ܢܵܘܵܢ : ܠܐܲܠܵܗܵܘܼܬܼܵܐ ܡܸܢܵܗ̇ ܘܠܵܗ̇ : ܘܲܠܐ̄ܢܵܫܘܼܬܼܵܐ ܡܸܢܵܗ̇ ܘܠܵܗ̇ . ܒܐܝܼܩܵܪܵܐ ܕܹܝܢ ܘܲܒܼܫܲܘܝܘܼܬܼܵܐ ܕܚܲܕܼ ܡܸܬܼܚܲܫܲܚ ܐ̄ܢܵܐ : ܐܲܝܟܲܢܵܐ ܕܵܠܪ̈ܲܚܝܼܩܹܐ ܗܵܘ̇ܝܵܐ ܠܡܸܬܼܩܲܪܵܒܼܘܼ ܒܚܘܼܒܵܐ : ܘܠܵܐ ܗ̄ܘ̣ܵܐ ܒܐܘܼܤ̈ܝܼܵܣ . ܗܵܟܲܢܵܐ ܡܩܲܛܪܸܓܼ ܠܝܼ : ܐܵܦ ܥܲܠ ܐܲܠܵܗܵܘܼܬܼܵܐ ܐܵܦ ܥܲܠ ܐ̄ܢܵܫܘܼܬܼܵܐ . ܕܒܸܤܪܵܐ ܠܲܡ ܘܒܲܪܢܵܫܵܐ : ܐܲܠܵܗܵܐ ܡܸܠܬܼܵܐ . ܒܪܵܐ ܕܹܝܢ ܘܡܵܪܝܵܐ : ܐܲܠܵܗܵܐ : ܐ̄ܢܵܫܘܼܬܼܵܐ : ܕܲܒܼܚܘܼܒܵܐ ܘܲܒܼܢܲܩܝܼܦܘܼܬܼܵܐ ܗܘ̤ܵܬܼ . ܗܵܢܵܘ ܪܹܫܵܐ ܕܥܵܫܘܼܩܘܼܬܹܗ : ܐܲܝܟܲܢܵܐ ܕܲܒܼܟܼܠܙܒܲܢ ܙܵܕܸܩ ܠܟܼܘܿܢ ܠܲܡܚܵܪ : ܡܸܛܠ ܕܥܲܠ ܗܵܕܹܐ ܐܝܼܬܲܝܟܿܘܿܢ ܕܲܝܵܢܹ̈ܐ . ܕܐܸܢ ܗܵܟܲܢܵܐ ܡܸܫܟܿܚܝܼܬܿܘܿܢ ܠܝܼ ܕܡܸܬܼܪܲܥܸܐ ܐ̄ܢܵܐ : ܚܲܝܒܼܘܼܢܵܢܝ : ܘܐܵܦ ܐܸܢܵܐ ܠܢܲܦܫܝ ܡܚܲܝܸܒܼ ܐ̄ܢܵܐ . ܘܐܵܦ ܠܟܼܘܿܢ ܡܸܬܼܟܲܫܲܦ ܐ̄ܢܵܐ : ܕܲܬܼܩܒܿܠܘܼܢ ܒܡܲܫܠܡܵܢܘܼܬܼܵܐ ܠܚܘܼܝܵܒܼܝ : ܗܵܘ̇ ܕܐܝܼܬܼܵܘܗܝ ܟܹܐܢܵܐ : ܐܵܦܸܢ ܪܸܒܿܘ ܙܲܒܼܢ̈ܝܼܢ ܡܸܬܼܟܲܬܲܫ ܐ̄ܢܵܐ : ܘܡܲܝܬܸܐ ܐ̄ܢܵܐ ܡܸܠܹ̈ܐ ܡܦܝܼܤܵܢ̈ܝܬܼܵܐ ܠܩܘܼܝܵܡܵܐ : ܕܠܵܐ ܒܐܘܼܤܝܼܵܐ ܐܸܬܼܚܲܫܲܚ : ܐܸܠܵܐ ܫܚܝܼܡܵܐܝܼܬܼ ܒܚܘܼܒܵܐ : pb. 143 ܘܲܒܼܗܵܕܹܐ ܡܸܬܼܐ̱ܡܲܪ ܡܵܪܝܵܐ ܘܲܡܫܝܼܚܵܐ ܘܲܒܼܪܵܐ . ܐܸܢ ܕܹܝܢ ܕܠܩܘܼܒܼܠܵܐ ܐܵܡܲ݁ܪ ܐ̄ܢܵܐ : ܢܚܵܘܘܿܢ ܗܸܢ̣ܘܿܢ : ܕܡ̣ܢ ܟܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ : ܘܕܲܟܼܝܵܢܵܐ ܗ̄ܘ̣ܵܬܼ ܚܕܼܵܝܘܼܬܼܵܐ . ܐܸܢܵܐ ܕܹܝܢ ܡܼܢ ܚܕܵܢܘܼܬܼܵܐ ܕܒܲܟܼܝܵܢܵܐ : ܚܲܕ ܦܲܪܨܘܿܦܵܐ : ܚܕܼܵܐ ܫܲܘܝܘܼܬܼܵܐ : ܚܲܕܼ ܐܝܼܩܵܪܵܐ : ܚܕܼܵܐ ܡܫܲܠܛܘܼܬܼܵܐ : ܚܕܵܐ ܡܵܪܘܼܬܼܵܐ ܐܵܡܲ݁ܪ ܐ̄ܢܵܐ . ܘܲܒܼܦܵܤܝܼ̈ܩܬܼܵܐ : ܒܟܼܠܗܹܝܢ ܐܲܝܠܹܝܢ ܕܐܝܼܬܼܵܘܗܝ ܒܗܹܝܢ ܒܟܼܝܵܢܵܐ ܦܲܪܨܘܿܦܵܐ ܕܗܵܢܵܐ ܘܲܕܼܗܵܘ̇ : ܐܵܦ ܗܵܠܹܝܢ ܒܲܚܕܼܵܝܘܼܬܼܵܐ ܕܚܲܕܼ ܦܲܪܨܘܼܦܵܐ . ܦܲܪܨܘܿܦܵܐ ܓܹܝܪ ܕܲܟܼܝܵܢܹ̈ܐ : ܠܵܘ ܟܝܵܢܵܐ ܐܝܼܬܼܵܘܗܝ . ܘܒܲܟܼܝܵܢܵܐ ܗ̄ܘ̣ : ܘܠܵܘ ܟܝܵܢܵܐ ܗ̄ܘ̣ : ܒܪܵܐ ܓܹܝܪ ܕܐܲܠܵܗܵܐ ܐܲܒܼܵܐ : ܒܲܟܼܝܵܢܵܐ ܐܝܼܬܼܵܘܗܝ ܒܲܪ ܟܝܵܢܹܗ ܕܐܲܒܼܵܐ . ܘܗܵܘ ܡܵܐ ܕܐܝܼܬܼܵܘܗܝ ܒܲܟܼܝܵܢܹܗ ܐܲܒܼܵܐ : ܗܵܢܵܐ ܐܝܼܬܼܵܘܗܝ ܐܵܦ ܒܪܵܐ . ܠܵܐ ܗ̄ܘ̣ܵܐ ܓܹܝܪ ܗܵܘ̇ ܡܵܐ ܕܐܝܼܬܼܵܘܗܝ ܦܲܪܨܘܿܦܵܐ ܒܲܟܝܵܢܵܐ ܒܪܵܐ : ܗܵܢܵܐ ܐܝܼܬܼܵܗܝ ܐܵܦ ܐܲܒܼܵܐ . ܒܪܵܐ ܓܹܝܪ ܕܐܝܼܬܼܵܘܗܝ ܒܲܟܼܝܵܢܵܐ : ܐܲܒܼܵܐ ܠܵܐ ܐܝܼܬܼܵܘܗܝ : ܘܐܵܦܠܵܐ ܐܲܒܼܵܐ ܒܪܵܐ . ܕܒܲܟܼܝܵܢܵܐ ܕܐܲܒܼܵܐ ܐܝܼܬܼܵܘܝܗܝ : ܘܒܲܟܼܝܵܢܵܐ ܒܪܵܐ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܒܦܲܪܨܘܿܦܵܐ : ܠܵܘ ܕܹܝܢ ܐ̄ܚܪܹܢܸܐ ܘܲܐ̄ܚܪܹܢܵܐ ܐܸܠܵܐ ܚܲܕܘܼ ܒܐܘܼܣܝܼܵܐ ܘܒܲܟܼܝܵܢܵܐ : ܕܠܵܐ ܦܘܼܠܵܓܼ : ܕܠܵܐ ܤܸܕܩܵܐ : ܕܠܵܐ ܦܘܼܪܫܵܢܵܐ : ܒܟܼܠܗܹܝܢ ܐܲܝܠܹܝܢ ܕܐܝܼܬܼ ܒܲܟܼܝܵܢܵܐ ܠܦܲܪܨܘܼܿܦܵܐ : ܘܲܐ̄ܚܪܹܢܵܐ ܗ̄ܘ̣ ܒܦܲܪܨܘܿܦܵܐ . ܘܠܵܐ ܗ̄ܘ̣ܵܐ ܗܵܟܲܢܵܐ ܕܹܝܢ : ܘܐܵܦ ܥܲܠ ܚܕܼܵܝܘܼܬܼܵܐ ܕܐܲܠܵܗܘܬܼܵܐ ܘܲܕܐ̄ܢܵܫܘܼܬܼܵܐ . ܒܟܼܠ ܡܵܐ ܕܐܝܼܬܼܵܘܗܝ ܦܲܪܨܘܿܦܵܐ ܒܲܟܼܝܵܢܹܗ : ܒܗܹܝܢ ܒܗܵܠܹܝܢ ܐܝܼܬܼܵܘܗܝ ܒܲܚܕܼܵܝܘܼܬܼܵܐ ܐܲܝܟܼ ܕܲܒܼܦܲܪܨܘܼܦܵܐ ܚܲܕܼ ܐܵܦܠܘܼܤܝܼܵܐ ܐ̄ܚܪܹܬܼܵܐ . ܠܦܲܪܨܘܿܦܹܗ ܓܹܝܪ ܢܲܤܒܹܗ : ܠܵܐ ܗ̄ܘ̣ܵܐ ܠܐܘܼܤܝܼܵܐ : ܘܠܵܐ ܗ̄ܘ̣ܵܐ pb. 144 ܠܲܟܼܝܵܢܵܐ : ܐܲܝܟܲܢܵܐ ܕܢܸܗܘܸܐ ܒܲܪ ܟܝܵܢܵܐ ܕܐܲܒܼܵܐ : ܐܵܘ ܒܪܵܐ ܐ̄ܚܪܹܢܵܐ : ܕܠܵܐ ܗ̄ܘ̣ܵܐ ܚܲܕܼ ܘܗ̤ܘ ܟܲܕܼ ܗܘ̤ ܢܸܗܘܸܐ ܒܪܵܐ . ܦܲܪܨܘܼܦܵܐ ܓܹܝܪ ܕܐܲܠܵܗܘܼܬܼܵܐ : ܐ̄ܢܵܫܘܼܬܼܵܐ ܐܝܼܬܹܝܗ̇ . ܘܦܲܪܨܘܿܦܵܬ ܕܐ̄ܢܵܫܘܼܬܼܵܐ : ܐܲܠܵܗܘܼܬܼܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܒܲܟܼܝܵܢܵܐ : ܘܲܐ̄ܚܪܹܢܵܐ ܒܲܚܕܼܵܝܘܼܬܼܵܐ . ܥܲܩܸܒܼܘ ܗܵܟܹܝܠ ܘܲܚܙܵܘ ܡ̇ܢ ܘܐܲܝܠܹܝܢ ܕܟܼܬܲܒܼ ܗܵܘ̇ : ܡ̇ܢ ܕܐܵܡܲ݁ܪ ܠܲܒܪܵܐ ܬܪܹܝܢ ܟܝܵܢ̈ܝܼܢ : ܘܲܠܟܼܠ ܚܲܕܼ ܡ̣ܢ ܗܵܠܹܝܢ ܡܸܢܹܗ ܘܠܹܗ ܐܵܡܲ݁ܪ ܐܲܝܟܼ ܕܲܒܼܪܲܚܝܼܩܘܼܬܼܵܐ ܕܦܘܼܪܫܵܢܵܐ : ܕܐܲܠܵܗܵܐ ܡܸܢܹܗ ܘܠܹܗ : ܘܒܲܪܢܵܫܵܐ ܡܸܢܹܗ ܘܠܹܗ . ܐܸܠܘܼ ܓܹܝܪ ܐܸܡ̇ܪܹܬܼ ܫܚܝܼܡܵܐܝܼܬܼ ܐܲܠܵܗܵܐ ܘܒܲܪܢܵܫܵܐ : ܘܠܵܐ ܗ̄ܘ̣ܵܐ ܬܪܹܝܢ ܟܝܵܢ̈ܝܼܢ ܚܲܕܼ ܡܫܝܼܚܵܐ : ܐܝܼܬܼ ܗ̄ܘ̣ܵܐ ܠܟܼܘܿܢ ܐܲܬܼܪܵܐ ܕܬܸܥܫܩܘܼܢܵܢܝ : ܕܠܲܒܲܪ ܐ̄ܢܵܫܵܐ : ܐܲܠܵܗܵܐ ܘܒܲܪܢܵܫܵܐ ܐܵܡܲ݁ܪ ܐ̄ܢܵܐ ܠܹܗ . ܡܛܸܠ ܗܵܝ̇ ܕܲܬܼܪܹܝܢ ܟܝܵܢ̈ܝܼܢ ܐܸܡ̇ܪܹܬܼ : ܒܲܪܢܵܫܵܐ ؟ ܘܐܲܠܵܗܵܐ : ܠܵܐ ܗ̄ܘ̣ܵܐ ܠܒܲܪܢܵܫܵܐ ܬܪܹܝܬ ܟܝܵܢ̈ܝܼܢ ܐܸܡ̇ܪܹܬܼ : ܐܵܦܸܢ ܡܸܬܼܐ̱ܡܲܪ ܐܲܠܵܗܵܐ ܡܸܛܠ ܚܕܼܵܝܘܼܬܼܵܐ . ܘܠܵܐ ܬܘܼܒܼ ܐܲܠܵܗܵܐ ܬܪܹܝܢ ܟܝܵܢ̈ܝܼܢ : ܘܐܵܦܸܢ ܡܸܬܼܐ̱ܡܲܪ ܒܸܤܪܵܐ ܒܲܚܕܼܵܝܘܼܬܼܵܐ . ܠܲܝܬܿ ܠܵܟܼ ܠܥܵܫܘܿܩܘܼܬܼܵܐ : ܐܵܦܠܵܐ ܚܲܕܼ . ܡܸܛܠ ܕܚܲܕܼ ܒܪܵܐ ܘܲܡܫܝܼܚܵܐ ܐܸܡ̇ܪܹܬܼ : ܕܡܵܘܕܥܝܼܢ ܬܪܹܝܢ ܟܝܵܢ̈ܝܼܢ . ܐܸܠܵܐ ܐܸܡ̇ܪܹܬܼ : ܕܲܒܼܪܵܐ ܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ . ܩܲܕܼܡܵܝܑܬܼ ܐܵܡ̇ܪܹܬܼ : ܕܲܬܼܪܹܝܢ ܟܝܵܢ̈ܝܼܢ ܡܵܘܕܲܥ ܫܡܵܐ ܕܲܡܫܝܼܚܵܐ ܘܲܒܼܪܵܐ . ܘܐܸܬܹܝܬܿ ܒܲܪ ܫܵܥܬܹܗ : ܘܐܵܦ ܠܲܟܼܝܵܢܹ̈ܐ ܐܵܡ̇ܪܹܬܼ . ܡܸܛܠ ܕܹܝܢ ܕܲܒܼܪܵܐ : ܐܲܠܵܗܵܐ ܐܝܼܬܼܵܘܗܝ ܘܒܲܪܢܵܫܵܐ : ܠܵܐ ܡܸܬܼܐ̱ܡܲܪ pb. 145 ܠܚܘܿܕܼܵܝܼܬܼ : ܐܸܠܵܐ ܐܝܼܬܼܵܘܗܝ ܬܪܹܝܢ ܟܝܵܢ̈ܝܼܢ . ܐܸܠܵܐ ܪܵܓܹܙ ܐܲܢ̄ܬܿ ܠܘܼܩܒܲܠܝ : ܕܠܵܐ ܐܸܡ̇ܪܹܬܼ : ܐܲܠܵܗܵܐ ܡܸܠܬܼܵܐ ܬܪܹܝܢ ܟܝܵܢ̈ܝܼܢ ܒܫܘܼܚܠܵܦ ܐܘܼܤܝܼܵܐ . ܐ̄ܚܪܵܢܝܵܐܝܼܬܼ ܓܹܝܪ ܠܲܝܬܿ ܠܡܸܬܼܪܲܥܵܝܘܼ : ܐܸܠܵܐ ܕܒܲܟܼܝܵܢܵܐ ܕܐ̄ܢܵܫܘܼܬܼܵܐ ܐܸܡ̇ܪܹܬܼ ܕܲܗܘ̤ܵܐ : ܘܐܝܼܬܼܵܘܗܝ ܒܪܵܐ ܒܲܪܢܵܫܵܐ ܒܲܚܕܼܵܝܘܼܬܼܵܐ : ܘܠܵܘ ܒܲܟܼܝܵܢܵܐ . ܗܵܕܹܐ ܕܲܠܚܲܬܼܟܼܘܿܢ : ܕܐܸܢܵܐ ܐܸܡ̇ܪܹܬܼ : ܐܵܘ ܗܵܝ̇ ܕܐܵܦ ܗ̤ܘ ܐܸܡ݂ܲܪ : ܕܟܲܕܼ ܐܸܬܼܝܼܠܸܕܼ ܒܸܤܪܵܐ : ܗ̤ܘ ܡܸܬܼܐ̱ܡܲܪ ܕܐܸܬܼܝܼܠܸܕܼ ؟ ܡܸܛܠ ܕܝܲܠܕܵܐ ܕܒܸܤܪܹܗ : ܕܝܼܠܹܗ ܚܵܫ̇ܿܒܼ ܠܹܗ ܢܲܗܝܼܪܵܐܝܼܬܼ . ܐܵܦ ܗ̤ܘ ܗܵܟܲܢܵܐ ܐܸܡ݂ܲܪ : ܕܒܸܤܪܵܐ ܐܸܬܼܝܼܠܸܕܼ : ܥܲܒܼܕܹܿܗ ܕܹܝܢ ܕܝܼܠܹܗ . ܡܵܢܵܐ ܗܵܟܹܝܠ ܡܸܕܸܡ ܚܲܕܼܬܼܵܐ ܬܸܡ̇ܪܹܬܼ : ܕܟܲܕܼ ܐܸܬܼܝܼܠܸܕܼ : ܒܲܪܢܵܫܵܐ ܗ̄ܘ̣ ܡܸܬܼܐ̱ܡܲܪ ܕܐܸܬܼܝܼܠܸܕܼ : ܒܬܼܘܼܠܬܵܐ ؟ ܡܸܛܠ ܕܗ̤ܝ ܐ̄ܢܵܫܘܼܬܼܵܐ : ܒܪܵܐ ܐܝܼܬܹܝܗ̇ ܕܐܲܠܵܗܵܐ ܒܲܚܕܼܵܝܘܼܬܼܵܐ ܕܲܠܘܵܬܼ ܒܪܵܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ . ܒܲܚܕܼܵܝܘܼܬܼܵܐ ܓܹܝܪ ܥ̣ܒܲܕܼ ܐܸܢܹܝܢ ܐܲܠܵܗܵܐ ܡܸܠܬܼܵܐ ܕܝܼܠܹܥܗ ܠܗܵܠܹܝܢ ܕܒܸܤܪܵܐ : ܠܵܐ ܗ̄ܘ̣ܵܐ ܕܐܲܠܵܗܘܼܬܼܵܐ ܒܝܲܠܕܸܵܐ ܕܒܸܤܪܵܐ ܐܸܬܼܝܲܠܕܲܬ̤ : ܘܠܵܐ ܬܘܼܒܼ ܒܝܲܠܕܵܐ ܕܐܲܠܵܗܘܼܬܼܵܐ ܒܸܤܪܵܐ ܟܝܵܢܵܐܝܼܬܼ ܐܸܬܼܝܼܠܸܕܼ . ܐܸܠܵܐ ܒܲܚܕܼܵܝܘܼܬܼܵܐ ܕܲܠܘܸܬܼ ܒܸܤܪܵܐ : ܡܸܬܼܐ̱ܡܲܪ ܐܲܠܵܗܵܐ ܒܸܤܪܵܐ . ܘܒܸܤܪܵܬ ܒܲܚܕܼܵܝܘܼܬܼܵܐ ܕܵܠܘܵܬܼ ܒܪܵܐ ܐܲܠܵܗܵܐ ܡܸܠܬܼܵܐ : ܒܪܵܐ ܡܸܬܼܐ̱ܡܲܪ . ܐܵܘ ܠܵܐ ܐܸܬܼܚܲܝܲܕܼ : ܘܲܚܢܲܢ ܥܵܫܩܝܼܢܲܬܢ ܠܹܗ . ܡܲܢܘܼ ܐܲܛܥܝܼܟܼܘܿܢ ؟ ܕܛܵܥܝ̈ܐ ܓܹܝܪ ܐܝܼܬܹܝܗ̇ ܫܲܠܡܘܼܬܼܵܐ ܗܵܕܹܐ . ܕܲܬܼܪܹܝܢ ܓܹܝܪ ܟܝܵܢܹ̈ܐ ܐܝܼܬܹܝܗ̇ ܫܲܠܡܘܼܬܼܵܐ ܗܵܕܹܐ : ܕܲܬܼܪܹܝܢ ܓܹܝܪ ܟܝܵܢܹ̈ܐ ܐܝܼܬܼܵܘܗܝ ܡܫܵܘܕܥܵܢܵܐ ܒܪܵܐ : ܘܲܡܫܝܼܚܵܐ : ܘܡܵܪܝܐ : ܐܵܘܕܲܥ̣ ܐܵܦ ܗ̤ܘ . ܡܲܫܚ̱ܠܦܝܼܢ ܠܲܡ ܟܝܵܢܹ̈ܐ ܕܐܸܬܼܟܲܢܲܫܘ ܠܲܚܕܼܵܝܘܼܬܼܵܐ ܫܲܪܝܼܪܵܬܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܒܪܵܐ : ܟܲܕܼ ܡܩܵܘܹ̇ܝܢ ܟܝܵܢܹ̈ܐ ܕܠܵܐ pb. 146 ܒܘܼܠܒܵܠܵܐ ܒܲܚܕܼܵܝܘܼܬܼܵܐ : ܠܵܐ ܫܘܼ̈ܚܠܵܦܹܐ ܕܲܟܼܝܵܢܹ̈ܐ ܡܸܬܼܒܲܛܠܝܼܢ ܡܸܛܠ ܚܕܼܵܝܘܼܬܼܵܐ . ܘܬܼܘܼܒܼ ܕܒܲܚܕܼܵܝܘܼܬܼܵܐ ܒܸܤܪܵܐ ܒܪܵܐ : ܘܠܵܘ ܒܲܟܼܝܵܢܵܐ . . . ܠܵܘ ܓܹܝܪ ܢܘܼܟܼܪܵܝܵܐ ܗ̄ܘ̣ ܠܹܗ : ܕܥܲܡܹܗ ܝܑܼܬܸܒܼ ܥܲܡ ܐܲܒܼܵܐ . ܐܵܦ ܐܲܡܒܿܪܘܿܤܝܼܘܿܣ ܐܸܡ݂ܲܪ : ܕܟܲܕܼ ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢܹ̈ܐ : ܗ̤ܘ ܡܡܲܠܸܠ : ܘܠܵܐ ܗ̄ܘ̣ܵܐ ܒܚܲܕܼ ܙܢܵܐ ܡܡܲܠܸܠ ܐܲܡܝܼܢܵܐܝܼܬܼ . ܚܘܼܪܘܙ ܒܹܗ : ܗܵܫܵܐ ܒܬܸܫܒܿܘܿܚܬܼܵܐ : ܘܗܵܫܵܐ ܒܚܲܫܹ̈ܐ ܕܒܲܪܢܵܫܵܐ : ܡܸܛܠ ܕܐܲܝܟܼ ܐܲܠܵܗܵܐ ܡܲܠܸܦ ܐܲܠܵܗܵܝ̈ܬܼܵܐ : ܡܸܛܠ ܕܡܸܠܬܼܵܐ ܗ̄ܘ̣ . ܐܲܝܟܼ . ܒܲܪܢܵܫܵܐ ܕܹܝܢ ܡܡܲܠܸܠ ܐ̄ܢܵܫܵܝ̈ܬܼܵܐ : ܡܸܛܠ ܕܒܼܐܼܤܝܼܵܐ ܕܝܼܠܲܢ ܡܡܲܠܸܠ . ܗܵܢܵܐ ܠܲܚܡܵܐ ܚܲܝܵܐ ܕܲܢܚܸܬܼ ܡ̣ܢ ܫܡܲܝܵܐ : ܗܵܢܵܐ ܠܲܚܡܵܐ ܦܲܓܼܪܵܐ . ܐܝܼܬܼܵܘܗܝ : ܐܲܝܟܼ ܕܗ̤ܘ ܐܸܡ݂ܲܪ . ܗܵܢܵܐ ܠܲܚܡܵܐ : ܕܐܸܢܵܐ ܝܵܗܹ̇ܒܼ ܐ̄ܢܵܐ ܠܟܼܘܿܢ : ܦܲܓܼܪܝ ܐܝܼܬܼܵܘܗܝ . ܗܵܢܵܐ ܐܝܼܬܼܵܘܗܝ ܕܲܢܚܸܬܼ : ܗܵܢܵܐ ܐܝܼܬܼܵܘܗܝ ܕܐܲܒܼܵܐ ܩܲܕܼܫܹܗ ܘܫܲܕܪܹܗ ܠܥܵܠܡܵܐ . ܐܵܦܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܤܢܝܼܩܵܐ ܐܲܠܵܗܵܘܼܬܼܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܐܲܝܟܲܢ ܤܵܡܬܿܘܿܢ ܗܵܠܹܝܢ : ܘܐܲܚܪܸܡܬܿܘܿܢ ܕܝܼܠܝܼ ؟ ܠܵܘ ܓܹܝܪ ܡܸܕܸܡ ܐ̄ܚܪܹܝܢ ܐܸܡܪܹܬܼ . pb. 126 ܥܠ ܗܝܡܢܘܬܐ . ܤܘܿܦܪܘܿܢܝܘܿܣ ܐܵܡܲ݁ܪ : ܡܸܛܠ ܗܵܟܹܝܠ ܕܤܲܓܿܝܼ̈ܐܹܐ ܡܩܲܒܿܠܝܼܢ ܠܗܲܡܵܢܘܼܬܼܵܐ ܗܵܝ̇ ܕܲܬܼܠܵܬܼܡܵܐܐ ܘܲܬܼܡܵܢܬܲܥܤܲܪ ܕܬܿܬܿܤܝܼܡܲܬ̤ ܒܢܝܼܩܝܼܵܐ : ܐܵܦ ܐ̄ܢܵܫ̈ܝܼܢ ܐܲܝܠܹܝܢ ܕܲܐ̄ܚܪܵܢܝܵܐܝܼܬܼ ܡܗܲܝܡܢܹܝܢ : ܐܵܦ ܕܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܘܲܐ̄ܚܪ̈ܵܢܹܐ ܐ̄ܚܪܵܢܝܐܝܼܬܼ : ܘܲܒܼܪܸ̈ܥܝܵܢܹܐ ܐ̄ܚܪ̈ܵܢܹܐ ܡܸܤܬܲܟܿܠܝܼܢ ܠܗܵܝ̇ ܕܐܸܬܼܒܲܤܲܪ ܘܐܸܬܼܒܲܪܢܲܫ : ܬܸܨܛܒܸܐ ܢܲܟܼܦܘܼܬܼܵܟܼ ܠܡܸܥܒܲܪ ܒܪܸ̈ܥܝܵܢܲܝܗܘܿܢ ܘܲܒܼܤܲܒܿܪܵܢܘܼܬܼܗܘܿܢ : ܘܐܲܝܕܵܐ ܕܡܸܬܼܚܲܙܝܵܐ ܠܵܟܼ ܘܲܡܒܲܚܸܢ ܐܲܢ̄ܬܿ ܕܫܲܦܝܼܪܬܵܐ ܐܝܼܬܹܗ̇ : ܟܬܼܘܿܒܼ ܘܐܵܘܕܲܥ ܠܝܼ : ܘܠܵܐ ܬܸܬܸܿܠ ܥܸܠܬܼܵܐ ܠܐܲܝܠܹܝܢ ܕܒܼܵܥܹ̇ܝܢ ܥܸܠܬܼܵܐ ܕܢܸܥܫܩܘܼܢܵܟܼ . ܢܸܤܛܘܿܪܝܼܣ . ܐ . ܡܸܢܗܘܿܢ ܓܹܝܪ ܐܵܡ̇ܪܝܼܢ ܠܡܸܬܼܒܲܪܢܫܵܢܘܼܬܼܵܐ ܕܡܵܪ̈ܲܢ ܡܫܝܼܚܵܐ : ܕܲܒܼܡܲܤܒܿܪܵܢܘܼܬܼܵܐ ܘܐܸܤܟܹܡܵܐ ܗܘ̤ܵܬܼ : ܘܡܸܛܠ ܕܢܸܬܼܚܙܸܐ ܠܲܒܼܢܲܝ̈ܢܵܫܵܐ ܘܲܕܼܢܸܠܸܦ : ܘܲܕܼܢܸܬܸܠ ܛܲܝܒܿܘܼܬܼܵܐ ܕܐܹܘܲܢܓܲܝܼܘܿܢ ܠܟܼܠ ܐ̄ܢܵܫ . ܘܐܲܟܼܙܢܵܐ ܕܡܸܬܼܚܸܙܐ ܗ̄ܘ̣ܵܐ ܠܚܲܕܸ ܚܲܕܼ ܡ̣ܢ ܩܲܕܝܼ̈ܫܹܐ : ܗܵܟܲܢܵܐ ܒܙܲܒܼ̈ܢܹܐ ܐ̄ܚܪ̈ܵܝܹܐ ܠܼܟܼܠ ܐ̄ܢܵܫ ܐܸܬܼܚܙܝܼ . ܒ . ܐ̄ܚܪ̈ܵܢܹܐ ܕܹܝܢ ܠܵܗ̇ ܠܐܘܼܤܝܼܵܐ ܐܲܠܵܗܵܝܬܼܵܐ ܐܵܡ̇ܪܝܼܢ ܕܲܗܘ̤ܵܬܼ ܒܸܤܪܵܐ : ܕܒܼܵܗ̇ ܒܐܘܼܤܝܼܵܐ ܕܝܼܠܹܗ ܬܸܗܘܸܐ ܐܘܼܤܝܼܵܐ ܕܒܸܤܪܵܐ ܚܠܵܦ ܟܝܵܢܵܐ ܕܲܒܼܢܲܝ̈ܢܫܵܐ : ܘܢܸܬܿܕܲܒܲܪ ܘܢܸܚ̣ܫ ܘܲܢܚܲܪܲܪ ܠܲܟܼܝܵܢܲܢ . ܗܵܘ̇ ܓܹܝܪ ܕܠܵܘ ܒܐܘܼܤܝܼܵܐ ܕܝܼܠܹܗ ܗܘ̤ܵܐ ܒܲܪܢܵܫܵܐ ܐܸܠܵܐ ܒܐܸܤܟܹܡܵܐ : ܠܵܘ ܡܚܲܪܵܪܘܼ ܚܲܪܲܪ ܠܲܢ : ܐܸܠܵܐ ܡܲܛܥܵܝܘܼ ܐܲܛܥܝܼ ܠܲܢ : ܕܐܸܬܼܚܙܝܼ ܒܐܸܤܟܹܡܵܐ : ܘܲܕܸܢܲܚܫ ܥܲܠ ܐܲܦܵܝ̈ܢ ܟܲܕܼ ܠܵܐ ܚܲܫ̣ . pb. 127 ܓ . ܐ̄ܚܪ̈ܵܢܹܐ ܬܘܼܒܼ ܡܵܘܕܹܝܢ : ܕܲܒܼܒܸܤܪܵܐ ܐܸܬܼܒܲܤܲܪ ܐܲܠܵܗܵܐ : ܐܲܝܟܼ ܕܲܠܫܘܼܡܠܵܝܵܐ ܕܲܟܼܝܵܢܵܐ ܚܵܠܦ ܢܲܦܫܵܐ . ܟܲܕܼ ܟܝܵܢܵܐܝܼܬܼ ܐܸܬܼܒܲܤܲܪ ܒܒܸܤܪܵܐ ܠܡܸܥܒܲܕܼ ܘܲܠܡܸܚܲܫ : ܘܲܠܟܼܠܗܘܿܢ ܚܲܫܹ̈ܐ ܟܝܵܢܵܝܹ̈ܐ ܕܦܲܓܼܪܵܐ ܟܝܵܢܵܐܝܼܬܼ ܡܤܲܝܒܲܪ ܗ̄ܘ̣ܵܐ . ܟܲܕܼ ܒܲܟܼܝܵܢܹܗ ܠܵܐ ܚܵܫܘܿܫܵܐ ܗ̄ܘ̣ : ܘܲܒܼܡܸܬܼܒܲܤܪܵܢܘܼܬܼܵܐ ܟܝܵܢܵܝܬܼܵܐ ܚܵܫܘܿܫܵܐ . ܐܲܟܼܙܢܵܐ ܕܢܲܦܫܵܐ : ܕܒܲܟܼܝܵܢܵܗ̇ ܠܚܲܫܹ̈ܐ ܕܦܲܓܼܪܵܐ ܠܵܐ ܚܫܵܐ : ܘܠܵܐ ܟܵܐܹ̇ܒܼ ܠܵܗ̇ : ܘܠܵܐ ܟܵܦ̇ܢܵܬܐ . ܒܲܡܕܲܒܿܪܵܢܘܼܬܼܵܐ ܟܝܵܢܵܝܬܼܵܐ ܚܵܫܵܐ ܟܝܵܢܵܐܝܼܬܼ ܚܲܫܹ̈ܐ ܕܦܲܓܼܪܵܐ : ܟܲܕܼ ܡܚܲܝܕܼܵܐ ܥܲܡܹܗ ܟܝܵܢܵܐܝܼܬܼ : ܕܲܟܼܝܵܢܵܐܝܼܬܼ ܢܸܬܿܕܲܒܲܪ ܘܢܸܚܲܫ ܥܲܠ ܐܲܦܲܝ̈ܢ . ܘܠܵܘ ܒܡܲܤܒܿܪܵܢܘܼܬܼܵܐ ܘܒܸܐܤܟܹܿܡܵܐ : ܐܵܘ ܒܲܟܼܝܵܢܐ ܐ̄ܚܪܹܢܵܐ : ܐܸܠܵܐ ܒܲܟܼܝܵܢܵܐ ܕܝܼܠܹܗ ܚܲܪܲܪ ܠܲܢ ܡ̣ܢ ܡܵܘܬܵܐ ܘܲܚܒܼܵܠܵܐ . ܕ . ܐ̄ܚܪ̈ܵܢܹܐ ܕܹܝܢ ܡܵܘܕܹܝܢ : ܕܲܒܼܦܲܓܼܪܵܐ ܘܲܒܼܦܢܲܫܵܐ ܐܸܬܼܒܲܤܲܪ ܠܫܘܼܡܠܵܝܵܐ ܕܲܟܼܝܵܢܵܐ . ܘܲܚܠܵܦ ܡܲܕܥܵܐ : ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܐܲܝܟܼ ܕܲܚܠܵܦ ܡܲܕܼܥܵܐ ܢܸܗܘܸܐ ܠܲܟܼܝܵܢܵܐ ܒܦܲܓܼܪܵܐ ܘܲܒܼܢܲܦܫܵܐ : ܘܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܢܸܬܿܕܲܒܲܪ ܘܢܸܚܲܫ ܥܲܠ ܐܲܦܲܝ̈ܢ . ܐܸܬܼ݂ܵܐ ܗ̄ܘ̣ܵܐ ܓܹܝܪ ܕܲܠܡܲܕܿܥܵܐ ܗܵܘ̇ ܕܲܥ̣ܒܲܪ ܥܲܠ ܦܘܼܩܕܵܢܵܐ ܘܠܵܐ ܐܸܫܬܿܡܲܥ ܠܐܲܠܵܗܵܐ : ܢܒܲܛܠܝܼܘܗܝ . ܘܲܚܠܵܦ ܡܲܕܿܥܵܐ ܢܸܗܘܸܐ ܒܢܲܦܫܵܐ ܘܲܒܼܦܲܓܼܪܵܐ : ܘܠܵܘ ܒܐܸܤܟܹܢܵܐ ܕܠܵܐ ܩܢܘܿܡܵܐ : ܘܠܵܘ ܒܲܟܼܝܵܢܵܐ ܐ̄ܚܪܹܢܵܐ : ܘܠܵܘ ܬܘܼܒܼ ܒܓܼܫܡܵܐ ܕܠܵܐ ܢܵܦܫܵܐ . ܗ . ܐ̄ܚܪ̈ܵܢܹܐ ܕܹܝܢ ܠܒܸܤܪܵܐ ܗܵܘ̇ ܕܐܸܬܼܒܲܤܲܪ ܒܹܗ ܐܲܠܵܗܵܐ ܡܸܠܬܼܵܐ : ܒܸܤܪܵܐ ܡܢܲܦܫܵܐ ܐܸܬܼܒܲܤܲܪ ܟܲܕܼ ܒܲܟܼܝܵܢܹܗ ܠܵܐ ܡܲܪܓܸܫ ܗ̄ܘ̣ܵܐ : pb. 128 ܘܠܑܵܐ ܡܸܤܬܲܟܲܠ ܗ̄ܘ̣ܵܐ ܡ̣ܢ ܢܲܦܫܵܐ : ܐܸܠܵܐ ܒܡܲܥܒܿܕܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ ܡܸܤܬܲܟܲܠ ܗ̄ܘ̣ܵܐ ܘܡܲܪܓܸܫ ܗ̄ܘ̣ܵܐ . ܒܐܲܠܵܗܵܐ ܡܸܠܬܼܵܐ : ܘܡܲܪܓܫܵܐ ܗ̄ܘ̣ܵܬܼ ܘܐܵܦ ܡܸܤܬܲܟܿܠܵܐ ܗ̄ܘ̣ܵܬܼ ܗ̤ܝ ܢܲܦܫܵܐ . ܘܦܲܓܼܪܵܐ : ܘܐܝܼܬܼܵܘܗܝ ܗ̄ܘ̣ܵܐ ܐܘܼܪܓܵܢܘܿܢ ܒܲܟܼܝܵܢܵܐ . ܘܠܵܐ ܡܦܲܠܓܼܝܼܢ ܠܹܗ ܠܲܡܫܝܼܚܵܐ ܠܐܘܿܪܓܵܢܘܿܢ ܘܠܐܘܼܡܵܢܵܐ : ܟܲܕܼ ܐܘܿܪܓܵܢܘܿܢ ܘܐܘܼܡܵܢܵܐ ܐܲܟܲܚ̄ܕܼ ܡܲܥܒܿܕܝܼܢ . ܘ . ܐ̄ܚܪܵܢܹܐ ܕܹܝܢ ܡܵܘܕܹܝܢ ܬܪܹܝܢ ܟܝܵܢܝ̈ܢ ܒܲܡܫܝܼܚܵܐ ܩܕܼܵܡ ܚܕܼܵܝܘܼܬܼܵܐ : ܘܲܕܼܟܼܠ ܚܲܕܼ ܡ̣ܢ ܟܝܵܢܹ̈ܐ ܒܲܟܼܝܵܢܹܗ ܕܝܼܠܹܗ ܡܸܬܼܪܢܸܐ . ܒܐܲܒܼܵܐ ܡ̇ܢ ܘܲܒܼܪܘܼܚܵܐ ܕܩܘܼܕܼܫܵܐ : ܐܲܠܵܗܵܐ ܡܸܠܬܼܵܐ . ܘܲܒܼܢܲܝ̈ܢܵܫܵܐ : ܒܒܸܤܪܵܐ . ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ : ܠܵܐ ܡܸܬܼܪ̱ܢܹܝܢ ܬܪܹܝܢ ܟܝܵܢܹ̈ܐ : ܒܕܸܐܬܼܚܲܝܲܕܼܘ ܒܐܘܼܤܝܼܵܐ : ܘܗܵܘ̇ܝܵܐ ܚܕܼܵܐ ܡ̣ܢ ܬܲܪ̈ܬܲܝܗܹܝܢ . ܗܵܢ̇ܘܿܢ ܕܡ̣ܢ ܟܝܵܢܵܐ ܠܲܟܼܝܵܢܵܐ ܡܫܲܚܠ̱ܦܝܼܢ ܠܗܘܿܢ : ܐܲܝܟܼ ܕܡܵܪܵܢܵܐܝܼܬܼ ܒܲܪܢܵܫܵܐ ܢܸܗܘ̤ܐ : ܗ̤ܘ ܟܲܕܼ ܗ̤ܘ ܐܵܦ ܐܲܠܵܥܗܵܐ . ܐܲܝܟܲܢܵܐ ܕܐܲܝܟܼ ܒܲܪܢܵܫܵܐ ܢܸܬܿܕܲܒܲܪ ܐܲܠܵܗܵܐ : ܘܲܢܡܘܼܬܼ ܚܠܵܦܲܝܢ ܐܲܝܟܼ ܐܲܠܵܗܵܐ : ܘܲܢܩܘܼܡ ܒܚܲܝܠܵܐ ܕܝܼܠܹܗ . ܙ . ܐ̄ܚܪ̈ܵܢܹܐ ܕܹܝܢ ܠܡܸܬܼܒܲܪܢܫܵܢܘܼܬܹܗ ܕܡܵܪܲܢ ܐܵܡ̇ܪܝܼܢ : ܒܸܤܪܵܐ ܡܢܲܦܫܵܐ ܒܢܲܦܫܵܐ ܡܠܝܼܠܬܼܵܐ ܘܝܼܕܲܘܥܬܼܵܢܝܼܬܼܵܐ : ܡܫܲܡܠܲܝ ܒܲܟܼܝܵܢܹܗ ܘܲܒܼܚܲܝܠܹܗ : ܘܲܒܼܡܲܥܒܿܕܼܵܢ̈ܘܵܬܹܗ ܟܝܵܢܵܝܵܬܼܵܐ . ܘܠܵܐ ܗ̄ܘ̣ܵܐ ܒܐܸܤܟܹܡܵܐ : ܘܠܵܐ ܗ̄ܘ̣ܵܐ ܒܫܘܼܚܠܵܦ ܐܘܼܤܝܼܵܬܐ : ܘܠܵܐ ܬܘܼܒܼ ܠܫܘܼܡܠܵܝܵܐ ܟܝܵܢܵܝܵܐ ܕܲܟܼܝܵܢܵܐ ܕܦܲܓܼܪܵܐ ܘܲܕܼܡܲܦܫܵܐ ܐܵܘ ܕܡܲܕܿܥܵܐ : ܐܵܘ ܡܚܲܫܒܿܟܼܵܐ ܠܚܲܕܼ ܟܝܵܢܵܐ ܡ̣ܢ ܬܪ̈ܲܝܘܿܢ : ܐܵܘ ܕܡ̣ܢ ܐ̄ܚܪܹܢܵܐ ܠܲܐ̄ܚܪܹܢܵܐ ܐܸܫܬܲܚܠܲܦܘ : ܐܵܘ pb. 129 ܕܲܠܫܘܼܡܠܵܝܵܐ ܕܡܲܥܒܿܕܼܵܢ̈ܘܵܬܼܵܐ ܟܝܵܢܵܝ̈ܬܼܵܐ . ܐܲܝܟܲܢܵܐ ܕܠܵܐ ܢܸܥܒܸܿܕܼ ܒܸܤܪܵܐ ܒܲܟܼܝܵܢܵܐ ܕܝܼܠܹܗ : ܐܸܠܵܐ ܠܚܲܕܼ ܦܲܪܨܘܿܦܵܐ ܕܲܟܼܝܵܢܹ̈ܐ ܬܪ̈ܲܝܗܘܿܢ : ܟܲܕܼ ܡܩܲܝܡܝܼܢ ܬܪ̈ܲܝܗܘܿܢ ܠܕܼܝܼܠܵܝ̈ܬܼܵܐ ܕܲܟܼܝܵܢܲܝ̈ܗܘܿܢ . ܘܲܡܩܵܘܝܵܐ ܐܘܼܤܝܼܵܐ ܕܐܲܠܵܗܘܼܬܼܵܐ : ܘܠܵܐ ܚܵܫܵܐ : ܟܲܕܼ ܐܝܼܬܹܝܗ̇ ܒܐܘܼܤܝܼܵܐ ܕܒܸܤܪܵܐ . ܘܒܸܤܪܵܐ ܬܘܼܒܼ ܡܩܵܘܸܐ ܒܐܘܼܤܝܼܵܐ ܕܒܸܤܪܵܐ : ܟܲܕܼ ܐܝܼܬܸܿܘܗܝ ܒܲܟܼܝܵܢܵܐ ܘܲܒܼܦܲܪܘܿܦܵܐ ܕܐܲܠܵܗܘܼܬܼܵܐ : ܚܲܕܼܘ ܓܹܝܪ ܦܲܓܼܪܵܐ . ܘܲܬܼܪ̈ܲܝܗܘܿܢ ܚܲܕܼ ܒܪܵܐ . ܠܵܘ ܓܹܝܪ ܐ̄ܚܵܪܹܢܵܐ ܡܸܬܼܐܡܲܪ ܐܲܠܵܗܵܐ ܡܸܠܬܼܵܐ ܒܒܸܪܤܪܵܐ : ܠܒܲܪ ܡ̣ܢ ܗܵܘ̇ ܕܲܒܼܒܸܤܪܵܐ ܕܝܼܠܲܢ . ܘܠܵܐ ܬܘܼܒܼ ܒܸܤܪܵܐ : ܐܸܠܵܐ ܒܲܒܼܪܵܐ ܐܝܼܬܼܵܘܗܝ : ܒܐܲܠܵܗܵܐ ܡܸܠܬܼܵܐ . ܕܢܸܬܿܕܲܒܲܪ ܡܫܲܡܠܝܵܐܝܼܬܼ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ : ܟܲܕܼ ܐܝܼܬܼܵܘܗܝ ܒܲܪܢܵܫܵܐ . ܘܕܲܢܩܘܼܡ ܐܲܝܟܼ ܐܲܠܵܗܵܐ : ܟܲܕܼ ܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ . ܗܵܘ̇ ܕܡ̣ܢ ܕܠܵܐ ܚܛܝܼܬܼܵܐ : ܘܡܵܐ ܕܲܢܛܲܪ : ܢܸܫܬܿܠܸܡ ܠܡܵܘܬܵܐ ܚܠܵܦ ܦܘܼܩܩܵܢܲܢ . ܕܲܢܛܲܪ ܕܡܘܼܬܼܵܐ ܕܨܲܠܡܵܐ ܕܝܼܠܹܗ : ܕܢܸܗܘܸܐ ܡܸܟܹܝܠ ܗܵܘ̇ . ܠܵܘ ܠܲܕܼܡܘܼܬܼܵܐ ܢܤܲܒܼ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܐܲܝܟܲܢܵܐ ܕܢܸܬܿܬܿܪܝܼܡ ܟܝܵܢܵܐ ܕܲܒܼܢܲܝ̈ܢܵܫܵܐ . ܐܘܼܤܝܼܵܐ ܓܹܝܪ ܕܠܵܐ ܐܝܼܬܹܝܗ̇ ܡܸܟܹܝܠ ܕܒܲܪܢܵܫܵܐ ܐܸܠܵܐ ܕܐܲܠܵܗܵܐ ܡܸܠܬܼܵܐ : ܠܵܐ ܡܸܬܼܝܼܗܸܒܼ ܠܵܗ̇ ܐܝܼܩܵܪܵܐ ܘܪܘܼܡܪܵܡܵܐ . ܟܝܵܢܵܐ ܕܝܼܠܲܢ ܒܲܟܼܝܵܢܵܐ ܐ̄ܚܪܹܢܵܐ ܐܸܬܼܝܲܩܲܪ : ܘܠܵܘ ܒܲܟܼܝܵܢܵܐ ܕܝܼܠܲܢ . ܪܘܼܡܪܵܡܵܐ ܓܹܝܪ ܕܲܟܼܝܵܢܵܐ ܕܝܼܠܲܢ : ܠܲܫܡܵܐ ܗܵܘ̇ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܗܘ̤ܵܐ ܓܵܘܢܵܐܝܼܬܼ ܕܲܟܼܝܵܢܵܐ ܕܗܵܘ̇ ܕܐܝܼܬܼܵܘܗܝ ܪܘܼܡܪܵܡܵܐ ܕܐܲܝܢܵܐ ܕܲܡܩܵܘܸܐ ܒܐܘܼܤܝܼܵܐ ܕܝܼܠܹܗ : ܘܡܸܫܟܲܚ ܕܢܸܗܘܸܐ ܗܵܘ̇ ܡܵܐ pb. 130 ܕܐܝܼܬܼܵܘܗܝ ܒܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܗܵܕܼܵܐ ܗ̣̄ܝ ܓܹܝܪ ܡܵܪܵܢܵܐܝܼܬܼ ܡܸܬܼܪܲܡܪ̱ܡܵܢܘܼܬܼܵܐ : ܕܐܲܟܼܘܵܬܼܵܗ̇ ܠܲܝܬܿ . ܫܘܼܚܠܵܦ ܐܘܼܤܝܼܵܐ ܓܹܝܪ ܕܠܐܘܼܤܝܼܵܐ : ܒܘܼܛܵܠܵܐ ܐܝܼܬܼܵܘܗܝ ܕܐܘܼܤܝܼܵܐ ܗܵܝ̇ ܕܙܵܕܹܩ ܠܵܗ̇ ܕܲܬܼܪܲܡܪܸܡ : ܘܐܵܦ ܕܝܼܠܵܗ̇ ܕܪܘܼܡܡܪܵܡܵܐ . ܘܠܲܝܬܹܝܗ̇ ܐܵܦܠܵܐ ܡܸܬܼܢܲܚܬܼܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܟܲܕܼ ܠܘܼܤܝܼܵܐ ܕܒܸܤܪܵܐ ܢܸܫܬܲܚܠܲܦ . ܡܸܛܠ ܕܠܲܝܬܹܝܗ̇ ܟܝܵܢܵܐ ܗܵܘ̇ ܕܡܸܬܼܢܲܚܲܬܼ : ܐܸܠܵܐ ܗܵܕܹܐ ܐܝܼܬܹܝܗ̇ ܗܵܝ̇ ܕܐܸܬܼܢܲܚܲܬܼ . ܐܲܟܼܙܢܵܐ ܕܡܲܠܟܵܐ : ܐܸܢ ܢܸܗܘܸܐ ܡ̣ܢ ܡܫܲܥ̈ܒܿܕܹܐ : ܡܸܬܼܐܡܲܪ ܕܐܸܬܼܢܲܚܲܬܼ : ܟܲܕܼ ܐܝܼܬܼܵܘܗܝ ܫܲܪܝܼܪܵܐܝܼܬܼ ܡܲܠܟܵܐ . ܘܡܸܛܠ ܡܵܐܢܹ̈ܐ ܕܲܡܫܲܥ̈ܒܿܕܹܐ ܕܲܠܒܸܫ̣ : ܡܸܬܼܐܡܲܪ ܕܡܸܬܼܢܲܚܵܬܼܘܼ ܐܸܬܼܢܲܚܲܬܪ : ܟܲܕܼ ܠܗܵܠܹܝܢ ܕܝܼܠܹܗ ܒܗܵܠܹܝܢ ܕܗܵܘ̇ ܒܐܸܤܟܹܡܵܐ ܡܸܬܼܚܲܚܲܫ . ܐܲܝܟܲܢܵܐ ܕܗܵܘ̇ ܡܵܐ ܕܐܝܼܬܲܝܗܘܿܢ ܗܵܡ̇ܘܢ ܬܚܹܝܬܼ ܢܵܡܘܿܤܵܐ ܕܕܼܘܼܒܵܪܹ̈ܐ : ܗܵܟܲܢܵܐ ܢܸܗܘܸܐ ܗ̤ܘ ܒܨܒܼܝܵܢܹܗ ܬܚܹܝܬܼ ܢܵܡܘܿܤܵܐ : ܟܲܕܼ ܐܝܼܬܼܵܘܗܝ ܡܲܠܟܵܐ ܕܝܼܠܗܘܿܢ ܕܕܼܘܼܒܵܪܹ̈ܐ ܘܡܵܪܗܘܿܢ . ܐܵܦܠܵܐ ܓܹܝܪ ܪܘܼܡܪܵܡܵܐ ܐܝܼܬܼܵܘܗܝ : ܟܲܕܼ ܠܲܟܼܝܵܢܵܐ ܕܝܼܠܹܗ ܢܸܬܼܪܲܡܪܲܡ . ܐܸܠܵܐ ܕܢܸܬܸܠ ܠܹܗ ܗܵܘ̇ ܡܵܐ ܕܠܲܝܬܿ ܗ̄ܘ̣ܵܐ ܠܹܗ : ܠܵܐ ܗ̄ܘ̣ܵܐ ܕܲܢܪܝܼܡܝܼܘܗܝ ܡܸܢܹܗ ܠܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܠܹܗ . ܐܸܢܗ̤ܘ ܓܹܝܪ ܕܲܕܼܗܵܘ̇ ܐܲܝܢܵܐ ܕܐܝܼܬܼܵܘܗܝ ܗ̄ܘ̣ܵܐ ܘܩܲܕܼܡܵܝܑܼܬܼ ܗ̄ܘ̣ܵܐ : ܐܝܼܬܼܵܘܗܝ ܪܘܼܡܪܵܡܵܐ ܘܡܘܼܟܵܟܼܵܐ : ܕܲܟܼܝܵܢܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܘܩܲܕܼܡܵܝܑܬܼ ܐܝܼܬܼܵܘܗܝ : ܐܝܼܬܼܵܘܗܝ ܡܘܼܟܵܟܼܵܐ : ܕܡ̇ܢ ܐܝܼܬܼܵܘܗܝ ܪܘܼܡܪܵܡܵܐ ؟ ܩܲܕܼܡܵܝܑܬܼ ܐܸܡ݂ܲܪ ܠܐܘܼܤܝܼܵܐ ܕܐܸܬܼܪܲܡܪܡܲܬ̤ : ܘܗܵܝܕܹܝܢ ܠܗܵܘ̇ ܫܡܵܐ ܕܐܸܬܼܪܲܡܪ̱ܡܲܬ̤ pb. 131 ܒܹܗ : ܕܲܠܥܸܠ ܡ̣ܢ ܟܠ ܫܡܵܗ̈ܝܼܢ ܐܝܼܬܼܵܘܗܝ . ܐܸܢܗ̤ܘ ܓܹܝܪ ܕܲܬܼܥܲܠܸܐ ܠܐܘܼܤ̈ܝܵܣ ܕܲܡܩܲܒ̈ܠܵܢ ܡܘܼܟܵܟܼܵܐ ܘܪܘܼܡܪܵܡܵܐ : ܠܲܝܬܹܝܗ̇ ܐܘܼܤܝܼܵܐ ܕܐܸܬܼܡܲܟܲܟܲܬ̤ . ܡܸܛܠ ܗܵܢܵܐ : ܕܡܲܟܸܿܟܼ ܢܲܦܫܹܗ ܐܸܡ݂ܲܪ ܠܲܚܕܵܝܘܼܬܼܵܐ ܨܒܼܝܵܢܵܝܬܼܵܐ ܘܲܠܡܸܬܼܒܲܪܢܫܵܘܼܬܼܵܐ ܘܠܲܙܢܵܐ ܕܡܲܟܿܝܼܟܼܘܼܬܼܵܐ ܕܚ̣ܵܘܝܼ : ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ . ܘܬܼܘܼܒܼ ܕܲܠܨܒܼܝܵܢܵܝܬܐ : ܘܠܵܘ ܠܲܟܼܝܵܢܵܝܬܼܵܐ ܗܘ̤ܵܐ ܗܵܘ̇ ܡܵܐ ܕܵܗܘ̤ܵܐ . ܒܐܸܤܟܹܿܡܵܐ ܐܸܫܬܟܲܚ ܐܲܝܟܼ ܒܲܪܢܵܫܵܐ : ܠܵܘ ܒܘܼܤܝܼܵܐ . ܒܲܕܼܡܘܼܬܼܵܐ ܓܹܝܪ ܕܐܲܠܵܗܵܐ : ܕܡܘܼܬܼܵܐ ܕܥܲܒܼܕܵܐ . ܕܡܘܼܬܼܵܐ ܕܐܲܠܵܗܵܐ ܒܐܸܤܟܹܡܵܐ ܗ̄ܘ̣ܵܐ ܐܲܝܟܼ ܒܲܪܢܵܫܵܐ : ܐܲܠܵܗܵܐ ܓܹܝܪ ܒܵܗ̇ ܒܐܘܼܤܝܼܵܐ ܕܝܼܠܹܗ ܗܘ̤ܵܐ . ܐܲܝܟܲܢܵܐ ܕܐܵܦ ܒܡܘܼܟܵܟܼܵܐ ܢܸܬ̱ܪܢܸܐ ܒܗܵܘ̇ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܘܼܪܡܪܵܡܵܐ ܒܲܕܼܡܘܼܬܼܵܐ ܕܥܲܒܼܕܵܐ : ܒܗܵܝ̇ ܕܢܸܤܒܲܬ̤ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܠܵܐ ܗ̄ܘ̣ܵܐ ܠܫܘܼܚܠܵܦ ܐܘܼܤܝܼܵܐ : ܐܵܘ ܠܐܘܼܤܝܼܵܐ : ܐܵܘ ܠܪܘܼܟܵܒܼܵܐ ܟܝܵܢܝܵܐ ܕܲܠܚܲܕܼ ܟܝܵܢܵܐ ܬܸܬܼܪ̱ܢܸܐ : ܐܸܠܵܐ ܠܗܵܝ̇ ܨܸܒܼܝܵܢܵܝܬܼܵܐ : ܠܗܵܝ̇ ܕܲܒܼܗܘܼܟܵܟܼܵܐ ܘܲܒܼܪܘܼܡܪܵܡܵܐ . ܗܵܝ̇ ܓܹܝܪ ܕܲܟܼܝܵܢܵܐ : ܚܵܫܘܿܫܬܼܵܐ ܐܝܼܬܹܝܗ̇ ܘܡܸܫܬܿܚ̱ܠܦܵܢܝܼܬܼܵܐ . ܕܐܝܼܬܼܵܘܗܝ ܟܝܵܢܵܐ ܒܲܪܝܵܐ ܘܲܥܒܼܕܼܵܐ : ܠܵܐ ܗ̄ܘ̣ܵܐ ܠܵܐ ܒܲܪܝܵܐ : ܘܠܵܐ ܗ̄ܘ̣ܵܐ ܠܵܐ ܥܒܼܝܼܕܼܵܐ : ܘܠܵܐ ܗ̄ܘ̣ܵܐ ܠܵܐ ܡܸܫܬܲܚ̱ܠܦܵܢܵܐ : ܘܠܵܐ ܗ̄ܘ̣ܵܐ ܠܵܐ ܡܸܫܬܲܓܼܢܝܵܢܵܐ . ܡܸܛܠ ܗܵܕܹܐ : ܗܵܢܵܐ ܠܕܼܘܼܒܵܪܵܐ ܕܒܲܪܢܵܫܵܐ ܡܸܕܸܡ ܠܵܐ ܝܲܗ̣̄ܒܼ ܒܡܸܬܼܒܲܪܢܫܵܢܘܼܬܼܵܐ : ܐܸܠܵܐ ܠܐܲܠܵܗܵܐ ܡܸܠܬܼܵܐ : ܐܲܝܟܲܢܵܐ ܕܒܲܟܼܝܵܢܵܐ ܕܐ̄ܢܵܫܘܼܬܼܵܐ ܢܸܬܼܚܲܫܲܚ ܠܕܼܘܼܒܵܪܵܐ ܕܝܼܠܹܗ . ܐܲܝܟܲܢܵܐ ܕܐܵܪܪܝܼܘܿܣ ܘܐܘܼܢܵܡܝܼܣ ܘܐܵܦܘܿܠܝܼܢܵܪܝܼܣ : ܟܹܐܡܲܬܼ ܐܲܝܟܼ ܐܲܠܵܗܵܐ ܐܵܡ̇ܪܝܼܢ ܠܹܗ ܠܲܡܫܝܼܚܵܐ ܒܲܡܫܵܐ : ܒܲܥ̇ܒܼܵܕܼܵܐ ܕܹܝܢ ܡ̣ܢ ܗܵܝ̇ ܕܐܝܼܬܼܵܘܗܝ ܐܲܠܵܗܵܐ pb. 132 ܡܒܲܛܠܝܼܢ ܠܹܗ . ܒܗܵܝ̇ ܕܲܠܐ̄ܢܵܫܵܝ̈ܬܹܗ ܒܲܟܼܝܵܢܵܐ ܠܐܘܼܤܝܼܵܐ ܕܝܼܠܹܗ ܝܵܗ̇ܒܿܝܼܢ ܠܗܹܝܢ : ܘܲܡܒܲܛܠܝܼܢ ܠܝܘܼܒܵܠܵܐ ܕܫܲܪ̈ܒܼܵܬܼܵܐ ܕܲܡܫܝܼܚܵܐ ܘܲܠܡܼ̈ܠܟܵܢܹܐ ܕܲܠܘܵܬܼ ܐܲܒܼܵܗܵܬܼܵܐ : ܕܡ̣ܢ ܙܲܪܥܗܘܿܢ ܢܩܘܼܡ ܡܫܝܼܚܵܐ ܕܒܼܒܲܤܲܪ . ܡܸܛܠ ܗܵܢܵܐ ܡܥܲܗܕܹܝܢ ܐܹܘܲܢܓܲܠܸܤܛܹ̈ܐ ܠܟܼܠܗܹܝܢ ܐܲܝܠܹܝܢ ܕܒܲܫܪܵܪܵܐ ܡܚܵܘ̈ܝܵܢ ܠܲܟܼܝܵܢܵܐ ܕܒܲܪܢܵܫܵܐ : ܐܲܝܟܲܢܵܐ ܕܕܲܠܡܵܐ ܡ̣ܢ ܐܲܠܵܗܘܼܬܼܵܐ ܠܵܐ ܬܸܬܼܗܲܝܡܲܢ ܕܐܝܼܬܼܵܘܗܝ ܐܵܦ ܒܲܪܢܵܫܵܐ . ܘܠܵܐ ܬܸܬܼܗܲܝܡܲܢ ܥܲܡ ܗܵܕܹܐ ܐܵܦܠܵܐ ܕܗܵܢܵܘ ܗܵܘ̇ ܡ̣ܢ ܟܘܼܠܟܵܢܹ̈ܐ ܐܸܫܬܲܪܲܪ . ܡܸܛܠ ܗܵܢܵܐ ܠܛܘܼܒܼܵܢܝܼܬܼܵܐ ܡܲܪܝܲܡ ܐܸܬܼܥܗܸܕܼ ܐܲܝܟܼ ܕܠܲܐܢ̄ܬܿܬܼܵܐ ܕܲܡܟܼܝܼܪܵܐ ܗ̄ܘ̣ܵܬܼ ܠܓܲܒܼܪܵܐ : ܗܵܘ̇ ܐܲܝܢܵܐ ܕܐܵܦ ܫܡܹܗ ܘܓܸܢܤܹܗ ܘܐܵܦ ܐܘܼܡܵܢܘܼܬܹܗ ܐܵܦ ܕܘܿܟܹܿܬܹܗ ܟܬܲܒܼ : ܐܲܝܟܲܢܵܐ ܕܠܵܐ ܢܸܗܘܸܐ ܡܸܕܸܡ ܕܢܸܥܒܸܿܕܼ ܦܘܼܠܵܓܼܵܐ : ܕܠܵܐ ܬܸܬܼܗܲܝܡܲܢ ܕܐܝܼܬܹܝܗ̇ ܐܲܢ̄ܬܿܬܼܵܐ . ܡܸܛܠ ܗܵܢܵܐ ܐܵܦ ܠܫܝܼܛܘܼܬܹܗ : ܘܥܲܡ ܟܠܗܹܝܢ : ܐܵܦ ܠܤܘܼܒܵܪܵܐ ܕܒܲܛܢܹܗ ܘܲܠܝܲܠܕܹܗ ܘܠܐܘܿܪܝܵܐ : ܠܡܵܘܕܥܵܢܘܼܬܼܵܐ ܕܗܵܘ̇ ܕܐܸܬܼܝܼܠܸܕܼ ܥܲܡ ܗܵܝ̇ ܝܼܠܸܕܬܹܗ : ܕܢܸܫܬܲܪܲܪ ܕܫܲܪܝܼܪܵܐܝܼܬܼ ܐܝܼܬܼܵܘܗܝ ܒܲܪܢܵܫܵܐ . ܠܡܲܓܤܵܐ ܕܒܼܐܘܿܪܝܵܐ : ܠܲܟܼܪܘܼܟܼܝܵܐ ܕܒܲܥܲܙܪܘܼܪܹ̈ܐ . ܒܐܝܠܹܝܢ ܕܕܲܟܼܝܵܢܵܐ ܐܸܢܹܝܢ ܕܥܘܸܠܹ̈ܐ : ܠܩܘܼܪ̈ܒܵܢܹܐ ܕܲܚܠܵܦܵܘܗܝ ܐܸܬܼܩܪܲܒܼܘ . ܠܕܼܘܼܪܵܓܹܗ : ܠܬܲܪܒܿܝܼܬܹܗ ܕܲܒܼܩܵܘܡܬܼܵܐ ܘܲܒܼܚܸܟܼܡܬܼܵܐ ܕܲܠܘܵܬܼ ܐܵܠܵܗܵܐ ܘܕܲܠܘܵܬܼ ܒܢܲܝ̈ܢܵܫܵܐ : ܠܗܘܼܦܵܟܼܵܘ̈ܗܝ ܕܲܒܼܥܵܠܡܵܐ ܠܲܢܛܘܼܪ̈ܵܬܹܗ : ܠܡܸܫܬܲܥܒܿܕܼܵܢܘܼܬܹܗ : ܠܲܒܼܥܵܬܼܵܐ ܕܒܵܥܹ̇ܐ ܗ̄ܘ̣ܵܐ : ܘܲܠܟܼܠܹܗ ܫܘܼܡܠܵܝܼܵܐ ܕܢܵܡܘܿܤܵܐ : ܠܡܲܥܡܘܿܕܼܝܼܬܼܵܐ : ܘܲܠܒܲܪܬܼ ܩܵܠܵܐ ܕܐܸܬܼܐܲܡܪܲܬ̤ ܠܹܗ ܕܐܝܼܬܼܵܘܗܝ pb. 133 ܒܪܵܐ : ܗܵܘ̇ ܕܐܝܼܬܼܵܘܗܝ ܡ̣ܢ ܡܲܪܒܿܥܵܐ ܒܲܚܕܼܵܝܘܼܬܼܵܐ ܒܪܵܐ . ܠܤܵܗܕܘܼܬܼܵܐ ܕܲܢܛܘܼܪܬܵܐ ܕܕܼܘܼܒܵܪܹ̈ܐ : ܠܒܲܪܬܼ ܩܵܠܵܐ ܕܐܲܒܼܵܐ : ܠܲܡܚܵܘܝܵܢܘܼܬܼܵܐ ܕܪܘܼܚܵܐ ܕܩܘܼܕܼܫܵܐ : ܠܲܡܕܲܒܿܪܵܢܘܼܬܼܵܗ ܕܥܲܠ ܐܲܦܲܝ̈ܢ ܕܲܒܼܟܼܠܵܗ̇ ܚܦܝܼܛܘܼܬܼܵܐ . ܠܵܘ ܒܗܲܓܵܓܼܵܐ ܘܠܵܘ ܒܐܸܤܟܹܡܵܐ ܕܒܲܪܢܵܫܵܐ : ܐܸܠܵܐ ܒܲܟܼܝܵܢܵܐ ܕܒܲܪܢܵܫܵܐ : ܡ̣ܢ ܦܓܼܪܵܐ ܕܒܲܪܢܵܫܵܐ ܘܡ̣ܢ ܢܲܦܫܵܐ ܡܠܝܼܠܬܼܵܐ : ܗܵܝ̇ ܕܡܸܬܼܚܲܫܒܼܵܐ ܘܡܸܬܼܪܲܥܝܵܐ ܒܲܟܼܝܵܢܵܐ ܕܒܲܢܲܝ̈ܢܵܫܵܐ . ܕܢܸܗܘܸܐ ܟܠܗܹܝܢ ܗܵܘܚ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܕܒܲܪܢܵܫܵܐ : ܟܲܕܼ ܠܵܐ ܡܸܬܼܒܲܡܛܲܠ ܡ̣ܢ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܠܵܘ ܓܹܝܪ ܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܘ ܠܒܼܘܼܠܒܵܠܵܐ : ܐܵܘ ܠܫܘܼܚܠܵܦܵܐ : ܐܵܘ ܠܫܘܼܚܠܵܦ ܐܘܼܤܝܼܵܐ : ܐܵܘ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ : ܐܵܘ ܕܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ : ܐܵܘ ܠܡܘܼܙܵܓܼܵܐ ܕܲܟܼܝܢܹ̈ܐ : ܐܵܘ ܠܪܘܼܟܵܒܼܵܐ ܕܚܲܕܸ ܟܝܵܢܵܐ : ܟܲܕܼ ܡܡܲܙܓܼܝܼܢ ܘܐܲܟܲܚ̄̇ܕܼ ܚܵܫ̇ܝܼܢ ܥܲܡ ܚܕܼܵܕܹ̈ܐ : ܒܡܲܥ̈ܒܿܕܼܵܢܘܵܬܼܵܐ ܟܝܵܢܵܝ̈ܬܼܵܐ ܕܲܟܼܝܵܢܹ̈ܐ ܕܲܡܟܲܝܢܝܼܢ . ܠܟܼܠܗܹܝܢ ܓܹܝܪ ܗܵܠܹܝܢ ܡܒܲܛ̇ܠܝܼܢ ܒܝܲܕܼ ܚܕܼܵܝܘܼܬܼܵܐ ܟܝܵܢܵܝܬܼܵܐ ܘܲܩܢܘܿܡܵܝܬܼܵܐ : ܘܟܼܠܗܹܝܢ ܗܵܠܹܝܢ ܕܐܝܼܬܼ ܠܹܗ ܒܲܟܼܝܵܢܹܗ ܢܵܤ̇ܒܿܝܼܢ ܠܗܹܝܢ : ܘܠܲܐܠܵܗܵܐ ܡܸܠܬܼܵܐ ܟܝܵܢܵܐܝܼܬܼ ܝܵܗ̇ܒܿܝܼܢ ܠܗܹܝܢ : ܠܕܼܚ̱ܠܬܼܵܐ ܐ̄ܢܵܫܵܝܬܼܵܐ : ܠܡܸܫܬܲܠܡܵܢܘܼܬܼܵܐ : ܠܡܸܫܬܲܐܠܵܢܘܼܬܼܵܐ : ܠܦܘܼܢܵܝ ܦܸܬܼܓܼܵܡܵܐ : ܠܫܘܼܩܵܦܵܐ ܕܥܲܠ ܦܲܟܹ̈ܐ : ܠܲܓܼܙܵܪ ܕܝܼܢܵܐ ܕܲܨܠܝܼܒܼܵܐ : ܠܡܹܐܙܲܠܬܹܗ : ܠܲܤܝܵܡܵܐ ܕܲܨܠܝܼܒܼܵܐ ܥܲܠ ܟܲܬܼܦܹܗ : ܠܲܛܥܘܼܢܬܼܵܐ ܕܲܙܩܝܼܦܹܥܗ : ܠܡܲܤܒܼܵܐ ܕܡܸܢܹܗ ܕܥܲܠ ܐ̄ܚܪ̈ܵܢܹܐ ܢܸܬܿܬܿܤܝܼܡ : ܠܲܟܼܠܝܼܠܵܐ ܕܟܼܘܼ̈ܒܹܿܐ : ܠܡܵܐܢܹ̈ܐ ܕܲܙܚܘܿܪܝܼܬܼܵܐ : pb. 134 ܠܩܘܼܝܵܡܵܐ ܕܲܙܝܼܦܵܐ : ܠܲܙܩܝܼܦܘܼܬܼܵܐ : ܠܩܘܼܒܵܥܵܐ ܕܨܨܹ̈ܐ : ܠܲܡܪܵܪܬܵܐ ܕܐܸܬܼܩܲܪܒܲܬ̤ ܠܹܗ : ܠܐܘܼ̈ܠܨܵܢܹܐ ܐ̄ܚܪ̈ܵܢܹܐ . ܠܡܲܫܡܵܢܘܼܬܼܵܐ ܕܪܘܼܚܹܗ ܠܐܲܒܼܵܐ : ܠܡܲܪܟܿܢܵܢܘܼܬܼܵܐ ܕܪܹܫܹܗ : ܠܡܲܚܬܼܵܢܘܼܬܼܵܐ ܕܦܲܓܼܪܹܗ ܡ̣ܢ ܙܩܝܼܦܵܐ : ܠܚܘܼܢܛܬܹܗ : ܠܲܩܒܼܘܼܪܬܹܗ : ܠܲܩܵܝܵܡܬܼܵܐ ܕܠܲܬܼܠܵܬܼܵܐ ܝܘܡ̈ܝܵܢ : ܠܡܸܬܼܚܵܘܝܵܢܘܼܬܹܗ ܕܲܒܼܦܲܓܼܪܹܗ : ܠܡܲܡܠܠܹܗ ܘܲܠܡܲܠܦܵܢܘܼܬܹܗ : ܕܠܵܐ ܢܸܤܒܿܪܘܼܢ ܕܗܲܓܵܓܼܵܐ ܐܝܼܬܼܵܘܗܝ ܕܦܲܓܼܪܵܐ : ܐܸܠܵܐ ܫܲܪܝܼܪܵܐܝܼܬܼ ܦܲܓܼܪܵܐ ܗ̄ܘ̣ : ܕܐܵܦ ܒܸܤܪ̈ܵܬܼܵܐ ܐܝܼܬܼ ܠܹܗ . ܡܸܛܠ ܕܠܵܐ ܗ̄ܘ̣ܵܐ ܒܗܲܓܵܓܼܵܐ ܘܲܒܼܡܲܛܥܝܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܦܲܓܼܪܵܐ ܘܢܲܦܫܵܐ : ܐܸܠܵܐ ܒܲܫܪܵܪܵܐ ܟܠܗܹܝܢ ܒܲܟܼܢܵܝܵܐ : ܡܸܕܸܡ ܠܲܝܬܿ ܕܲܛܫܸܐ . ܟܗܠܹܝܢ ܐ̄ܢܵܫܵܝ̈ܬܼܵܐ ܐܲܝܠܹܝܢ ܕܗܵܫܵܐ ܒܵܗ̇ܬܿܝܼܢ ܠܡܹܐܡܲܪ ܥܠܵܘܗܝ : ܐܹܘܲܢܓܲܠܸܤ̈ܛܹܐ ܠܵܐ ܒܗܸܬܼܘ ܠܡܹܐܡܲܪ ܐܸܢܹܝܢ . ܗܵܠܹܝܢ ܕܗܵܢܘܿܢ ܥ̈ܒܼܕܝܼܢ ܠܗܹܝܢ ܟܲܕܼ ܠܵܐ ܒܵܗ̇ܬܿܝܼܢ ܕܲܟܼܝܵܢܵܐ ܐܲܠܵܗܵܝܵܐ : ܒܝܲܕܼ ܚܕܼܵܝܘܼܬܼܵܐ ܕܒܲܩܡܘܿܡܵܐ ܟܝܵܢܵܝܵܐ : ܟܲܕܼ ܚܵܐܹ̇ܫ ܐܲܠܵܗܵܐ ܚܲܫܹ̈ܐ ܕܦܲܓܼܪܵܐ : ܕܒܲܟܼܝܵܢܵܐ ܟܝܵܢܵܐܝܼܬܼ ܡܚܲܝܲܕܼ : ܟܲܕܼ ܨܵܗܹ̇ܐ : ܟܲܕܼ ܟܵܦܹ̇ܢ : ܟܲܕܼ ܨܪܝܼܟܼ : ܟܲܕܼ ܝܲܨܝܼܦ : ܟܲܕܼ ܡܸܬܼܚܲܫܲܒܼ : ܟܲܕܼ ܒܵܥܹ̇ܐ . ܐܲܝܟܲܢܵܐ ܕܐܵܦ ܠܐ̄̈ܢܵܫܵܝ̈ܬܼܵܐ ܗܵܠܹܝܢ ܕܲܟܼܝܵܢܵܐܝܼܬܼ ܚܵܐܹ̇ܫ ܒܗܹܝܢ ܢܸܙܟܸܐ : ܘܢܲܩܪܸܒܼ ܠܘܼܩܒܲܠ ܟܝܵܢܵܐ ܕܲܒܼܢܲܝ̈ܢܵܫܵܐ : ܠܒܼܘܼܛܵܠܵܐ ܕܫܘܼܒܼܗܵܪܲܢ : ܘܲܠܒܼܘܼܛܵܠܵܐ ܕܦܘܼܪܩܵܢܲܢ . ܘܲܠܕܼܝܼ̈ܠܝܵܬܼܵܐ ܕܐܲܠܵܗܵܐ ܡܸܠܬܼܵܐ ܢܒܲܛܠܘܼܢ ܐܵܢܹܝܢ : ܘܢܸܥܒܿܕܘܼܢ ܐܸܢܹܝܢ ܐ̄ܢܵܫܵܝ̈ܬܼܵܐ : ܕܒܲܟܼܝܵܢܵܐ ܟܝܵܢܵܐܝܼܬܼ ܤܵܥܲ݁ܪ ܘܚܵܐܹ̇ܫ ܒܲܪܓܸܫܬܼܵܐ ܕܲܟܼܝܵܢܵܐ : ܡܩܲܒܸܿܠ ܚܲܫܹ̈ܐ ܒܐܘܼܤܝܼܵܐ ܕܝܼܠܹܗ ܟܝܵܢܵܐܝܼܬܼ : ܐܲܝܟܲܢܵܐ ܕܦܲܓܼܪܵܐ ܡ̣ܢ ܢܲܦܫܵܐ : ܘܢܲܫܵܐ ܡ̣ܢ ܦܲܓܼܪܵܐ . pb. 135 ܕܪܸܥܠܵܐ ܘܲܪܬܹܝܬܼܵܐ ܐܬܹܝܗ̇ : ܕܡܸܪܢܵܐ ܢܸܪܢܸܐ ܠܗܵܕܹܐ ܐܵܦ ܕܢܹܐܡܪܝܼܗ̇ : ܠܲܒܼܢܲܝ̈ܢܵܫܵܐ : ܐܲܝܠܹܝܢ ܕܪܸܥܝܵܢܵܐ ܐܲܝܢܵܐ ܕܐܲܝܟܲܢ ܕܗ̤ܘ ܐܝܼܬܼ ܠܗܘܿܢ ܥܲܠ ܒܪܵܐ : ܘܐܵܦܸܢ ܥܒܼܝܼܕܼܵܐ ܘܐܵܦܸܢ ܒܲܪܝܵܐ : ܘܕܫܬܲܚܠܲܦ ܡ̣ܢ ܠܵܐ ܚܵܫܘܿܫܵܐ ܠܚܵܫܘܿܫܵܐ : ܘܡ̣ܢ ܠܵܐ ܡܵܝܘܿܬܼܵܐ ܠܡܵܝܘܿܬܼܵܐ : ܘܡ̣ܢ ܠܵܐ ܡܸܫܬܲܚ̱ܠܦܵܢܵܐ ܠܡܸܫܬܲܚܠܦܵܢܵܐ . ܐܵܦܸܢ ܐܘܼܤܝܼܵܐ ܕܡܲܠܲܐܟܹ̈ܐ ܢܸܥܒܿܕܼܝܼܘܗܝ ܐ̄ܢܵܫ ܘܲܕܼܠܵܐ ܚܵܐܹ̇ܫ : ܘܢܹܐܡܲܪ : ܕܠܵܐ ܗ̄ܘ̣ܵܐ ܒܲܟܼܝܵܢܹܗ ܘܲܒܼܡܲܥܒܿܕܼܵܢܘܼܬܹܗ ܘܲܒܼܚܲܝܠܹܗ ܤ̣ܥܲܪ : ܐܸܠܵܐ ܒܗܵܝ̇ ܕܲܗܘ̤ܵܐ : ܥܵܪܹܩ ܕܢܸܚܲܫ ܚܲܫܹ̈ܐ ܥܲܡ ܗܵܢܵܐ . ܠܡܸܥܪܲܩ ܕܹܝܢ : ܐܲܝܢܵܐ ܕܲܟܼܝܵܢܵܐܝܼܬܼ ܡܚܲܝܲܕܼ : ܠܵܐ ܡܸܫܪܚܵܐ . ܐܸܢ ܓܹܝܪ ܟܝܵܢܵܐܝܼܬܼ ܠܵܐ ܚܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ : ܢܲܦܫܵܢܵܐܝܼܬܼ ܚܠܵܦ ܢܲܦܫܵܐ ܚܵܐܹ̇ܫ ܗ̄ܘ̣ܵܐ : ܡܸܛܠ ܕܲܚܠܵܦ ܢܲܦܫܵܐ ܐܝܼܬܼܵܘܗܝ ܗ̄ܘ̣ܵܐ : ܕܠܵܐ ܡܸܬܼܪܲܥܝܵܐ ܗ̄ܘ̣ܵܬܼ ܐܲܝܟܼ ܡܲܕܿܥܵܐ : ܘܡܸܬܼܪܲܥܝܵܢܵܐܝܼܬܼ ܚܠܵܦ ܡܲܕܿܥܵܐ ܐܝܼܬܼܵܘܗܝ ܗ̄ܘ̣ܵܐ ܠܵܗ̇ . ܘܒܸܐܤܟܹܡܵܐ ܐܝܼܬܼܵܘܗܝ ܗ̄ܘ̣ܵܐ : ܘܡܲܛܥܸܐ ܗ̄ܘ̣ܵܐ ܒܝܲܕܼ ܐܸܤܟܹܿܡܸܐ ܕܒܲܪܢܵܫܵܐ : ܐܲܝܟܼ ܡ̇ܢ ܕܐܝܼܬܼ ܠܹܗ ܐܲܝܠܹܝܢ ܕܲܕܼܢܲܦܫܵܐ ܘܲܕܼܦܲܓܼܪܵܐ ܘܲܕܼܡܲܕܼܥܵܐ ܘܲܕܼܗܵܢܘܿܢ ܒܲܛܝܼܠܲܝ̈ ܡ̣ܢ ܡܲܥܒܿܕܼܵܢܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܬ ܒܲܟܼܝܵܢܗܘܿܢ . ܡ̣ܢ ܐܲܝܠܹܝܢ ܕܹܝܢ ܕܐܲܝܟܼ ܐܵܪ̈ܬܵܕܘܿܟܿܤܹܐ ܐܸܢܘܿܢ ܗܵܠܹܝܢ ܡܸܬܼܐܲܡܪ̈ܵܢ : ܕܡܸܢܹܗ ܕܟܼܝܵܢܵܐ ܠܵܐ ܚܵܫܘܿܫܵܐ ܘܠܵܐ ܤܢܝܼܩܵܐ ܘܠܵܐ ܡܸܫܬܲܚܠܦܵܢܵܐ ܘܠܵܐ ܡܸܫܬܲܓܼܢܝܵܢܵܐ ܕܐܲܒܼܵܐ ܐܝܼܬܼܵܘܗܝ . ܘܗܵܝܕܹܝܢ ܐܲܟܼܙܢܵܐ ܕܲܝܗܘܼ̈ܕܵܝܹܐ ܡܒܲܙܚܝܼܢ ܗ̄ܘ̣ܵܘ ܟܲܕܼ ܩܵܪܹܝܢ ܠܹܗ ܡܫܝܼܚܵܐ ܘܡܸܙܩܲܦ ܙܲܩܦܘܼܗܝ pb. 136 ܗ̄ܘ̣ܵܘ : ܗܵܟܲܢܵܐ ܐܵܦ ܗܵܠܹܝܢ : ܝܵܗ̇ܒܿܝܼܢ ܠܹܗ ܒܒܲܪܬܼ ܩܵܠܵܐ ܟܝܵܢܵܐ ܠܵܐ ܡܸܫܬܲܚ̱ܠܦܵܢܵܐ ܠܵܐ ܚܵܫܘܿܫܵܐ ܘܠܵܐ ܤܢܝܼܩܵܐ : ܘܡܲܝܬܹܝܢ ܠܹܗ ܠܟܼܠ ܚܲܫ̈ܝܼܢ : ܘܲܠܟܼܠ ܤܢܝܼܩܘܼܬܼܵܐ ܕܦܲܓܼܪܵܐ : ܘܥܵܒܼ̇ܕܝܼܢ ܠܟܼܠܗܹܝܢ ܕܢܲܦܫܵܐ ܘܲܕܼܡܲܕܿܥܵܐ ܕܐܲܠܵܗܵܐ ܡܸܠܬܼܵܐ : ܒܝܲܕܼ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܘܐܲܝܟܼ ܐܲܝܠܹܝܢ ܕܡ̣ܢ ܟܝܵܢܹܗ ܡܫܲܚ̱ܠܦܝܼܢ ܠܹܗ . ܚܕܼܵܐ ܙܒܲܢ ܐܵܡ̇ܪܝܼܢ ܠܹܗ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܘܠܵܐ ܡܸܫܬܲܚ̱ܠܦܵܢܵܐ : ܘܟܼܵܠܹ̇ܝܢ ܕܠܵܐ ܢܸܬܼܐ̱ܡܲܪ ܡܸܟܹܝܠ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ܘܠܵܐ ܡܸܫܬܿܚ̱ܠܦܵܢܵܐ : ܟܲܕܼ ܡܸܬܼܚܲܡܬܼܝܼܢ ܥܲܠ ܐܲܝܢܵܐ ܕܐܵܡܲ݁ܪ ܠܹܗ ܙܲܒܼܢ̈ܝܼܢ ܤܲܓܿܝܼ̈ܐܢ ܠܵܐ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ . ܚܕܼܵܐ ܙܒܲܢ ܠܲܡ ܫܡܲܥ̣ܬܿ : ܤܵܦ̇ܩܵܐ ܠܲܟܼ ܡܸܟܹܝܠ . ܘܲܬܼܪܹܝܢ ܟܝܵܢ̈ܝܼܢ ܡܫܲܠܡܵܢܹ̈ܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܵܡ̇ܪܝܼܢ : ܘܫܘܼܚܠܵܦܵܐ ܕܲܟܼܝܵܢܹ̈ܐ ܕܒܲܚܕܼܵܝܘܼܬܼܵܐ ܐܵܡ̇ܪܝܼܢ : ܟܲܕܼ ܡܸܕܸܡ ܠܵܐ ܝܵܗ̇ܒܿܝܼܢ ܠܵܗ̇ ܠܐ̄ܢܵܫܘܼܬܼܵܐ ܘܠܵܐ ܠܐܲܠܵܗܘܼܬܼܵܐ : ܟܲܕܼ ܥܵܒܼܕܝܼܢ ܗܵܠܹܝܢ ܕܐ̄ܢܵܫܘܼܬܼܵܐ ܒܲܟܼܝܵܢܵܐ : ܘܲܠܗܵܠܹܝܢ ܕܐܲܠܵܗܘܼܬܼܵܐ ܒܲܟܼܝܵܢܵܐ . ܘܐܵܦܠܵܐ ܠܐܲܝܠܹܝܢ ܕܐܝܼܬܲܝܗܹܝܢ ܕܐܲܠܵܗܘܼܬܼܵܐ ܒܲܟܼܝܵܢܵܐ ܢܵܛ̇ܪܝܼܢ ܠܗܹܝܢ : ܒܲܕܼ ܥܵܒܼܕܝܼܢ ܠܹܗ ܠܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܕܬܲܪ̈ܬܲܝܗܹܝܢ ܐܘܼܤ̈ܝܼܣ . ܘܲܡܛܲܫܹܝܢ ܠܹܗ ܠܒܲܪܢܵܫܵܐ ܘܲܠܟܼܠܗܹܝܢ ܕܝܼܠܹܗ : ܕܡܸܛܠܵܬܹܗ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ : ܘܒܹܗ ܗܘ̤ܵܬܼ : ܘܒܼܐܝܼܕܹܗ ܐܸܫܬܿܪܝܼܢ ܚ̄ܢܲܢ ܡ̣ܢ ܫܒܼܝܼܬܹܗ ܕܡܵܘܬܵܐ . ܘܒܲܫܡܵܐ ܡ̇ܢ ܕܐܵܪ̈ܬܵܕܘܿܟܿܤܹܐ ܡܸܬܼܚܲܫܚܝܼܢ : ܒܲܥܒܼܵܕܹ̈ܐ ܕܹܝܢ ܕܐܵܪ̈ܝܵܢܹܐ . ܘܡܲܛܥܹܝܢ ܒܗܵܠܹܝܢ ܠܲܡܫܲܡܠܵܝܘܼܬܹܗ ܠܐܲܠܵܗܵܐ ܡܸܠܬܼܵܐ : ܒܟܼܠܗܹܝܢ ܐ̄ܢܵܫܵܝ̈ܬܼܵܐ ܕܲܟܼܝܵܢܵܐ ܕܐܵܡ̇ܪܝܼܢ ܥܠܵܘܗܝ : ܡ̣ܢ ܚܕܼܵܝܘܼܬܼܵܐ ܕܲܩܢܘܿܡܵܐ ܟܝܵܢܝܵܐ ܕܢܸܬܿܕܲܒܲܪ ܘܢܸܚܲܫ ܒܟܼܠܗܹܝܢ ܐܲܢܵܫܝ̈ܬܼܵܐ pb. 137 ܟܝܵܢܵܐܝܼܬܼ . ܘܲܒܼܐ̄ܢܵܫܘܼܬܼܵܐ ܐܸܬܼܚܲܫܲܚ : ܠܵܐ ܗ̄ܘ̣ܵܐ ܕܬܸܬܿܕܲܒܲܪ ܗ̤ܝ ܐ̄ܢܵܫܘܼܬܼܵܐ ܘܬܸܚܲܫ ܥܲܠ ܐܲܦܲܝ̈ܢ : ܐܸܠܵܐ ܕܢܸܬܿܕܲܒܲܪ ܐܲܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܐ ܕܲܒܼܦܲܪܨܘܿܦܵܐ ܢܼܬܼܚܲܫܲܚ : ܐܸܠܵܐ ܒܲܟܼܝܵܢܵܐ . ܚܕܼܵܝܘܼܬܼܵܐ ܓܹܝܪ ܕܦܲܪܨܘܿܦܵܐ : ܠܵܐ ܚܵܫܘܿܫܬܼܵܐ ܐܝܼܬܹܝܗ̇ : ܘܕܼܵܐܪ̈ܬܵܕܘܿܟܿܤܹܐ ܗ̄ܘ̣ ܐܝܼܬܹܝܗ̇ . ܗܵܝ̇ ܕܹܝܢ ܕܚܵܫܘܿܫܬܼܵܐ ܐܝܼܬܹܝܗ̇ : ܘܥܘܼܬܵܕܼܵܐ ܗ̄ܘ̣ ܕܗܲܪ̈ܛܝܼܩܹܐ ܕܠܘܼܩܒܲܠ ܟܝܵܢܹܗ ܕܝܼܚܝܼܕܼܵܝܵܐ . ܒܐܲܝܕܵܐ ܕܨܵܒܹ̇ܐ ܐ̄ܢܵܫ ܐܵܬܹ̇ܐ : ܡ̣ܢ ܟܠ ܦܪܘܿܣ ܓܹܝܪ ܠܫܘܼܒܚܵܐ ܕܐܵܪ̈ܬܵܕܘܿܟܿܤܹܐ ܐܵܬܹ̇ܐ ܐ̄ܢܵܫ : ܘܠܵܐ ܗ̄ܘ̣ܵܐ ܠܓܼܘܼܕܵܦܵܐ ܕܗܲܪܲܛܝܼܩܹܐ . ܠܟܼܠܗܹܝܢ ܗܵܟܹܝܠ ܐܲܝܠܹܝܢ ܕܒܼܵܥܹ̇ܐ ܠܩܘܼܒܼܠܵܐ ܕܲܚܕܲܝܘܼܬܼܵܐ ܩܢܘܿܡܵܝܬܼܵܐ ܒܩܹܦܵܠܹܐܹ̈ܐ ܕܝܼܠܹܗ ܟܬܲܒܼ ܕܠܵܐ ܟܘܼܚܵܕܼ : ܕܲܠܘܵܬܼܗܘܿܢ ܤܲܓܿܝ̈ܐܬܼܵܐ ܐܸܬܼܟܿܬܸܒܼ ܡ̣ܢ ܤܲܓܿܝܼ̈ܐܹܐ : ܠܵܐ ܙܵܕܹܩ ܠܲܢ ܕܐܵܦ ܚܢܲܢ ܢܸܥܒܿܕܹܗ ܠܲܟܼܬܼܵܒܲܢ ܕܠܵܐ ܤܵܟܼܵܐ : ܟܲܕܼ ܦܵܠܚܝܼܢܲܢ ܥܲܠ ܓܲܠܝ̈ܬܼܵܐ : ܝܲܬܿܝܼܪ ܡ̣ܢ ܟܠ ܕܢܸܓܼܠܸܐ ܠܟܼܠܢܵܫ ܬܵܘܤܲܦܬܼܵܐ ܕܪܘܼܫܥܵܐ ܕܕܲܐܝܟܼ ܗܵܢܵܐ ܩܲܠܝܼܠ ܒܩܲܠܝܼܠ . ܗܵܝ̇ ܕܡܸܛܠ ܕܩܲܕܡܹ̇ܬܼ ܚܙܹ̇ܝܬܼܵܗ̇ : ܠܵܐ ܐܸܫܬܲܐܠܹܬܼ ܡ̣ܢ ܟܹܐܢܘܼܬܼܵܐ ܕܐܵܪ̈ܬܵܕܘܿܟܿܤܹܐ : ܘܠܵܐ ܡܸܫܬܸܿܠ ܐ̄ܢܵܐ ܥܕܲܡܵܐ ܠܡܵܘܬܵܐ . ܘܐܵܦܸܢ ܡ̣ܢ ܠܵܐ ܝܑܼܕܲܥܬܼܵܐ ܡܲܩܪܒܼܝܼܢ ܥܲܡܝ ܟܠܗܘܿܢ : ܐܵܦ ܡ̣ܢ ܐܵܪ̈ܬܵܕܘܼܟܿܤܹܐ : ܘܠܵܐ ܨܵܒܹ̇ܐ ܠܡܸܫܡܲܥ ܘܲܠܡܹܐܠܲܦ ܡܹܢܝ : ܘܢܸܗܘܘܿܢ ܠܗܘܿܢ ܙܲܒܼܢܹ̈ܐ ܕܢܹܐܠܦܘܼܢ ܡܸܢܗܘܿܢ ܕܗܲܪ̈ܵܛܝܼܩܹܐ : ܟܲܕܼ ܡܲܩܪ̱ܒܼܝܼܢ ܠܘܼܩܒܲܠܗܘܿܢ : ܐܲܝܟܲܢܵܐ ܕܐܲܩܪܸܒܼܘ ܠܘܼܩܒܲܠ ܗܵܘ̇ ܕܥܲܠ ܐܲܦܲܝ̈ܗܘܿܢ ܐܲܩܪܸܒܼ . . . . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܒܲܠܚܿܕܼ ܐܸܓܲܪܬܵܐ ܩܪܲܝܬܿ : ܐܸܠܵܐ ܐܵܦ pb. 138 ܠܓܼܘܼܕܵܝ̈ܟ ܕܲܒܼܡܲܠܦܵܢ̈ܘܵܬܼܵܟܼ ܩܪܝܼ . ܐܸܓܲܪܬܵܐ ܓܹܝܪ ܟܒܲܪ ܒܲܢܛܘܼܪܬܵܐ ܘܒܲܙܗܝܼܪܘܼܬܼܵܐ ܟܬܼܝܼܒܵܐ ܠܵܟܼ : ܐܲܝܟܼ ܡ̇ܢ ܕܲܠܘܵܬܼ ܗܵܘ̇ ܐܸܬܼܟܲܬܼܒܲܬ̤ . ܡܲܠܦܵܢ̈ܘܼܬܼܵܟܼ ܕܹܝܢ ܕܲܢܫܲܠܛܵܐܝܼܬܼ ܐܸܬܼܐ̱ܡܲܪ ܡܸܢܵܟܼ : ܢܲܗܝܼܪܵܐܝܼܬܼ ܡܦܲܫ̈ܩܵܢ ܥܲܠ ܪܸܥܝܵܢܵܟܼ . ܘܡܸܛܠ ܗܵܢܵܐ ܐܵܦܠܵܐ ܤܸܦܩܲܬ̤ ܠܲܢ ܐܸܓܲܪܬܵܐ : ܐܸܠܵܐ ܐܵܦ ܡܲܠܦܵܢ̈ܘܵܬܵܟܼ ܒܲܚܸܢܢ : ܐܲܝܟܲܢܵܐ ܕܡ̣ܢ ܟܠܗܹܝܢ ܚܲܬܿܝܼܬܼܵܐܝܼܬܼ ܢܹܐܠܲܦ ܥܠܲܝܟ . ܘܐܵܦܠܵܐ ܗܵܟܲܢܵܐ ܐܲܫܠܸܛܬܢܲܢ ܢܲܦܫܲܢ : ܘܐܵܦܠܵܐ ܐܲܡܪܲܚܢܲܢ : ܐܸܠܵܐ ܐܵܦ ܡܲܠܦܢ̈ܘܵܬܼܵܐ ܕܐܲܒܼ̈ܗܵܬܼܵܐ ܤܵܡܢܲܢ ܩܕܼܵܡܲܝܢ : ܘܦܲܚܸܡܢܲܢ ܥܲܡ ܗܵܠܹܝܢ . ܘܗܵܟܲܢܵܐ ܥܲܡ ܟ̱ܠܵܗ̇ ܚܲܬܿܝܼܬܼܘܿܬܼܵܐ ܟܲܕܼ ܥܒܲܕܼܢܲܢ ܒܘܼܚܵܢܲܢ : ܥܒܲܕܼܢܲܢ ܐܵܦ ܓܙܵܪ ܕܝܼܢܵܐ : ܟܲܕܼ ܐܸܬܼܚܲܫܲܚܢ ܠܐܲܒܼ̈ܗܵܬܼܵܐ ܕܐܲܩܪܸܒܼܬܿ ܐܲܢ̄ܬܿ ܠܘܼܩܒܲܠܗܘܿܢ . ܒܗܵܝ̇ ܓܹܝܪ ܕܐܸܬܼܩ̣ܪܝܼܬܿ : ܘܠܵܐ ܫܡܲܥ̣ܬܿ : ܟܠܗܹܝܢ ܗܵܠܹܝܢ ܙܲܕܼܩܵܐܝܼܬܼ ܥܒܲܕܼܢܲܢ : ܚܲܝܸܒܼܢܲܢ ܠܐܸܓܲܪܬܵܟܼ . ܒܲܚܸܢܢ ܠܡܲܠܦܵܢ̈ܘܼܬܼܵܟܼ : ܘܲܒܼܥܲܝܢܲܢ ܐܵܦ ܠܡܲܠܦܵܢ̈ܘܵܬܼܵܐ ܕܐܲܒܼ̈ܗܵܬܼܵܐ ܐܲܝܟܼ ܡܵܢܘܿܤܵܐ . ܡܵܢܵܐ ܗܵܟܹܝܠ ܙܵܕܹܩ ܗ̄ܘ̣ܵܐ ܠܲܢ ܠܡܸܥܒܲܕܼ : ܘܠܵܐ ܥܒܲܕܼܢܲܢ ؟ ܗܵܢܵܐ ܕܹܝܢ ܐܲܝܟܼ ܡ̇ܢ ܕܩܲܪܝܼܒܼ ܗ̄ܘ̣ܵܐ : ܐܸܡ݂ܲܪ ܐܲܝܠܹܝܢ ܕܙܵܕܼܩ ܗ̄ܘ̣ܵܐ ܠܡܹܐܡܲܪ ܐܵܦ ܐܠܸܦ̣ . ܐܲܢ̄ܬܿ ܕܹܝܢ ܗܵܝܕܹܝܟ ܐܸܫܬܐܸܠܬܿ : ܗܵܫܵܐ ܕܹܝܢ ܥܵܕܹܠ ܐܲܢ̄ܬܿ ܠܲܢ ܟܲܕܼ ܥܵܫܹ̇ܩ ܐܲܢ̄ܬܿ . ܠܡܵܢܵܐ ܠܵܐ ܝܲܬܿܝܼܪܵܐܝܼܬܼ ܠܵܐ ܗ̄ܘ̣ܵܐ ܠܢܲܦܫܵܟܼ ܡܩܲܛܪܸܓܼ ܐܲܢ̄ܬܿ : ܐܸܠܵܐ ܠܲܢ ؟ ܠܵܐ ܗ̄ܘ̣ܵܐ ܓܹܝܪ ܠܵܐ ܡܸܬܼܚܲܙ̈ܝܵܢܝܵܬܼܵܐ ܕܵܢܢ : ܐܸܠܵܐ ܡܸܬܼܚܲܙ̈ܝܵܢܝܵܬܼܵܐ : ܘܐܸܢ ܒܲܨܲܪܢ : ܘܐܸܢ ܡ̣ܢ ܠܵܐ ܝܑܼܕܲܥܬܼܵܐ ܤܥܲܪܢ : ܐܸܡܲܪ ܗܵܫܵܐ : ܐܸܢ ܗܵܟܲܢܵܐ ܐܝܼܬܲܝܗܹܝܢ ܐܲܝܟܼ ܕܐܝܼܬܲܝܗܹܝܢ . ܘܐܸܢ ܠܵܘ pb. 139 ܟܹܐܢܵܐܝܼܬܼ ܐܸܬܿܬܿܙܝܼܥܢ ܠܩܘܼܒܼܠܵܟܼ : ܗܵܝܕܹܝܢ ܙܵܕܹܩ ܗ̄ܘ̣ܵܐ ܠܵܟܼ ܠܡܹܐܡܲܪ : ܘܠܵܘ ܗܵܫܵܐ . ܐܸܢܵܐ ܕܹܝܢ ܟܲܕܼ ܛܵܒܼ ܐܝܼܬܼ ܗ̄ܘ̣ܵܐ ܠܝܼ ܠܡܲܟܵܤܘܼܬܼܗܘܿܢ : ܕܤܲܓܿܝܼ̈ܐܢ ܐܸܢܹܝܢ ܗܵܠܹܝܢ ܕܲܤܥܲܪܘ : ܘܒܲܨܲܪܘ ܐܵܦ ܤܲܓܿܝܼ̈ܐܵܬܼܵܐ : ܐܸܠܵܐ ܥܵܒܲܪ̇ ܐ̄ܢܵܐ ܗܵܫܵܐ ܡ̣ܢ ܗܵܕܹܐ . ܕܠܵܐ ܐ̄ܢܵܫ ܢܹܐܡܲܪ : ܕܗܵܫܵܐ ܡ̣ܢ ܠܵܐ ܤܵܦܩܘܼܬܹܗ ܐܵܡܲ݁ܪ ܠܗܹܝܢ . ܡܸܢܗܹܝܢ ܕܹܝܢ ܕܗܵܠܹܝܢ ܕܲܤܥܲܪܘ ܠܘܼܩܒܲܠܝܼ : ܡܲܟܸܣ ܐ̄ܢܵܐܬ ܠܗܘܿܢ ܕܠܵܘ ܟܹܐܢܵܐܝܼܬܼ ܚܲܝܒܼܘܼܢܝ . ܕܕܲܓܵܠܵܬܼ̈ܐ ܐܸܡ݂ܲܪܘ : ܘܐܲܛܥܝܼܘ ܠܤܲܓܿܝܼ̈ܐܹܐ . ܟܲܕܼ ܠܵܐ ܡܲܟܼܤܝܼܢ ܗ̄ܘ̣ܵܘ ܠܒܼܘܼܚܢܵܐ : ܐܸܠܵܐ ܐܲܝܟܲܢܵܐ ܕܒܼܵܥܹ̇ܐ ܗ̄ܘ̣ܵܐ ܗܵܫܵܐ . ܒܵܥܹ̇ܐ ܗ̄ܘ̣ܵܐ ܕܹܝܢ ܗܵܢܵܐ : ܕܠܵܐ ܢܸܬܼܒܲܚ̈ܢܵܢ ܘܵܠܝܵܐܝܼܬܼ : ܕܠܵܐ ܢܸܗܘܸܐ ܠܹܗ ܚܘܼܝܵܒܼܵܐ . ܡܦܝܼܣ ܗ̄ܘ̣ܵܐ ܕܹܝܢ ܠܟܼܠܗܘܿܢ ܐܲܝܟܼ ܐܲܠܵܗܵܐ : ܐܲܝܟܼ ܐܲܝܢܵܐ ܕܝܵܕܲܥ̇ ܡܲܛܫ̈ܝܵܬܼܵܐ ܕܲܒܼܠܸܒܵܐ . ܘܐܲܝܠܹܝܢ ܕܐܸܫܬܵܘܬܲܦܘ ܠܹܗ : ܥܵܟܲܢܵܐ ܤܵܡ̣ܘ ܠܥܹܝܢ ܤܲܓܿܝܼ̈ܐܹܐ : ܐܲܝܟܼ ܡ̇ܢ ܕܗ̤ܘ ܐܝܼܬܼܵܘܗܝ ܬܵܒܼ̇ܘܿܥܵܐ ܕܐܲܠܵܗܵܐ : ܗ̤ܘ ܡܫܝܼܚܵܐ . ܘܠܝܼ ܠܵܐ ܫܵܒܹ̇ܩ ܠܝܼ ܠܡܹܐܡܲܪ ܐ̄ܚܪܵܢܝܵܐܝܼܬܼ . ܘܡ̣ܢ ܗܵܕܹܐ : ܠܟܼܠܢܸܵܫ ܚܛܲܦ̣ ܥܲܡܹܗ ܠܘܼܩܒܲܠܝ : ܐܲܝܟܼ ܕܐܵܦܠܵܐ ܠܡܸܫܡܲܥ ܒܲܪܬܼ ܩܵܠܵܐ ܕܝܼܠܝ ܢܸܨܒܿܘܿܢ . ܥܕܲܡܵܐ ܕܲܡܒܲܛܸܠ ܐ̄ܢܵܐ ܠܵܗ̇ ܓܡܝܼܪܵܐܝܼܬܼ : ܕܠܵܐ ܐܝܼܬܼܵܘܗܝ ܒܲܪܢܵܫܵܐ ܡܫܝܼܚܵܐ . ܐܲܝܟܼ ܕܠܲܐܝܢܵܐ ܕܠܲܡܫܝܼܚܵܐ ܒܲܪܢܵܫܵܐ ܒܐܘܼܤܝܼܵܐ ܐܵܡܲ݁ܪܢܵܐ ܠܹܗ : ܐܲܠܵܗܵܐ ܕܹܝܢ ܒܫܲܘܝܘܼܬܼܵܐ ܕܐܝܼܩܵܪܵܐ . ܘܡܸܬܼܚܲܫܲܚ ܗ̄ܘ̣ܵܐ ܒܲܡܩܲܕܿܡܘܼܬܼܵܐ ܠܘܼܩܒܲܠܝ : ܘܐܵܡܲ݁ܪ ܗ̄ܘ̣ܵܐ ܠܘܼܩܒܲܠܝ : ܟܲܕܼ ܥܵܒܼ̇ܕܼ ܠܹܗ ܠܐܲܠܵܗܵܐ ܒܲܪܢܵܫܵܐ : ܐܲܝܟܼ ܕܠܵܐ pb. 140 ܟܠ ܟ̱ܠܹܗ ܢܸܬܼܪܢܸܐ ܡܸܕܸܡ ܐ̄ܚܪܹܝܢ ܡܫܝܼܚܵܐ : ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ . ܘܲܠܘܵܬܹܗ ܐܵܠܨܵܐܝܼܬܼ ܡܵܬܲܚ ܗ̄ܘܹ̇ܬܝܬܼ ܡܸܠܲܝܬܼܝ : ܕܐܝܼܬܼܵܘܗܝ ܐܵܦ ܒܲܪܢܵܫܵܐ : ܘܲܡܚܵܘܸܐ ܗ̄ܘܹ̇ܝܬܼ ܠܹܗ ܡ̣ܢ ܟܬܼܒܹ̈ܐ ܐܲܠܵܗܵܝܹ̈ܐ ܘܡ̣ܢ ܡܲܠܦܵܢܵܘܵܬܼܵܐ ܕܐܲܒܼ̈ܗܵܬܼܵܐ . ܘܲܒܼܗܵܕܹܐ ܬܘܼܒܼ ܡܸܬܼܚܲܫܲܚ ܗ̄ܘ̣ܵܐ ܠܘܼܩܒܲܠܝܼ : ܐܲܝܟܼ ܐܲܝܟܵܐ ܕܒܲܪܢܵܫܵܐ ܒܲܠܚܘܿܕܼ ܐܵܡܲ݁ܪ ܐ̄ܢܵܐ ܠܹܗ ܠܲܡܫܝܼܚܵܐ : ܥܲܠ ܗܵܘ̇ ܡܵܐ ܕܬܼܵܒܲܥ̇ ܗ̄ܘ̣ܵܐ ܠܹܗ ܕܢܵܘܕܸܐ ܘܠܵܐ ܨܸܵܒܹ̇ܐ ܗ̄ܘ̣ܵܐ ܠܗܵܘܕܼܵܝܘܼ : ܚܲܕܼ ܡܛܲܫܸܐ ܗ̄ܘ̣ܵܐ ܠܹܗ ܡܸܕܸܡ ܕܐܵܡܲ݁ܪ ܗ̄ܘܹ̇ܝܬܼ ܐܵܦ ܡܵܘܕܹܐ ܗ̄ܘܹ̇ܝܬܼ . ܠܵܐ ܓܹܝܪ ܫܵܫܹܐ ܗ̄ܘܹ̇ܝܬܼ ܠܹܗ ܥܲܠ ܕܠܵܐ ܡܵܘܕܹܐ ܠܹܗ ܐܲܠܵܗܵܐ ܠܲܡܫܝܼܚܵܐ : ܐܸܠܵܐ ܒܗܵܝ̇ ܕܠܵܐ ܐܵܡܲ݁ܪ ܗ̄ܘ̣ܵܐ ܠܹܗ ܒܲܪܢܵܫܵܐ ܡܫܲܠܡܵܢܵܐ ܠܲܡܫܝܼܚܵܐ ܒܲܟܼܝܵܢܵܐ ܘܲܒܼܕܼܘܼܒܵܪܹ̈ܐ . ܘܲܕܼܠܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܟܝܵܢܵܐ ܕܒܲܪܢܵܫܵܐ : ܐܸܠܵܐ ܒܲܟܼܝܵܢܵܐ ܕܒܲܪܢܵܫܵܐ ܘܲܒܼܕܼܘܼܒܵܪܹ̈ܐ : ܐܲܝܟܲܢܵܐ ܕܬܲܪ̈ܬܲܝܗܹܝܢ ܒܲܟܼܝܵܢܵܐ ܢܸܗܘܸܐ ܐܲܠܵܗܵܐ ܡܸܠܬܼܵܐ . ܘܲܠܗܵܠܹܝܢ ܡܚܵܘܸܐ ܐ̄ܢܵܐ ܡ̣ܢ ܐܲܝܠܹܝܢ ܕܐܸܬܼܟܿܬܸܒܼ : ܟܲܕܼ ܢܤܲܒܼ ܡ̣ܢ ܡܲܠܦܩܵܢ̈ܘܵܬܼܝ ܕܡ̣ܢ ܡܲܠܦܵܢ̈ܘܵܬܹܗ : ܗܵܠܹܝܢ ܕܐܸܢ ܗ̤ܘ ܫܘܼܪܵܝܵܐ ܗܵܟܲܢ ܐܝܼܬܲܝܗܹܝܢ ܗ̣̄ܘܲܝ̈ : ܐܵܘ ܐܸܢܗ̤ܘ ܕܡ̣ܢ ܒܥܸܠܕܒܼܵܒܼܘܼܬܹܗ ܕܲܠܘܵܬܼܝ ܫܲܚܠܸܦ̣ ܐܸܢܹܝܢ ܕܲܠܩܘܼܒܼܠܵܐ : ܘܡ̣ܢ ܫܟܼܵܚ̈ܬܼܵܐ ܕܡ̣ܢ ܡܛܲܝܒܼܘܼܬܼܵܐ ܕܗܲܪ̈ܵܛܝܼܩܹܐ . ܒܲܥ̇ܒܼܵܕܼܵܐ ܕܹܝܢ ܐܲܝܟܼ ܐܵܪܝܼܘܿܣ : ܟܲܕܼ ܕܲܠܩܘܼܒܼܠܵܐ ܕܐܘܼܤܝܼܵܐ ܕܐܲܠܵܗܵܐ ܐܵܡܲ݁ܪ ܗ̄ܘ̣ܵܐ : ܠܟܼܠܗܹܝܢ ܐ̄ܢܵܫܝܵܬܼܵܐ ܥܲܠ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܡܲܤܸܩ ܗ̄ܘ̣ܵܐ ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܕܒܲܪܓܸܫܬܼܵܐ ܟܝܵܢܝܬܼܵܐ ܚܵܐܹ̇ܫ ܟܒܗܘܿܢ ܚܲܫܹ̈ܐ ܐ̄ܢܵܫܵܝܹ̈ܐ . pb. 141 ܡ̣ܢ ܟܬܼܵܒܼܵܐ ܠܲܡ ܕܢܸܤܛܘܿܪܝܼܣ : ܡ̣ܢ ܟܘܼܪܵܤܵܐ ܕܲܫܒܲܥܸܤܪܹ̈ܐ ܕܥܲܠ ܗܲܝܡܵܢܘܼܬܼܵܐ . ܡ̣ܢ ܐܲܝܢܵܐ ܟܬܼܵܒܼܵܐ ܕܝܼܠܝܼ ؟ ܡ̣ܢ ܐܲܝܕܵܐ ܟܘܼܪܵܤܵܐ ܕܲܫܒܲܥܸܤܪܹ̈ܿܐ ܡܵܢ ܕܲܒܼܥܲܝܬܿܘܿܢ ܐܲܝܬܝܼܬܘܿܢ : ܟܲܕܼ ܐ̄ܢܵܫ ܕܡܼܬܼܚܪܸܐ ܠܘܼܩܒܲܟܼܘܿܢ ܠܲܝܬܿ ܗ̄ܘܵܐ . ܐܸܠܵܐ ܠܵܐ ܤܲܓܿܝܼ ܪܡܸܐ ܠܝܼ ܥܲܠ ܗܵܕܹܐ : ܐܸܢ ܢܲܗܝܼܪ̈ܵܢ ܘܐܸܢ ܤܢܝܼ̈ܩܢ ܥܲܠ ܥܘܼܩܵܒܑܼܵܐ . ܥܲܠ ܗܵܠܹܝܢ ܕܹܝܢ ܕܠܲܤܲܓܿܝܼ̈ܐܹܐ ܐܲܛܥܝܼ ܒܗܹܝܢ : ܘܲܢܓܲܕܼ ܐܸܢܘܿܢ ܡ̣ܢ ܗܲܝܡܵܢܘܼܬܼܵܐ : ܐܲܝܟܼ ܡ̇ܢ ܕܲܒܼܗܘܼܦܵܢܹ̈ܡܵܛܵܐ ܗ̄ܘ̣ܵܐ ܒܘܼܚܵܢܵܐ : ܒܵܥܹ̇ܢܵܐ ܕܐܲܦܝܼܣ ܠܟܼܠܟܼܘܿܢ : ܥܲܠ ܐܲܝܠܹܝܢ ܕܩܲܛܪܓܼܘܼܢܝ ܒܲܡܩܲܕܡܘܼܬܼܵܐ ܕܲܕܼܠܵܐ ܒܘܼܚܵܢܵܐ : ܕܐܲܝܠܹܝܢ ܕܩܲܒܸܿܠ̣ܘ ܕܝܼܠܝ ܘܕܼܝܼܠܹܗ ܕܠܵܐ ܒܘܼܚܵܢܵܐ . . . . . [ ܐܸܡܬܝ ܕܟܬܒܐ ܐܲܠܵܗܝܵܐ ܥܬܼܝܼܕ ܠܡܹܐܡܲܪ ܝܲܠܕܵܐ ܕܡܫܝܼܚܐ ] ܕܡ̣ܢ ܒܬܼܘܼܠܬܼܵܐ ܡܲܪܝܲܡ : ܐܵܘ ܡܵܘܬܵܐ : ܠܵܐ ܡܸܬܼܚܵܘܝܵܐ ܒܕܘܼܟ ܕܤܵܐܹ̇ܡ ܐܲܠܵܗܵܐ : ܐܸܠܵܐ ܐܵܘ ܡܫܝܼܚܵܐ : ܐܵܘ ܒܪܵܐ : ܐܵܘ ܡܵܪܝܵܐ . ܡܸܛܠ ܕܲܬܼܠܵܬܲܝ̈ܗܘܿܢ ܗܵܠܹܝܢ : ܡܫܵܘܕܥܵܢܹ̈ܐ ܐܝܼܬܲܝܗܘܿܢ ܕܲܬܼܪ̈ܲܝܗܘܿܢ ܟܝܵܢܹ̈ܐ . ܘܒܲܙܒܲܢ ܡ̇ܢ ܕܗܵܢܵܐ : ܘܒܲܙܒܲܢ ܕܹܝܢ ܕܗܵܘ̇ : ܘܒܲܙܒܲܢ ܕܹܝܢ ܕܗܵܢܵܐ ܘܲܕܼܗܵܘ̇ . ܕܐܲܝܟܼ ܐܲܝܟܲܢ ܐܵܡܲ݁ܪ ܐ̄ܢܵܐ : ܐܸܡܲܬܼܝ ܕܝܲܠܕܐ ܕܡ̣ܢ ܒܬܼܘܼܠܬܼܵܐ ܟܬܼܵܒܼܵܐ ܡܸܫܬܲܥܸܐ ܠܲܢ : ܡܵܢܵܐ ܐܵܡܲ݁ܪ ؟ ܫܲܕܲܪ ܐܲܠܵܗܵܐ ܠܲܒܼܪܹܗ . ܠܵܐ ܐܵܡܲ݁ܪ ܕܫܲܕܲܪ ܐܲܠܵܗܵܐ ܠܐܲܠܵܗܵܐ ܡܸܠܬܼܵܐ : ܐܸܠܵܐ ܢܤܲܒܼ ܫܡܵܐ ܕܲܡܫܵܘܕܲܥ ܠܲܬܼܪ̈ܲܝܗܘܿܢ ܟܝܵܢܹ̈ܐ . ܡܸܛܠ ܕܲܒܼܪܵܐ : ܒܲܪܢܵܫܵܐ ܐܝܼܬܼܵܘܗܝ ܘܐܲܠܵܗܵܐ . ܐܵܡܲ݁ܪ : ܕܫܲܕܲܪ ܐܲܠܵܗܵܐ ܠܲܒܼܪܹܗ : ܘܲܗܘ̤ܵܐ ܡ̣ܢ ܐܲܢ̄ܬܿܬܼܵܐ . ܘܥܲܡ ܗܵܕܹܐ ܚܵܙܹ̇ܝܬܿ ܠܲܡܫܵܐ ܕܤܝܼܡ : ܕܡܵܘܕܲܥ ܠܲܬܼܪ̈ܲܝܗܘܿܢ ܟܝܵܢܹ̈ܐ . ܠܝܲܠܕܵܐ ܕܡ̣ܢ ܛܘܼܒܼܵܢܝܼܬܼܵܐ ܒܬܼܘܼܠܬܼܵܐ : ܒܪܵܐ ܬܸܩܪܸܐ . ܒܪܵܐ ܓܹܝܪ ܝܸܠܓܲܬ̤ pb. 142 ܕܐܲܠܵܗܵܐ : ܒܬܼܘܼܠܬܵܐ ܝܵܠܕܲܬܼ ܡܫܝܼܚܵܐ . ܐܸܠܵܐ ܡܸܛܠ ܕܲܒܼܪܹܗ ܕܐܲܠܵܗܵܐ ܥܦܝܼܦܵܐ ܐܝܼܬܼܵܘܗܝ ܒܲܟܼܝܵܢܹ̈ܐ : ܠܵܐ ܝܸܠܕܲܬ̤ ܠܲܒܼܪܹܗ ܕܐܲܠܵܗܵܐ : ܐܸܠܵܐ ܝܸܠܕܲܬ̤ ܠܐ̄̈ܢܵܫܘܼܬܼܵܐ : ܗܵܝ̇ ܕܐܝܬܹܝܗ̇ ܒܪܵܐ : ܡܸܛܠ ܒܪܵܐ ܕܐܸܬܼܚܲܝܲܕܼ ܠܵܗ̇ . ܒܵܥܹ̇ܐ ܐ̄ܢܵܐ ܗܵܟܹܝܠ ܡܸܢܟܿܘܿܢ ܠܲܡܚܵܪ ܒܗܵܠܹܝܢ ܚܲܬܿܝܼܬܼܵܐܝܼܬܼ : ܥܵܒܲܪ ܐ̄ܢܵܐ ܓܹܝܪ ܐܲܝܠܹܝܢ ܕܒܲܨܪܘ : ܘܢܲܗܝܼܪܵܐܝܼܬܼ ܐܵܦܠܵܐ ܠܢܲܩܝܼܦܘܼܬܼܵܐ ܢܛܲܪܘ . ܘܲܒܼܗܵܠܹܝܢ ܡܩܲܛܪܸܓܼ ܠܝܼ : ܐܲܝܟܼ ܕܠܲܐܝܢܵܐ ܕܲܡܦܲܠܸܓܼ ܘܤܵܐܹ̇ܡ ܒܲܡ̈ܢܵܘܵܢ ܡ̈ܢܵܘܵܢ : ܠܐܲܠܵܗܵܘܼܬܼܵܐ ܡܸܢܵܗ̇ ܘܠܵܗ̇ : ܘܲܠܐ̄ܢܵܫܘܼܬܼܵܐ ܡܸܢܵܗ̇ ܘܠܵܗ̇ . ܒܐܝܼܩܵܪܵܐ ܕܹܝܢ ܘܲܒܼܫܲܘܝܘܼܬܼܵܐ ܕܚܲܕܼ ܡܸܬܼܚܲܫܲܚ ܐ̄ܢܵܐ : ܐܲܝܟܲܢܵܐ ܕܵܠܪ̈ܲܚܝܼܩܹܐ ܗܵܘ̇ܝܵܐ ܠܡܸܬܼܩܲܪܵܒܼܘܼ ܒܚܘܼܒܵܐ : ܘܠܵܐ ܗ̄ܘ̣ܵܐ ܒܐܘܼܤ̈ܝܼܵܣ . ܗܵܟܲܢܵܐ ܡܩܲܛܪܸܓܼ ܠܝܼ : ܐܵܦ ܥܲܠ ܐܲܠܵܗܵܘܼܬܼܵܐ ܐܵܦ ܥܲܠ ܐ̄ܢܵܫܘܼܬܼܵܐ . ܕܒܸܤܪܵܐ ܠܲܡ ܘܒܲܪܢܵܫܵܐ : ܐܲܠܵܗܵܐ ܡܸܠܬܼܵܐ . ܒܪܵܐ ܕܹܝܢ ܘܡܵܪܝܵܐ : ܐܲܠܵܗܵܐ : ܐ̄ܢܵܫܘܼܬܼܵܐ : ܕܲܒܼܚܘܼܒܵܐ ܘܲܒܼܢܲܩܝܼܦܘܼܬܼܵܐ ܗܘ̤ܵܬܼ . ܗܵܢܵܘ ܪܹܫܵܐ ܕܥܵܫܘܼܩܘܼܬܹܗ : ܐܲܝܟܲܢܵܐ ܕܲܒܼܟܼܠܙܒܲܢ ܙܵܕܸܩ ܠܟܼܘܿܢ ܠܲܡܚܵܪ : ܡܸܛܠ ܕܥܲܠ ܗܵܕܹܐ ܐܝܼܬܲܝܟܿܘܿܢ ܕܲܝܵܢܹ̈ܐ . ܕܐܸܢ ܗܵܟܲܢܵܐ ܡܸܫܟܿܚܝܼܬܿܘܿܢ ܠܝܼ ܕܡܸܬܼܪܲܥܸܐ ܐ̄ܢܵܐ : ܚܲܝܒܼܘܼܢܵܢܝ : ܘܐܵܦ ܐܸܢܵܐ ܠܢܲܦܫܝ ܡܚܲܝܸܒܼ ܐ̄ܢܵܐ . ܘܐܵܦ ܠܟܼܘܿܢ ܡܸܬܼܟܲܫܲܦ ܐ̄ܢܵܐ : ܕܲܬܼܩܒܿܠܘܼܢ ܒܡܲܫܠܡܵܢܘܼܬܼܵܐ ܠܚܘܼܝܵܒܼܝ : ܗܵܘ̇ ܕܐܝܼܬܼܵܘܗܝ ܟܹܐܢܵܐ : ܐܵܦܸܢ ܪܸܒܿܘ ܙܲܒܼܢ̈ܝܼܢ ܡܸܬܼܟܲܬܲܫ ܐ̄ܢܵܐ : ܘܡܲܝܬܸܐ ܐ̄ܢܵܐ ܡܸܠܹ̈ܐ ܡܦܝܼܤܵܢ̈ܝܬܼܵܐ ܠܩܘܼܝܵܡܵܐ : ܕܠܵܐ ܒܐܘܼܤܝܼܵܐ ܐܸܬܼܚܲܫܲܚ : ܐܸܠܵܐ ܫܚܝܼܡܵܐܝܼܬܼ ܒܚܘܼܒܵܐ : pb. 143 ܘܲܒܼܗܵܕܹܐ ܡܸܬܼܐ̱ܡܲܪ ܡܵܪܝܵܐ ܘܲܡܫܝܼܚܵܐ ܘܲܒܼܪܵܐ . ܐܸܢ ܕܹܝܢ ܕܠܩܘܼܒܼܠܵܐ ܐܵܡܲ݁ܪ ܐ̄ܢܵܐ : ܢܚܵܘܘܿܢ ܗܸܢ̣ܘܿܢ : ܕܡ̣ܢ ܟܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ : ܘܕܲܟܼܝܵܢܵܐ ܗ̄ܘ̣ܵܬܼ ܚܕܼܵܝܘܼܬܼܵܐ . ܐܸܢܵܐ ܕܹܝܢ ܡܼܢ ܚܕܵܢܘܼܬܼܵܐ ܕܒܲܟܼܝܵܢܵܐ : ܚܲܕ ܦܲܪܨܘܿܦܵܐ : ܚܕܼܵܐ ܫܲܘܝܘܼܬܼܵܐ : ܚܲܕܼ ܐܝܼܩܵܪܵܐ : ܚܕܼܵܐ ܡܫܲܠܛܘܼܬܼܵܐ : ܚܕܵܐ ܡܵܪܘܼܬܼܵܐ ܐܵܡܲ݁ܪ ܐ̄ܢܵܐ . ܘܲܒܼܦܵܤܝܼ̈ܩܬܼܵܐ : ܒܟܼܠܗܹܝܢ ܐܲܝܠܹܝܢ ܕܐܝܼܬܼܵܘܗܝ ܒܗܹܝܢ ܒܟܼܝܵܢܵܐ ܦܲܪܨܘܿܦܵܐ ܕܗܵܢܵܐ ܘܲܕܼܗܵܘ̇ : ܐܵܦ ܗܵܠܹܝܢ ܒܲܚܕܼܵܝܘܼܬܼܵܐ ܕܚܲܕܼ ܦܲܪܨܘܼܦܵܐ . ܦܲܪܨܘܿܦܵܐ ܓܹܝܪ ܕܲܟܼܝܵܢܹ̈ܐ : ܠܵܘ ܟܝܵܢܵܐ ܐܝܼܬܼܵܘܗܝ . ܘܒܲܟܼܝܵܢܵܐ ܗ̄ܘ̣ : ܘܠܵܘ ܟܝܵܢܵܐ ܗ̄ܘ̣ : ܒܪܵܐ ܓܹܝܪ ܕܐܲܠܵܗܵܐ ܐܲܒܼܵܐ : ܒܲܟܼܝܵܢܵܐ ܐܝܼܬܼܵܘܗܝ ܒܲܪ ܟܝܵܢܹܗ ܕܐܲܒܼܵܐ . ܘܗܵܘ ܡܵܐ ܕܐܝܼܬܼܵܘܗܝ ܒܲܟܼܝܵܢܹܗ ܐܲܒܼܵܐ : ܗܵܢܵܐ ܐܝܼܬܼܵܘܗܝ ܐܵܦ ܒܪܵܐ . ܠܵܐ ܗ̄ܘ̣ܵܐ ܓܹܝܪ ܗܵܘ̇ ܡܵܐ ܕܐܝܼܬܼܵܘܗܝ ܦܲܪܨܘܿܦܵܐ ܒܲܟܝܵܢܵܐ ܒܪܵܐ : ܗܵܢܵܐ ܐܝܼܬܼܵܗܝ ܐܵܦ ܐܲܒܼܵܐ . ܒܪܵܐ ܓܹܝܪ ܕܐܝܼܬܼܵܘܗܝ ܒܲܟܼܝܵܢܵܐ : ܐܲܒܼܵܐ ܠܵܐ ܐܝܼܬܼܵܘܗܝ : ܘܐܵܦܠܵܐ ܐܲܒܼܵܐ ܒܪܵܐ . ܕܒܲܟܼܝܵܢܵܐ ܕܐܲܒܼܵܐ ܐܝܼܬܼܵܘܝܗܝ : ܘܒܲܟܼܝܵܢܵܐ ܒܪܵܐ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܒܦܲܪܨܘܿܦܵܐ : ܠܵܘ ܕܹܝܢ ܐ̄ܚܪܹܢܸܐ ܘܲܐ̄ܚܪܹܢܵܐ ܐܸܠܵܐ ܚܲܕܘܼ ܒܐܘܼܣܝܼܵܐ ܘܒܲܟܼܝܵܢܵܐ : ܕܠܵܐ ܦܘܼܠܵܓܼ : ܕܠܵܐ ܤܸܕܩܵܐ : ܕܠܵܐ ܦܘܼܪܫܵܢܵܐ : ܒܟܼܠܗܹܝܢ ܐܲܝܠܹܝܢ ܕܐܝܼܬܼ ܒܲܟܼܝܵܢܵܐ ܠܦܲܪܨܘܼܿܦܵܐ : ܘܲܐ̄ܚܪܹܢܵܐ ܗ̄ܘ̣ ܒܦܲܪܨܘܿܦܵܐ . ܘܠܵܐ ܗ̄ܘ̣ܵܐ ܗܵܟܲܢܵܐ ܕܹܝܢ : ܘܐܵܦ ܥܲܠ ܚܕܼܵܝܘܼܬܼܵܐ ܕܐܲܠܵܗܘܬܼܵܐ ܘܲܕܐ̄ܢܵܫܘܼܬܼܵܐ . ܒܟܼܠ ܡܵܐ ܕܐܝܼܬܼܵܘܗܝ ܦܲܪܨܘܿܦܵܐ ܒܲܟܼܝܵܢܹܗ : ܒܗܹܝܢ ܒܗܵܠܹܝܢ ܐܝܼܬܼܵܘܗܝ ܒܲܚܕܼܵܝܘܼܬܼܵܐ ܐܲܝܟܼ ܕܲܒܼܦܲܪܨܘܼܦܵܐ ܚܲܕܼ ܐܵܦܠܘܼܤܝܼܵܐ ܐ̄ܚܪܹܬܼܵܐ . ܠܦܲܪܨܘܿܦܹܗ ܓܹܝܪ ܢܲܤܒܹܗ : ܠܵܐ ܗ̄ܘ̣ܵܐ ܠܐܘܼܤܝܼܵܐ : ܘܠܵܐ ܗ̄ܘ̣ܵܐ pb. 144 ܠܲܟܼܝܵܢܵܐ : ܐܲܝܟܲܢܵܐ ܕܢܸܗܘܸܐ ܒܲܪ ܟܝܵܢܵܐ ܕܐܲܒܼܵܐ : ܐܵܘ ܒܪܵܐ ܐ̄ܚܪܹܢܵܐ : ܕܠܵܐ ܗ̄ܘ̣ܵܐ ܚܲܕܼ ܘܗ̤ܘ ܟܲܕܼ ܗܘ̤ ܢܸܗܘܸܐ ܒܪܵܐ . ܦܲܪܨܘܼܦܵܐ ܓܹܝܪ ܕܐܲܠܵܗܘܼܬܼܵܐ : ܐ̄ܢܵܫܘܼܬܼܵܐ ܐܝܼܬܹܝܗ̇ . ܘܦܲܪܨܘܿܦܵܬ ܕܐ̄ܢܵܫܘܼܬܼܵܐ : ܐܲܠܵܗܘܼܬܼܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܒܲܟܼܝܵܢܵܐ : ܘܲܐ̄ܚܪܹܢܵܐ ܒܲܚܕܼܵܝܘܼܬܼܵܐ . ܥܲܩܸܒܼܘ ܗܵܟܹܝܠ ܘܲܚܙܵܘ ܡ̇ܢ ܘܐܲܝܠܹܝܢ ܕܟܼܬܲܒܼ ܗܵܘ̇ : ܡ̇ܢ ܕܐܵܡܲ݁ܪ ܠܲܒܪܵܐ ܬܪܹܝܢ ܟܝܵܢ̈ܝܼܢ : ܘܲܠܟܼܠ ܚܲܕܼ ܡ̣ܢ ܗܵܠܹܝܢ ܡܸܢܹܗ ܘܠܹܗ ܐܵܡܲ݁ܪ ܐܲܝܟܼ ܕܲܒܼܪܲܚܝܼܩܘܼܬܼܵܐ ܕܦܘܼܪܫܵܢܵܐ : ܕܐܲܠܵܗܵܐ ܡܸܢܹܗ ܘܠܹܗ : ܘܒܲܪܢܵܫܵܐ ܡܸܢܹܗ ܘܠܹܗ . ܐܸܠܘܼ ܓܹܝܪ ܐܸܡ̇ܪܹܬܼ ܫܚܝܼܡܵܐܝܼܬܼ ܐܲܠܵܗܵܐ ܘܒܲܪܢܵܫܵܐ : ܘܠܵܐ ܗ̄ܘ̣ܵܐ ܬܪܹܝܢ ܟܝܵܢ̈ܝܼܢ ܚܲܕܼ ܡܫܝܼܚܵܐ : ܐܝܼܬܼ ܗ̄ܘ̣ܵܐ ܠܟܼܘܿܢ ܐܲܬܼܪܵܐ ܕܬܸܥܫܩܘܼܢܵܢܝ : ܕܠܲܒܲܪ ܐ̄ܢܵܫܵܐ : ܐܲܠܵܗܵܐ ܘܒܲܪܢܵܫܵܐ ܐܵܡܲ݁ܪ ܐ̄ܢܵܐ ܠܹܗ . ܡܛܸܠ ܗܵܝ̇ ܕܲܬܼܪܹܝܢ ܟܝܵܢ̈ܝܼܢ ܐܸܡ̇ܪܹܬܼ : ܒܲܪܢܵܫܵܐ ؟ ܘܐܲܠܵܗܵܐ : ܠܵܐ ܗ̄ܘ̣ܵܐ ܠܒܲܪܢܵܫܵܐ ܬܪܹܝܬ ܟܝܵܢ̈ܝܼܢ ܐܸܡ̇ܪܹܬܼ : ܐܵܦܸܢ ܡܸܬܼܐ̱ܡܲܪ ܐܲܠܵܗܵܐ ܡܸܛܠ ܚܕܼܵܝܘܼܬܼܵܐ . ܘܠܵܐ ܬܘܼܒܼ ܐܲܠܵܗܵܐ ܬܪܹܝܢ ܟܝܵܢ̈ܝܼܢ : ܘܐܵܦܸܢ ܡܸܬܼܐ̱ܡܲܪ ܒܸܤܪܵܐ ܒܲܚܕܼܵܝܘܼܬܼܵܐ . ܠܲܝܬܿ ܠܵܟܼ ܠܥܵܫܘܿܩܘܼܬܼܵܐ : ܐܵܦܠܵܐ ܚܲܕܼ . ܡܸܛܠ ܕܚܲܕܼ ܒܪܵܐ ܘܲܡܫܝܼܚܵܐ ܐܸܡ̇ܪܹܬܼ : ܕܡܵܘܕܥܝܼܢ ܬܪܹܝܢ ܟܝܵܢ̈ܝܼܢ . ܐܸܠܵܐ ܐܸܡ̇ܪܹܬܼ : ܕܲܒܼܪܵܐ ܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ . ܩܲܕܼܡܵܝܑܬܼ ܐܵܡ̇ܪܹܬܼ : ܕܲܬܼܪܹܝܢ ܟܝܵܢ̈ܝܼܢ ܡܵܘܕܲܥ ܫܡܵܐ ܕܲܡܫܝܼܚܵܐ ܘܲܒܼܪܵܐ . ܘܐܸܬܹܝܬܿ ܒܲܪ ܫܵܥܬܹܗ : ܘܐܵܦ ܠܲܟܼܝܵܢܹ̈ܐ ܐܵܡ̇ܪܹܬܼ . ܡܸܛܠ ܕܹܝܢ ܕܲܒܼܪܵܐ : ܐܲܠܵܗܵܐ ܐܝܼܬܼܵܘܗܝ ܘܒܲܪܢܵܫܵܐ : ܠܵܐ ܡܸܬܼܐ̱ܡܲܪ pb. 145 ܠܚܘܿܕܼܵܝܼܬܼ : ܐܸܠܵܐ ܐܝܼܬܼܵܘܗܝ ܬܪܹܝܢ ܟܝܵܢ̈ܝܼܢ . ܐܸܠܵܐ ܪܵܓܹܙ ܐܲܢ̄ܬܿ ܠܘܼܩܒܲܠܝ : ܕܠܵܐ ܐܸܡ̇ܪܹܬܼ : ܐܲܠܵܗܵܐ ܡܸܠܬܼܵܐ ܬܪܹܝܢ ܟܝܵܢ̈ܝܼܢ ܒܫܘܼܚܠܵܦ ܐܘܼܤܝܼܵܐ . ܐ̄ܚܪܵܢܝܵܐܝܼܬܼ ܓܹܝܪ ܠܲܝܬܿ ܠܡܸܬܼܪܲܥܵܝܘܼ : ܐܸܠܵܐ ܕܒܲܟܼܝܵܢܵܐ ܕܐ̄ܢܵܫܘܼܬܼܵܐ ܐܸܡ̇ܪܹܬܼ ܕܲܗܘ̤ܵܐ : ܘܐܝܼܬܼܵܘܗܝ ܒܪܵܐ ܒܲܪܢܵܫܵܐ ܒܲܚܕܼܵܝܘܼܬܼܵܐ : ܘܠܵܘ ܒܲܟܼܝܵܢܵܐ . ܗܵܕܹܐ ܕܲܠܚܲܬܼܟܼܘܿܢ : ܕܐܸܢܵܐ ܐܸܡ̇ܪܹܬܼ : ܐܵܘ ܗܵܝ̇ ܕܐܵܦ ܗ̤ܘ ܐܸܡ݂ܲܪ : ܕܟܲܕܼ ܐܸܬܼܝܼܠܸܕܼ ܒܸܤܪܵܐ : ܗ̤ܘ ܡܸܬܼܐ̱ܡܲܪ ܕܐܸܬܼܝܼܠܸܕܼ ؟ ܡܸܛܠ ܕܝܲܠܕܵܐ ܕܒܸܤܪܹܗ : ܕܝܼܠܹܗ ܚܵܫ̇ܿܒܼ ܠܹܗ ܢܲܗܝܼܪܵܐܝܼܬܼ . ܐܵܦ ܗ̤ܘ ܗܵܟܲܢܵܐ ܐܸܡ݂ܲܪ : ܕܒܸܤܪܵܐ ܐܸܬܼܝܼܠܸܕܼ : ܥܲܒܼܕܹܿܗ ܕܹܝܢ ܕܝܼܠܹܗ . ܡܵܢܵܐ ܗܵܟܹܝܠ ܡܸܕܸܡ ܚܲܕܼܬܼܵܐ ܬܸܡ̇ܪܹܬܼ : ܕܟܲܕܼ ܐܸܬܼܝܼܠܸܕܼ : ܒܲܪܢܵܫܵܐ ܗ̄ܘ̣ ܡܸܬܼܐ̱ܡܲܪ ܕܐܸܬܼܝܼܠܸܕܼ : ܒܬܼܘܼܠܬܵܐ ؟ ܡܸܛܠ ܕܗ̤ܝ ܐ̄ܢܵܫܘܼܬܼܵܐ : ܒܪܵܐ ܐܝܼܬܹܝܗ̇ ܕܐܲܠܵܗܵܐ ܒܲܚܕܼܵܝܘܼܬܼܵܐ ܕܲܠܘܵܬܼ ܒܪܵܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ . ܒܲܚܕܼܵܝܘܼܬܼܵܐ ܓܹܝܪ ܥ̣ܒܲܕܼ ܐܸܢܹܝܢ ܐܲܠܵܗܵܐ ܡܸܠܬܼܵܐ ܕܝܼܠܹܥܗ ܠܗܵܠܹܝܢ ܕܒܸܤܪܵܐ : ܠܵܐ ܗ̄ܘ̣ܵܐ ܕܐܲܠܵܗܘܼܬܼܵܐ ܒܝܲܠܕܸܵܐ ܕܒܸܤܪܵܐ ܐܸܬܼܝܲܠܕܲܬ̤ : ܘܠܵܐ ܬܘܼܒܼ ܒܝܲܠܕܵܐ ܕܐܲܠܵܗܘܼܬܼܵܐ ܒܸܤܪܵܐ ܟܝܵܢܵܐܝܼܬܼ ܐܸܬܼܝܼܠܸܕܼ . ܐܸܠܵܐ ܒܲܚܕܼܵܝܘܼܬܼܵܐ ܕܲܠܘܸܬܼ ܒܸܤܪܵܐ : ܡܸܬܼܐ̱ܡܲܪ ܐܲܠܵܗܵܐ ܒܸܤܪܵܐ . ܘܒܸܤܪܵܬ ܒܲܚܕܼܵܝܘܼܬܼܵܐ ܕܵܠܘܵܬܼ ܒܪܵܐ ܐܲܠܵܗܵܐ ܡܸܠܬܼܵܐ : ܒܪܵܐ ܡܸܬܼܐ̱ܡܲܪ . ܐܵܘ ܠܵܐ ܐܸܬܼܚܲܝܲܕܼ : ܘܲܚܢܲܢ ܥܵܫܩܝܼܢܲܬܢ ܠܹܗ . ܡܲܢܘܼ ܐܲܛܥܝܼܟܼܘܿܢ ؟ ܕܛܵܥܝ̈ܐ ܓܹܝܪ ܐܝܼܬܹܝܗ̇ ܫܲܠܡܘܼܬܼܵܐ ܗܵܕܹܐ . ܕܲܬܼܪܹܝܢ ܓܹܝܪ ܟܝܵܢܹ̈ܐ ܐܝܼܬܹܝܗ̇ ܫܲܠܡܘܼܬܼܵܐ ܗܵܕܹܐ : ܕܲܬܼܪܹܝܢ ܓܹܝܪ ܟܝܵܢܹ̈ܐ ܐܝܼܬܼܵܘܗܝ ܡܫܵܘܕܥܵܢܵܐ ܒܪܵܐ : ܘܲܡܫܝܼܚܵܐ : ܘܡܵܪܝܐ : ܐܵܘܕܲܥ̣ ܐܵܦ ܗ̤ܘ . ܡܲܫܚ̱ܠܦܝܼܢ ܠܲܡ ܟܝܵܢܹ̈ܐ ܕܐܸܬܼܟܲܢܲܫܘ ܠܲܚܕܼܵܝܘܼܬܼܵܐ ܫܲܪܝܼܪܵܬܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܒܪܵܐ : ܟܲܕܼ ܡܩܵܘܹ̇ܝܢ ܟܝܵܢܹ̈ܐ ܕܠܵܐ pb. 146 ܒܘܼܠܒܵܠܵܐ ܒܲܚܕܼܵܝܘܼܬܼܵܐ : ܠܵܐ ܫܘܼ̈ܚܠܵܦܹܐ ܕܲܟܼܝܵܢܹ̈ܐ ܡܸܬܼܒܲܛܠܝܼܢ ܡܸܛܠ ܚܕܼܵܝܘܼܬܼܵܐ . ܘܬܼܘܼܒܼ ܕܒܲܚܕܼܵܝܘܼܬܼܵܐ ܒܸܤܪܵܐ ܒܪܵܐ : ܘܠܵܘ ܒܲܟܼܝܵܢܵܐ . . . ܠܵܘ ܓܹܝܪ ܢܘܼܟܼܪܵܝܵܐ ܗ̄ܘ̣ ܠܹܗ : ܕܥܲܡܹܗ ܝܑܼܬܸܒܼ ܥܲܡ ܐܲܒܼܵܐ . ܐܵܦ ܐܲܡܒܿܪܘܿܤܝܼܘܿܣ ܐܸܡ݂ܲܪ : ܕܟܲܕܼ ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢܹ̈ܐ : ܗ̤ܘ ܡܡܲܠܸܠ : ܘܠܵܐ ܗ̄ܘ̣ܵܐ ܒܚܲܕܼ ܙܢܵܐ ܡܡܲܠܸܠ ܐܲܡܝܼܢܵܐܝܼܬܼ . ܚܘܼܪܘܙ ܒܹܗ : ܗܵܫܵܐ ܒܬܸܫܒܿܘܿܚܬܼܵܐ : ܘܗܵܫܵܐ ܒܚܲܫܹ̈ܐ ܕܒܲܪܢܵܫܵܐ : ܡܸܛܠ ܕܐܲܝܟܼ ܐܲܠܵܗܵܐ ܡܲܠܸܦ ܐܲܠܵܗܵܝ̈ܬܼܵܐ : ܡܸܛܠ ܕܡܸܠܬܼܵܐ ܗ̄ܘ̣ . ܐܲܝܟܼ . ܒܲܪܢܵܫܵܐ ܕܹܝܢ ܡܡܲܠܸܠ ܐ̄ܢܵܫܵܝ̈ܬܼܵܐ : ܡܸܛܠ ܕܒܼܐܼܤܝܼܵܐ ܕܝܼܠܲܢ ܡܡܲܠܸܠ . ܗܵܢܵܐ ܠܲܚܡܵܐ ܚܲܝܵܐ ܕܲܢܚܸܬܼ ܡ̣ܢ ܫܡܲܝܵܐ : ܗܵܢܵܐ ܠܲܚܡܵܐ ܦܲܓܼܪܵܐ . ܐܝܼܬܼܵܘܗܝ : ܐܲܝܟܼ ܕܗ̤ܘ ܐܸܡ݂ܲܪ . ܗܵܢܵܐ ܠܲܚܡܵܐ : ܕܐܸܢܵܐ ܝܵܗܹ̇ܒܼ ܐ̄ܢܵܐ ܠܟܼܘܿܢ : ܦܲܓܼܪܝ ܐܝܼܬܼܵܘܗܝ . ܗܵܢܵܐ ܐܝܼܬܼܵܘܗܝ ܕܲܢܚܸܬܼ : ܗܵܢܵܐ ܐܝܼܬܼܵܘܗܝ ܕܐܲܒܼܵܐ ܩܲܕܼܫܹܗ ܘܫܲܕܪܹܗ ܠܥܵܠܡܵܐ . ܐܵܦܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܤܢܝܼܩܵܐ ܐܲܠܵܗܵܘܼܬܼܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܐܲܝܟܲܢ ܤܵܡܬܿܘܿܢ ܗܵܠܹܝܢ : ܘܐܲܚܪܸܡܬܿܘܿܢ ܕܝܼܠܝܼ ؟ ܠܵܘ ܓܹܝܪ ܡܸܕܸܡ ܐ̄ܚܪܹܝܢ ܐܸܡܪܹܬܼ . ܒܝܼܫܵܐܝܼܬܼ ܤܲܕܼܩ̣ܬܿ ܡܢܵܬܼܵܐ : ܘܠܵܐ ܗ̄ܘ̣ܵܐ ܐ̄ܢܵܫ ܕܐܸܬܼܚܪܝܼ pb. 147 ܠܘܼܩܒܲܠܝܼ . ܢܤܲܒܼܬܿ ܒܫܘܼܠܛܵܢܵܐ ܟܬܼܝܼ̈ܒܼܵܬܼܵܐ ܒܲܫܡܵܐ ܕܝܼܠܝܼ ܡ̣ܢ ܡܸܢܝܵܢܵܐ ܕܐܲܦܸܤ̈ܩܘܿܦܹܐ . ܐܲܝܟܼ ܚܲܪܫܵܐ ܘܕܘܼܓܵܘ ܗܘ̤ܵܐ ܟܠܢܸܫ . ܐܲܢ̄ܬܿ ܟܲܢܸܫ̣ܬܿ ܓܘܼܕܐ ܡ̣ܢ ܕܲܝܪ̈ܵܝܹܐ : ܘܡ̣ܢ ܐܲܝܠܹܝܢ ܕܡܸܫܬܲܡܗܝܿܢ ܗ̄ܘ̣ܵܘ ܐܲܦܸܤܩ̈ܘܿܦܹܐ ܠܲܡܪܕܘܼܬܼܵܐ ܘܠܲܫܓܼܘܼܫܝܵܐ ܕܥܹܕܬܵܐ . ܘܠܵܐ ܗ̄ܘ̣ܵܐ ܐ̄ܢܵܫ ܡ̣ܢ ܪܹ̈ܫܵܥܹܐ ܕܥܵܕܼܟܼ ܕܲܬܼܥܲܟܵܪ ܗܵܕܹܐ . ܐܸܬܼ݂ܵܐ ܗ̄ܘ̣ܵܐ ܟܸܢܵܫܵܐ ܕܐܲܝܟܼ ܗܵܢܵܐ ܕܐܸܫܬܲܕܲܪ : ܘܒܲܢܛܘܼܪܬܵܐ ܡܸܬܼܚܙܹܝܢ ܗ̄ܘ̣ܵܘ ܠܘܼܩܒܲܠܝ ܒܒܲܝܬܼܵܐ ܕܡܲܠܟܿܘܼܬܼܵܐ . ܟ̱ܠܹܗ ܥܼܫܢܵܐ ܕܡܲܠܟܿܘܼܬܼܵܐ ܐܲܢ̄ܬܿ ܩܢܸܐ ܗ̄ܘܲܝܬܿ : ܐܸܢܵܐ ܕܹܝܢ ܫܡܵܐ ܒܲܠܚܘܿܕܼ ܕܡܲܠܟܵܐ . ܠܵܘ ܠܡܸܬܼܥܲܫܢܸܵܢܘܼܬܼܵܐ : ܘܠܵܘ ܠܢܘܼܛܵܐ : ܘܠܵܘ ܠܥܘܼܕܼܪܵܢܵܐ ܕܝܼܠܝܼ : ܝܲܬܿܝܼܪܵܐܝܼܬܼ ܕܹܝܢ ܐܲܝܟܼ ܕܲܠܡܸܫܬܿܡܥܵܢܘܼܬܼܵܐ ܕܝܼܠܝܼ . ܒܪܲܡ ܡܸܛܠ ܕܠܵܐ ܐܸܬܼܚܲܫ̇ܚܹܬܼ : ܠܵܐ ܒܥܘܪܫܢܵܐ ܕܥܹܕܬܵܐ : ܘܠܵܐ ܒܥܘܼܫܢܵܐ ܕܪܹܫܵܢܹܐ : ܘܠܵܐ ܒܥܘܼܫܢܵܐ ܕܡܲܠܟܿܘܼܬܼܵܐ : ܐܸܬܹܝ̇ܬܼ ܠܗܵܕܹܐ ܐܵܢܲܢܩܹܐ . ܐܸܢܵܐ ܕܹܝܢ : ܕܐܝܼܬܼ ܗ̄ܘ̣ܵܐ ܠܝܼ ܪܹ̈ܫܵܢܹܐ ܘܡܲܠܟܵܐ ܘܐܵܦܸܤܩܘܿܦܘܼܬܼܵܐ ܕܩܘܼܤܛܲܢܛܲܝܢܵܦܘܿܠܝܼܣ : ܐܸܢܵܐ ܕܲܠܗܲܪ̈ܵܛܝܼܩܹܐ ܗܘܹ̇ܝܬܼ ܢܲܓܝܼܪ ܪܘܼܚܵܐ : ܡܸܢܵܟܼ ܡܸܙܕܲܥܙܲܥ ܗ̄ܘܹ̇ܝܬܼ ܠܡܸܬܿܛܪܵܕܼܘ . ܘܐܝܼܬܲܝܟܼ ܗ̣̄ܘܲܝܬܿ ܐܲܩܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ : ܘܲܠܒܼܝܼܟܼ ܗ̣̄ܘܲܝܬܿ ܠܥܹܕܬܵܐ ܕܩܘܼܤܛܲܢܛܝܼܢܵܦܘܿܠܘܿܣ . ܗܵܝ̇ ܕܠܵܐ ܚܵܐܹ̇ܫ ܗ̄ܘ̣ܵܐ ܠܵܗ̇ ܐܵܦܠܵܐ ܐܲܦܸܤܩܘܿܦܵܐ ܕܒܲܐܝܕܼܵܐ ܕܗ̤ܝ ܡܕܝܼܢ̄ܬܼܵܐ : ܗܵܘ̇ ܕܲܒܼܕܼܝܼܢܵܐ ܨܵܒܹ̇ܐ ܐ̄ܢܵܫ ܠܲܡܕܼܵܢܵܗ̇ ܘܠܵܘ ܒܲܩܛܝܼܪܵܐ . ܐܸܠܵܐ ܤܲܝ̇ܒܿܪܹܬܼ ܟܠܗܹܝܢ ܟܲܕܼ ܒܲܦܝܵܤܵܐ ܡܸܬܼܚܲܫܲܚ ܗ̄ܘܹ̇ܝܬܼ : ܘܠܵܘ ܒܲܩܛܝܼܪܵܐ : pb. 148 ܠܲܡܦܵܣ ܗ̣̄ܘ ܠܠܵܐ ܝܵܕܼܘܿܥܹ̈ܐ . ܘܠܲܡܥܲܕܪ̈ܵܢܹܐ ܡܤܲܟܸܿܐ ܗ̄ܘܹ̇ܝܬܼ : ܠܵܘ ܠܐܲܝܠܹܝܢ ܕܒܲܩܪܵܒܼܵܐ ܡܸܬܼܟܲܬܿܫܝܼܢ ܘܠܵܐ ܡܸܫܟܿܚܝܼܢ ܠܡܸܬܿܛܦܵܤܘܼ . ܐܝܼܬܼ ܗ̄ܘ̣ܵܐ ܠܟܼܘܿܢ ܬܘܼܒܼ ܥܲܡܟܼܘܿܢ ܒܲܪܬܼ ܬܲܟܼܬܿܘܼ̈ܫܹܐ ܠܘܼܩܒܲܠܝ : ܡܲܠܟܵܬܼܵܐ ܛܠܝܵܬܼܵܐ ܒܬܼܘܼܠܬܼܵܐ . ܗܵܝ̇ : ܕܡܸܛܠ ܕܠܵܐ ܨܵܒܹ̇ܐ ܗ̄ܘ̣ܵܝܬܼ ܠܡܸܬܿܛܦܵܤܘܼ ܠܒܼܵܥܘܼܬܼܵܗ̇ : ܕܲܡܫܲܚܛܲܬܼ ܠܓܲܒܼܪܹ̈ܐ ܐܹܦܲܚܸܡ ܠܟܲܠܬܼܵܐ ܕܲܡܫܝܼܚܵܐ : ܡܲܩܪܒܼܵܐ ܗ̄ܘ̣ܵܬܼ ܠܘܼܩܒܲܠܝܼܘ ܗܵܕܹܐ ܤܸܥ̇ܪܹܬܼ : ܒܲܕܼ ܚܵܐܹ̇ܣ ܗ̄ܘܹ̇ܝܬܼ ܥܲܠ ܢܲܦܫܵܗ̇ . ܘܲܕܼܠܵܐ ܐܸܵܗܘܸܐ ܗܲܕܲܚ̈ܐ ܕܢܸܟܼܤܬܼܵܐ : ܒܐܲܝܠܹܝܢ ܕܗ̤ܝ ܥܵܘܠܵܐܝܼܬܼ ܓܵܒܼ̇ܝܵܐ ܗ̄ܘ̣ܵܬܼ . ܗܵܕܹܐ ܐܲܝܟܼ ܕܲܠܫܘܼܘܕܵܥܵܐ ܐܸܡ̇ܪܹܬܼ : ܪܵܚܡܵܐ ܗ̄ܘ̣ܵܬܼ ܠܝܼ ܓܹܝܪ : ܘܡܸܛܠ ܗܵܕܹܐ ܠܫܲܪܟܵܐ ܕܲܙܥܘܿܪܘܼܬܼ ܢܲܦܫܵܗ̇ ܐܲܝܟܼ ܛܠܝܼܬܼܵܐ ܒܫܸܬܼܩܵܐ ܢܵܛܲܪ ܐ̄ܢܵܐ ܘܲܡܲܛܵܫܸܐ ܐ̄ܢܵܐ : ܘܡܸܛܠ ܗܵܠܹܝܢ ܐܲܩܪܒܲܬ̤ ܥܲܡܝܼ . ܘܗܪܟܵܐ ܐܸܬܼܡܲܨܝܲܬ̤ ܚܲܝܠܝܼ : ܘܠܘܼܩܕܼܵܡ ܒܹܝܡ ܕܲܡܫܝܼܚܵܐ : ܐܲܝܟܵܐ ܕܟܼܠܡܸܕܸܡ ܥܲܪܛܸܠ ܘܲܓܼܠܸܐ ܩܕܼܵܡ ܥܲܝܢܵܘ̈ܗܝ : ܗܵܘ̇ ܕܨܐܕܼܵܘܗܝ ܕܝܼܢܵܐ ܕܝܼܠܲܢ ܘܕܝܼܠܗܘܿܢ ܐܲܝܟܼ ܝܵܘ̈ܡܵܬܼܵܐ ܕܤܝܼܡ ܠܹܗ ܢܹܐܬܸܿܐ . ܐܸܠܵܐ ܠܬܲܡܵܢ ܬܘܼܒܼ ܥܵܛ݂̇ܦ ܐ̄ܢܵܐ ܠܘܵܬܼ . . . . ܐܵܪܲܥ ܠܐܵܦܘܼܠܝܼܢܵܪܝܼܣ ܘܲܠܕܼܘܿܓܡܵܐ ܕܝܼܠܹܗ . ܐܲܝܟܲܢ ܢܛܲܪ ܠܵܐ ܝܵܕܲܥ̇ ܐܲܢ̄ܬܿ . ܒܪܲܡ ܠܐܲܝܠܹܝܢ ܕܠܵܐ ܝܵܕܼܥ̇ܝܼܢ ܐܸܡܲ݁ܪ ܐ̄ܢܵܐ . ܗܵܢܵܐ ܡܵܘܕܹܐ ܒܒܲܪ ܟܝܵܢܵܐ ܕܐܲܒܼܵܐ : ܘܲܒܼܗܵܕܹܐ ܩܢܸܐ ܡܲܤܒܿܪܵܢܘܼܬܼܵܐ ܕܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܫܵܠܹ̇ܡ : ܟܲܕܼ ܠܵܐ ܡܸܫܟܿܚܝܼܢ ܗ̄ܘ̣ܵܘ ܠܡܸܚܙܵܐ ܗܵܠܹܝܢ ܕܝܼܠܹܗ ܚܲܬܿܝܼܬܼܵܐܝܼܬܼ . ܥܲܠ ܗܵܝ̇ ܓܹܝܪ ܐܝܼܬܼܵܘܗܝ ܒܪܵܐ ܒܲܪ ܟܝܵܢܵܐ ܕܐܲܠܵܗܵܐ ܐܲܒܼܵܐ : ܡܸܬܼܚܪܸܐ pb. 149 ܠܘܼܩܒܲܠ ܠܵܐ ܡܕܲܡ̈ܝܵܢܹܐ : ܘܠܵܐ ܝܵܕܲܥ̇ ܐܲܝܟܲܢ ܡ̣ܢ ܕܪܹܫ ܠܘܼܩܒܲܠ ܐܸܪ̈ܬܵܕܘܿܟܿܤܹܐ ܐܸܬܼܚܪܝܼ : ܒܗܵܝ̇ ܕܠܵܐ ܐܝܼܬܼܵܘܗܝ ܒܲܪ ܟܝܵܢܵܐܘ ܐܸܠܵܐ ܡܲܗܦܸܟܼ ܠܹܗ ܡ̣ܢ ܗܵܕܹܐ : ܡܸܛܠ ܕܠܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܘܲܕܼܒܸܤܪܵܐ ܐܵܡܲ݁ܪ ܕܲܗܘ̤ܵܬܼ ܚܕܼܵܝܘܼܬܼܵܐ : ܐܲܝܟܼ ܕܩܲܒܸܠ̣ ܡ̣ܢ ܐܵܪ̈ܝܵܢܹܐ . ܠܗܵܝ̇ ܕܐܵܡ̇ܪܝܼܢ ܐܵܪ̈ܝܵܢܹܐ : ܕܠܵܐ ܕܵܡܹ̇ܐ ܒܪܵܐ ܠܐܲܒܼܵܐ ܒܲܟܼܝܵܢܵܐ ܫܵܠܹ̇ܡ : ܒܗܵܝ̇ ܕܡܵܘܕܹܐ ܕܒܲܪܓܸܫܼܵܐ ܟܵܝܵܢܝܬܼܵܐ : ܚܲܫܹ̈ܐ ܕܦܲܓܼܪܵܐ ܚܵܐܹ̇ܫ ܗ̄ܘ̣ܵܐ . ܠܵܐ ܓܹܝܪ ܐܝܼܬܼܵܘܗܝ ܒܲܟܼܝܵܢܵܐ ܗ̤ܘ ܟܲܕܸ ܗ̤ܘ : ܚܲܫ̇ܘܿܫܵܐ ܘܠܵܐ ܚܵܫ̇ܘܿܫܵ : ܘܐܵܦܸܢ ܠܢܲܦܫܵܐ ܕܠܵܐ ܡܲܕܲܥܵܐ ܢܚܝܼܕܝܼܘܗܝ ܠܦܲܓܼܪܵܐ . ܒܦܲܓܼܪܵܐ ܓܹܝܪ ܐܵܦ ܒܢܲܦܫܵܐ ܠܲܟܼܝܵܢܵܐ ܡܚܲܝܲܕܼ : ܘܚܲܫܹ̈ܐ ܟܝܵܢܵܝܹ̈ܐ ܕܝܼܠܹܗ ܕܵܟܼܝܵܢܵܐ ܚܵܐܹ̇ܫ ܒܹܗ ܒܲܟܼܝܵܢܵܐ . ܐܵܦܸܢ ܒܡܘܼܙܵܓܼܵܐ : ܐܵܦܸܢ ܒܫܘܼܚܠܵܦܵܐ : ܐܵܦܸܢ ܒܪܘܼܟܵܒܼܵܐ ܘܫܘܼܡܠܵܝܵܐ ܕܲܟܼܝܵܢܵܐ ܢܹܐܡܪܘܼܢ : ܠܵܗ̇ ܠܗܵܕܹܐ ܡ̣ܢ ܟܠ ܦܪܘܿܣ ܡܲܝܬܹܝܢ ܠܹܗ . ܗܵܘ̇ ܓܹܝܪ ܕܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܚܵܐܹ̇ܫ : ܠܵܐ ܐܝܼܬܼܵܘܗܝ ܗ̤ܘ ܟܲܕܼ ܗ̤ܘ ܒܐܘܼܤܝܼܵܐ ܕܗܵܘ̇ ܕܠܵܐ ܡܩܸܲܠ ܚܲܫܹ̈ܐ . ܡ̣ܢ ܚܕܼܵܝܘܬܼܵܐ ܕܹܝܢ ܟܝܵܢܝܬܼܵܐ : ܐܵܦ ܬܚܹܝܬܼ ܚܲܫܹ̈ܐ ܗܵܘܹ̇ܐ . ܗܵܢܸܵܘ ܓܹܝܪ ܟܝܵܢܸܐ : ܕܒܹܗ ܗܘ̤ܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ . ܠܘܼܩܒܲܠ ܦܵܘܠܹܐ ܕܹܝܢ ܘܦܘܿܛܝܼܢܘܿܣ ܡܸܬܼܚܪܸܐ : ܒܗܵܝ̇ ܕܐܝܼܬܼܵܘܗܝ ܡܸܠܬܼܵܐ ܒܲܟܼܝܵܢܵܐ ܘܒܲܩܢܘܿܡܵܐ ܘܲܡܬܼܡܿܡܵܝܵܐ . ܛܥ̣ܵܐ ܗ̄ܘ̣ܵܐ ܕܹܝܢ : ܕܐܵܦ ܗܵܠܹܝܢ ܕܦܲܓܼܪܵܐ ܠܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܡܲܩܸܦ ܒܲܚܕܼܵܝܘܼܬܼܵ ܟܝܵܢܵܝܬܼܵܐ . ܒܗܵܝ̇ ܓܹܝܪ ܕܡܸܬܼܚܪܸܐ ܗ̄ܘ̣ܵܐ ܠܘܼܩܒܲܠ ܠܵܐ ܡܕܲܡ̈ܝܵܢܹܐ : ܕܒܲܪ ܟܝܵܢܵܐ ܐܝܼܬܼܵܘܗܝ ܒܪܵܐ ܕܐܲܠܵܗܵܐ ܐܲܒܼܵܐ . ܘܠܘܼܩܒܲܠ ܦܘܿܛܝܼܢܘܿܣ ܘܦܵܘܠܹܐ : pb. 150 ܕܐܝܼܬܼܵܘܗܝ ܒܲܟܼܝܵܢܵܐ ܘܒܲܩܢܘܿܡܵܐ ܘܒܲܪ ܐܝܼܬܘܼܬܹܗ ܕܐܲܒܼܵܐ . ܒܲܕ ܠܵܐ ܝܵܕܲܥ̇ ܗ̄ܘ̣ܵܐ : ܐܲܝܟܼ ܐܵܪ̈ܬܵܕܘܿܟܿܤܹܐ ܐܸܬܼܚܫܸܒܼ : ܟܵܕܼ ܛܵܒܼ ܫܵܪܹܐ ܗ̄ܘ̣ܵܐ ܠܗܵܠܹܝܢ ܕܡܸܤܬܿܒܲܪ ܗ̄ܘ̣ܵܐ ܕܒܼܵܢܹ̇ܐ ܥܲܠ ܗܲܝܡܵܢܘܼܬܼܵܐ . ܒܲܕܼ ܠܵܐ ܐܲܩܸܦ̣ ܐܲܝܠܹܝܢ ܕܠܵܚ̈ܡܵܢ : ܐܸܠܵܐ ܐܲܝܟܼ ܒܥܸܠܕܒܼܵܒܼܵܐ ܒܲܛܸܠ̣ ܐܵܦ ܠܐܲܝܠܹܝܢ ܕܛܵܒܼܵܐܝܼܬܼ ܐܲܡܝܼܪ݁ܵܢ . ܘܬܼܘܼܒܼ ܠܘܵܬܼ ܐܲܝܠܹܝܢ ܕܲܬܼܪܝܼܨܵܐܝܼܬܼ ܡܵܘܕܹܝܢ : ܒܬܲܪ̈ܬܲܝܗܹܝܢ ܡܸܬܼܚܪܸܐ ܐܲܝܟܼ ܕܵܒܲܪ ܓܘܼܕܵܐ ܗ̄ܘ̣ ܕܐܵܪ̈ܬܵܕܘܿܤܹܐ . ܘܡܼܬܥܲܫܲܢ : ܕܲܠܛܵܥܝܘܼܬܹܗ ܢܤܝܼܡ ܒܥܹܕܬܵܐ : ܘܐܝܬܼܝ ܤܲܩܘܼܒܼܠܵܝܘܼܬܼܵܐ . ܘܠܲܝܬܿ ܗ̄ܘ̣ܵܐ ܕܹܝܢ ܕܪܵܫܵܐ ܗܵܢܵܐ ܒܡܲܕܼܢܚܵܐ : ܘܡ̣ܢ ܟܲܕܼܘ ܐܸܬܼܦܪܸܫ ܡ̣ܢ ܥܹܕܬܵܐ ܐܲܝܕܵܐ ܕܐܸܫܟܲܚܬܵܗ̇ ܒܩܘܼܤܛܲܢܛܝܼܢܵܦܘܼܠܝܼܣ . ܘܠܵܐ ܗ̄ܘ̣ܵܐ ܒܝ̈ܘܡܵܬܼܝ ܫܲܪܝܼ ܗ̄ܘ̣ܵܐ : ܠܵܐ ܒܩܘܼܤܛܲܢܛܲܝܼܢܵܦܘܿܠܝܼܣ ܘܠܵܐ ܒܡܲܕܼܢܚܵܐ . ܠܵܐ ܓܹܝܪ ܥܕܲܟܹܝܠ ܐܬܼܝܲܠܕܹܬܼ ܗܘܹ̇ܝܬܼ : ܟܲܕܼ ܥܲܠ ܗܵܠܹܝܢ ܗܘ̤ܵܐ ܕܪܵܫܵܐ ܘܐܸܫܪܝܼ . ܘܠܵܐ ܬܘܼܒܼ ܒܩܘܼܤܛܲܢܛܝܼܢܵܦܘܿܠܝܼܣ ܡ̣ܢ ܡܸܠܲܝ̈ ܕܝܼܠܝܼ ܩܵܒܸܠ̣ ܒܥܵܬܼܵܐ : ܐܸܠܵܐ ܒܙܲܒܼܢܵܐ ܕܐܲܝܠܹܝܢ ܕܡ̣ܢ ܩܕܼܵܡܲܝ . ܐܲܝܟܲܢܵܐ ܗܵܟܹܝܠ ܥܵܫ݂̇ܩ ܠܲܢ̄ܬܿ ܠܝܼ ܒܕܼܵܐܡܲܪ ܐܲܢ̄ܬܿ : ܕܗ̤ܘ ܐܲܪܡܝܵܗ̇ ܠܲܒܼܥܵܬܼܵܐ ܗܵܕܹܐ : ܘܩܵܪܹܐ ܐܲܢ̄ܬܿ ܠܝܼ ܡܸܫܟܲܚ ܚܲܕܼ̈ܬܼܵܬܼܵܐ ܘܥܸܠܬܼܵܐ ܕܲܫܓܼܘܼܫܝܵܐ ܘܕܲܩܪܵܒܼܵܐ : ܠܲܐܝܢܵܐ ܕܠܲܓܼܡܵܪ ܒܥܵܬܼܵܐ ܕܐܲܝܟܼ ܗܵܕܹܐ ܠܵܐ ܐܲܡܪܝܼ . ܐܸܠܵܐ ܡܸܫܟܵܚܘܼ ܐܸܫܟܚܹܗ ܒܐܲܢܛܝܟܼܝܵܐ . ܘܬܲܡܵܢ ܐܲܠܦܹ̇ܬܼ ܐܵܦ ܐܸܡ̇ܪܹܬܼ ܥܲܠ ܗܵܠܹܝܢ : ܘܠܵܐ ܐ̄ܢܵܫ ܥܲܕܼܠܲܢܝܼ . pb. 151 ܘܤܵܒܲܪ̇ ܗ̄ܘܹ̇ܝܬܼ : ܕܡ̣ܢ ܟܲܕܼܘ ܐܸܤܬܿܠܝܼ ܠܹܗ ܕܘܿܓܡܵܐ ܗܵܘ̇ . ܒܩܘܼܤܛܲܢܛܲܝܼܢܵܦܘܿܠܝܼܣ ܕܹܝܢ : ܟܲܕܼ ܐܸܫܟܿܚܹ̇ܬܼ ܕܒܼܵܥܹ̇ܝܢ ܘܲܤܢܝܼܩܝܼܢ ܠܡܹܐܠܲܦ : ܐܸܬܼܪܡ̇ܝܼܬܼ ܠܲܡܦܵܤܘܼܬܼܗܘܿܢ ܐܲܝܟܼ ܡܵܐ ܕܲܫܪܵܪܵܐ ܬܵܒܲܥ̇ . ܡܢܵܘܸܬܹ̈ܐ ܓܹܝܪ ܕܥܲܡܵܐ ܕܕܵܪܫܝܼܢ ܗ̄ܘ̣ܵܘ ܥܲܠ ܗܵܕܹܐ : ܫܲܘܝܵܐܝܼܬܼ ܐܸܬܼ݂ܵܘ ܠܒܹܝܬܼ ܐܲܦܸܤܩܘܿܦܝܘܿܢ : ܟܲܕܼ ܤܢܝܼܩܝܼܢ ܥܲܠ ܫܪܵܝܵܐ ܕܲܕܼܪܵܫܗܘܿܢ ܘܲܕܼܢܹܐܬܼܘܿܢ ܠܐܵܘܝܘܼܬܼܵܐ . ܗܵܠܹܝܢ ܡ̇ܢ ܠܗܵܢܘܿܢ ܕܩܵܪܹܝܢ ܗ̄ܘ̣ܵܘ ܠܵܗ̇ ܝܵܠܕܲܬܼ ܐܲܠܵܗܵܐ ܠܛܘܼܒܼܵܢܝܼܬܼܵܐ ܡܲܪܝܲܡ : ܡܵܢܝܼܢܵܝܹ̈ܐ ܩܵܪܹܝܢ ܗ̄ܘ̣ܵܘ . ܠܐܲܝܠܹܝܢ ܕܹܝܢ ܕܝܵܠܕܲܬܼ ܒܲܪܢܵܫܵܐ ܡܫܲܡܗܝܼܢ ܗ̄ܘ̣ܵܘ ܠܵܗ̇ ܠܛܘܼܒܼܵܢܝܼܬܼܵܐ ܡܲܪܝܲܡ : ܦܘܿܛܝܼ̈ܢܝܸܢܹܐ ؟. ܟܕܼ ܕܹܝܢ ܐܸܫܬܲܐܲܠܘ ܡܹܢܝ : ܠܵܐ ܗܵܢܘܿܢ ܟܵܦ̇ܪܝܼܢ ܗ̄ܘ̣ܵܘ ܒܐ̄ܢܵܫܘܼܬܼܵܐ : ܘܠܵܐ ܗܵܠܹܝܢ ܒܐܲܠܵܗܘܼܬܼܵܐ . ܐܸܠܵܐ ܒܬܲܪ̈ܬܝܗܹܝܢ ܡܵܘܕܹܝܢ ܗ̄ܘ̣ܵܘ ܒܵܗ̇ ܒܲܕܼܡܘܼܬܼܵܐ . ܒܲܠܚܘܿܕܼ ܕܹܝܢ ܒܲܫܡܵܗܹ̈ܐ ܦܪܝܼܫܝܼܢ ܗ̄ܘ̣ܵܘ : ܐܲܝܠܹܝܢ ܕܒܹܝܬܼ ܐܵܦܘܿܠܝܼܢܵܪܝܼܣ ܡܩܲܒܿܠܝܼܢ ܗ̄ܘ̣ܵܘ ܝܵܠܕܲܬܼ ܐܲܠܵܗܵܐ : ܘܐܲܝܠܹܝܢ ܕܒܹܝܬܼ ܦܘܿܛܝܼܢܘܿܣ ܠܝܵܠܕܲܬܼ ܒܲܪܢܵܫܵܐ . ܡ̣ܢ ܕܹܝܢ ܕܠܵܐ ܗܵܠܹܝܢ ܐܝܼܬܲܝܗܘܿܢ ܗܵܪ̈ܵܛܝܼܩܹܐ : ܘܠܵܐ ܗܵܢܘܿܢ . ܡܸܛܠ ܕܠܵܐ ܝܵܕܼܥ̇ܝܼܢ ܠܐܵܦܘܿܠܝܼܢܵܪܝܼܣ ܘܠܵܐ ܠܕܘܿܕܡܵܐ ܕܝܼܠܹܗ : ܗܵܟܲܢܵܐ ܘܠܵܐ ܗܠܹܝܢ ܠܕܼܘܿܡܵܐ ܕܦܘܿܛܝܼܢܘܿܣ ܘܠܵܐ ܕܦܵܘܠܹܐ . ܘܡܲܝܬܸܐ ܗ̄ܘܹ̇ܝܬܼ ܠܗܘܼܢ ܡܸܢܵܗ̇ ܕܲܒܼܬܼܵܐ ܘܡܸܢܹܗ ܕܚܸܪܝܵܢܵܐ : ܟܲܕܼ ܐܵܡܵ݁ܪ ܗ̄ܘܹ̇ܝܬܼ : ܕܐܸܢܗ̤ܘ ܕܠܵܐ ܡܸܬܼܦܲܪܫܵܢܵܐܝܼܬܼ ܘܲܕܼܠܵܐ ܦܤܵܩܵܐ ܐܵܘ ܟܦܘܼܪܝܵܐ ܕܒܲܐܠܵܗܘܼܬܼܵܐ ܘܲܕܼܐ̄̈ܢܵܫܘܼܬܼܵܐ : ܢܩܲܒܸܿܠ ܐܸܢܹܝܢ ܕܡܸܬܼܐܲܡܪ̈ܵܢ ܡܸܢܗܘܿܢ pb. 152 ܠܵܐ ܚܵܛܹ̇ܝܢ . ܐܸܢܕܹܝܢ ܠܵܐ : ܒܗܵܕܹܐ ܕܝܲܬܿܝܼܪ ܙܗܝܼܪܵܐܝܼܬܼ ܢܸܬܼܚܲܫܲܚ . ܗܵܢܵܘ ܕܹܝܢ : ܒܒܲܪܬܼ ܩܵܠܵܐ ܕܐܹܘܢܓܲܠܝܘܿܢ : ܕܲܡܫܝܼܚܵܐ ܐܸܬܼܝܼܠܸܕܼ : ܘܲܟܼܬܼܵܒܼܵܐ ܕܝܼܠܕܘܼܬܹܗ ܕܝܼܫܘܿܥ ܡܫܝܼܚܵܐ . ܘܡ̣ܢ ܐܲܝܠܹܝܢ ܕܐܲܝܟܼ ܗܵܠܹܝܢ : ܡܵܘܕܼܝܼܢܲܢ ܒܲܡܫܝܼܚܵܐ ܕܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ : ܘܡܸܢܗܘܿܢ ܓܹܝܪ ܐܸܬܼܝܼܠܸܕܼ ܡܫܝܼܚܵܐ ܒܲܒܼܤܪ : ܕܐܝܼܬܼܵܘܗܝ ܐܵܠܵܗܵܐ ܕܥܲܠ ܟܠ . ܟܲܕܼ ܩܵܪܹܝܬܿܘܿܬܢ ܝܵܠܕܲܬܼ ܠܲܡܫܝܼܚܵܐ ܒܲܚܕܼܵܝܘܼܬܼܵܐ : ܘܠܵܐ ܤܕܼܝܼܩܵܐ ܐܵܡܪܝܼܬܿܘܿܢ ܠܗܵܢܵܐ ܘܲܠܗܵܘ̇ ܒܲܒܼܪܘܼܬܼܵܐ : ܐܸܠܵܐ ܕܠܲܝܬܿ ܠܹܗ ܩܛܹܐܓܕܼܪܵܢܘܼܬܼܵܐ ܕܐܹܘܲܢܓܲܠܝܼܘܿܢ ܐܸܬܼܚܲܫܲܚܘ . ܘܲܫܪܵܐܘܼܗܝ ܠܚܸܪܝܵܢܵܐ ܗܵܢܵܐ ܡ̣ܢ ܒܲܝܢܵܬܼܟܼܘܿܢ : ܟܲܕܼ ܒܲܒܼܪܬܼ ܩܵܠܵܐ ܕܡܬܼܚܲܫܚܵܐ ܒܫܲܠܡܘܼܬܼܵܐ ܡܸܬܼܚܲܫܚܝܼܬܿܘܿܢ . ܟܲܕܼ ܗܵܠܹܝܢ ܫܡܲܥ̣ܘ : ܐܸܡ݂ܲܪܘ : ܕܲܩܕܼܵܡ ܐܠܵܗܵܐ ܐܸܫܬܵܪܝܲܬ̤ ܠܵܗ̇ ܒܥܵܬܲܢ . ܘܤܲܓܿܝܼ ܩܵܠܸܤ̣ܘ ܘܫܲܒܲܚܘ : ܘܲܢܚܸܬܼܘ ܡ̣ܢ ܠܵܘܸܬܼܝ : ܘܩܵܘܝܼܘ ܒܫܲܠܡܘܼܬܼܵܐ : ܥܕܲܡܵܐ ܕܲܢܦܲܠ̣ܘ ܒܓܼܟܼܒܵܐ ܕܐܲܝܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܐܲܦܸܤܩܘܿܦܘܼܬܼܵܐ . ܘܠܲܩܠܹܝܪ̈ܝܼܩܵܬܹܗ ܕܡ̣ܢ ܐܵܠܹܟܼܤܲܢܕܝܼܵܐ : ܐܲܝܠܹܝܢ ܕܲܒܼܤܘܼܥܪ̈ܵܢܹܐ ܕܝܼܠܹܗ ܐܝܼܬܲܝܗܘܿܢ : ܘܲܡܦܝܼܤܝܼܢ ܗ̄ܘ̣ܵܘ ܠܗܘܿܢ ܐܲܝܟܼ ܛܵܥܲܝ̈ܐ : ܕܠܵܐ ܢܩܲܒܠܘܼܢ ܒܲܪܬܼ ܩܵܠܵܐ ܕܝܵܠܕܲܬܼ ܡܫܝܼܚܵܐ . ܘܲܡܙܝܼܥܝܼܢ ܗ̄ܘ̣ܵܘ ܕܹܝܢ ܘܲܡܕܲܠܚܝܼܢ ܘܚܵܕܼܪܝܼܢ ܗ̄ܘ̣ܵܘ ܠܟܼܠ ܕܘܼܟ : ܘܲܒܼܟܼܠ ܡܸܕܸܡ ܒܲܡܥܲܕܪܵܢܵܐ ܗܵܢܵܐ ܡܸܬܼܚܲܫܚܝܼܢ ܗ̄ܘ̣ܵܘ : ܟܲܕܼ ܡܫܲܕܪܝܼܢ ܗ̄ܘ̣ܵܘ ܠܹܗ ܠܡܸܠܬܼܵܐ ܩܠܹܝܪ̈ܝܼܩܵܘܗܝ : ܐܲܝܟܼ ܕܐܵܦ ܗ̤ܘ ܗܵܢܵܐ ܡܥܲܕܪܵܢܵܐ pb. 153 ܗ̄ܘ̣ܵܐ ܠܗܘܿܢ ܒܟܼܠܡܸܕܸܡ . ܡܸܛܠ ܕܡ̣ܢ ܟܲܕܼܘ ܛܪܵܐ ܗ̄ܘ̣ܵܐ ܡܹܢܝ : ܘܲܤܢܝܼܩ ܗ̄ܘ̣ܵܐ ܥܲܠ ܥܸܠܬܼܵܐ : ܡ̣ܢ ܗܵܝ̇ ܕܠܵܐ ܐܸܬܼܥܲܕܲܪ ܡ̣ܢ ܗܵܠܹܝܢ ܕܡܸܬܼܩܲܪ̈ܝܵܢ ܒܘܼܪ̈ܟܵܬܼܵܐ . ܘܩܲܢܝܼܛ ܗ̄ܘ̣ܵܐ ܡܹܢܝ : ܡܸܛܠ ܗܵܝ̇ ܕܠܵܐ ܡܲܥܲܕܲܪ ܗ̄ܘܹ̇ܝܬܼ ܠܲܩܠܹܝܪ̈ܝܼܩܵܘܗܝ : ܪܗܸܛ̣ ܗ̄ܘ̣ܵܐ ܓܹܝܪ ܥܠܲܝ ܛܸܒܵܐ ܘܐܸܬܼܥܲܫܲܢ : ܐܲܝܟܼ ܐܲܝܢܵܐ ܕܠܵܐ ܐܝܼܬܲܝ : ܕܡܲܗܡܸܐ ܐ̄ܢܵܐ ܒܐܲܝܢܵܐ ܕܡܸܬܼܥܸܠܒܼ . ܐܸܢ ܫܲܪܝܼܪܵܐ ܘܐܸܢ ܕܲܓܵܠܵܐ ܐܝܼܬܼܵܘܗܝ ܛܸܒܵܐ : ܠܐܲܠܵܗܵܐ ܓܲܠܝܵܬܐ . ܒܪܲܡ ܐܲܙܝܼܥ ܐܸܢܘܿܢ ܠܲܩܛܪ̈ܵܢܵܘܗܝ ܕܗܵܢܵܐ : ܘܵܥܒܲܕܼ ܐܸܢܘܿܢ ܕܢܸܬܼܠܲܒܿܒܼܘܼܢ ܠܡܹܐܡܲܪ ܥܠܵܘܗܝ ܩܕܼܵܡ ܡܲܠܟܵܐ : ܡܸܬܼܡܲܠܠܵܢ̈ܝܬܼܵܐ ܘܠܵܐ ܡܸܬܼܡܲܠܠܵܢ̈ܝܬܼܵܐ : ܟܲܕܼ ܐܵܡ̇ܪܝܼܢ ܗ̄ܘ̣ܵܘ ܘܫܵܐ̇ܠܹܝܢ ܠܝܼ ܕܐܸܗܘܸܐ ܕܲܝܢܵܐ . ܡܸܛܠ ܕܹܝܢ ܕܐܸܫܬܲܕܲܪܘ ܠܘܵܬܼܝ : ܘܠܵܐ ܗܘ̤ܵܬܼ ܠܝܼ ܥܸܠܬܼܵܐ ܕܡܸܫܬܲܐܠܵܢܘܼܬܼܵܐ : ܫܲܕܪܼܬܹ ܒܵܬܲܪ ܩܠܹܝܪ̈ܝܼܩܵܘܗܝ : ܟܲܕܼ ܒܵܥܹ̇ܐ ܐ̄ܢܵܐ ܕܐܹܠܲܦ ܡܵܢܵܘ ܤܘܼܥܪܵܢܵܐ . ܗܸܢܘܿܢ ܕܹܝܢ ܐܸܬܼܚܲܡܲܬܼܘ ܟܲܕܼ ܐܵܡ̇ܪܝܼܢ : ܘܟܼܠ ܟ̱ܠܹܗ ܥܲܠ ܦܵܦܵܐ ܡܩܲܒܸܠ ܐܲܢ̄ܬܿ ܩܛܹܐ ܓܼܪܵܢܘܼܬܼܵܐ : ܘܠܵܐ ܤܐܹ̇ܡ ܐܲܢ̄ܬܿ ܒܪܹܫܵܐ ܕܲܩܛܹܐܓܼܪ̈ܢܹܐ ܒܲܪ ܫܵܥܬܹܗ ܕܠܵܐ ܒܘܼܚܵܢܵܐ ܐܲܝܟܼ ܥܵܫܘܿܩܹ̈ܐ ؟ ܐܵܦ ܕܬܸܕܲܥ ܐܸܢܘܿܢ ܡܸܕܲܥ ܠܗܵܠܹܝܢ ܟܠܗܘܿܢ : ܕܗܵܟܲܢ ܦܫܝܼܩ ܠܗܘܿܢ ܠܲܡܩܲܛܪܵܓܼܘܼ . . . . ܕܐܵܠܿܟܼܤܲܢܕܪܝܼܵܐ ܠܵܘ ܕܠܵܐ ܐܘܼܠܨܵܢܵܐ ܐܝܼܬܹܝܗ̇ ܟܲܕܼ ܡܫܲܠܛܘܼܬܼܵܐ ܕܐܲܝܟܼ ܗܵܕܹܐ ܢܵܤ̇ܒܿܝܼܢܲܢ ܠܵܟܼ . ܠܵܐ ܗ̄ܘ̣ܵܐ ܓܹܝܪ ܗܵܕܹܐ ܡܸܕܸܡ ܐ̄ܚܪܹܝܢ : ܐܸܠܵܐ ܐܸܢ ܓܘܼܪܵܓܼܵܐ ܕܡܲܪܡܪܵܢܘܼܬܼܵܐ ܕܲܢܩܲܛܪ̱ܓܼܘܼܢ . ܒܲܕܼ ܦܵܩܵܚܵܐ ܠܵܟܼ ܕܗܵܟܲܢܵܐ ܬܸܛܪܝܼܘܗܝ ܠܵܟܼ ܐܲܝܟܼ ܡܲܚܒܼܵܢܵܐ ܠܛܵܒܼܵܐ : ܘܠܵܐ ܬܸܠܒܿܟܼܝܼܘܗܝ ܠܵܟܼ pb. 154 ܐܲܝܟܼ ܒܥܸܠܕܒܼܵܒܼܵܐ : ܠܗܵܘ̇ ܕܲܡܫܲܒܲܚ ܒܪܲܒܿܘܼܬܼܵܐ ܘܲܒܼܪܵܘܪ̈ܒܼܵܢܹܐ ܐܝܼܬܲܝܟ . ܗܵܝܕܹܝܢ ܠܘܵܬܼ ܗܵܠܹܝܢ ܐܸܡ̇ܪܹܬܼ : ܕܠܵܐ ܤܢܝܼܩ ܐ̄ܢܵܐ ܒܡܸܕܸܡ ܥܲܠ ܪܵܚܡܘܼܬܼܵܐ ܗܵܝ̇ ܕܲܡܚܲܝܒܼܵܐ ܠܝܼ ܥܥܵܘܼܠܵܐ : ܐܸܠܵܐ ܠܐܲܝܢܵܐ ܕܠܵܐ ܡܤܲܒܼ ܒܐܲܦܹ̈ܐ ܤܵܥܲ݁ܪ ܠܗܵܠܹܝܢ ܕܐܲܠܵܗܵܐ . ܗܵܠܹܝܢ ܬܸܵܡ̇ܪܹܬܼ . ܘܗܸܢ̣ܘܿܢ ܐܸܡ݂ܲܪܘ ܠܝܼ : ܡܵܕܹܝܢ ܗܵܠܹܝܢ ܡܵܘܕܥܝܼܢܲܢ ܠܦܵܦܵܐ . ܘܡ̣ܢ ܗܵܝܕܹܝܢ ܗܘ̤ܵܐ ܠܝܼ ܒܥܸܠܕܒܵܒܼܵܐ ܕܠܵܐ ܬܲܪܘܼܬܼܵܐ : ܘܲܠܟܼܠ ܡܥܲܬܲܪ ܗ̄ܘ̣ܵܐ . ܘܩܲܕܼܡܵܝܑܬܼ ܥܸܵܠܬܼܵܐ ܕܲܒܼܥܸܠܕܒܼܵܒܼܬܼܵܐ ܥܲܒܼܕܵܗ̇ : ܐܲܝܟܲܝܢܸܐ ܕܐܲܝܟܼ ܕܡ̣ܢ ܒܥܸܠܕܒܼܵܒܼܵܐ ܢܸܫܬܿܐܸܠ ܡܹܢܼܝ : ܘܐܲܝܟܼ ܥܝܵܕܹܗ ܒܥܵܠܘܿܒܼܘܼܬܹܗ ܢܸܬܼܚܲܫܲܚ ܠܘܼܩܒܲܠ ܩܛܹܐܓܼܪ̈ܵܢܵܘܗܝ : ܘܲܢܚܲܦܸܐ ܠܲܩܛܹܓܼܪ̈ܵܢܘܵܬܼܵܐ ܕܲܥܠܵܘܗܝ . ܘܗܵܕܹܐ ܗܵܟܲܢܵܐ ܥ̣ܒܲܕܼ ܗܵܘ̇ ܕܩܲܪܸܒܼ ܗ̄ܘ̣ܵܐ ܒܵܥܘܼܬܼܵܐ : ܕܢܸܬܼܝܸܗܸܒܼ ܕܝܼܢܵܐ ܠܲܐ̄ܚܪ̈ܵܢܹܐ . ܘܲܕܼܫܲܪܝܼܪ̈ܵܢ ܐܸܢܹܝܢ ܗܵܠܹܝܢ ܕܐܵܡܲ݁ܪ ܐ̄ܢܵܐ : ܘܠܵܘ ܕܒܸܕܼܝܵܐ ܐܸܢܹܝܢ : ܝܵܠܦܝܼܬܿܘܿܢ ܡ̣ܢ ܗܵܠܹܝܢ : ܗܵܝ̇ ܕܫܲܕܲܪ ܩܠܹܝܪ̈ܝܼܩܵܘܗܝ : ܐܲܝܠܹܝܢ ܕܲܒܼܩܘܼܤܛܲܢܛܲܝܼܢܵܦܘܿܠܝܼܣ ܕܕܝܼܠܝ ܤܵܥ̇ܪܝܼܢ ܗ̄ܘ̣ܵܘ : ܗܵܕܹܐ ܕܓܲܠܝܵܐ ܠܟܼܠܢܵܫ . ܐܸܓܲܪܬܵܐ ܕܩܘܼܪܸܠܘܼܿܣ ܠܘܵܬܼ ܩܠܹܝܪ̈ܝܼܩܵܘܗܝ ܕܲܒܼܩܘܼܤܛܲܢܛܝܼܢܵܦܘܿܠܝܼܣ . ܠܲܨܚܵܚܵܐ ܕܒܼܵܥܘܼܬܼܵܐ ܕܐܸܫܬܲܕܲܪ ܡܸܢܟܼܘܿܢ : ܐܲܝܟܼ ܐܲܝܢܵܐ ܕܙܵܕܹܩ ܕܢܸܬܼܝܼܗܸܒܼ ܠܡܲܠܟܵܐ : ܘܲܤܛܲܪ ܡ̣ܢ ܨܸܒܼܝܵܢܵܐ ܕܝܼܠܝܼ ܠܵܐ ܥܒܲܝܬܿܘܿܢ pb. 155 ܕܬܸܬܿܠܘܼܢܵܝܗܝ : ܢܸܤ̇ܒܸܿܬܼ ܘܲܩ̇ܪܹܝܬܼ . ܡܸܛܠ ܕܹܝܢ ܕܤܲܓܿܝܼ ܐܝܼܬܼ ܒܹܗ ܩܘܼܛܪܵܓܼܵܐ ܠܘܼܩܒܲܠ ܗܵܘ̇ ܕܬܲܡܵܢ : ܐܸܢ ܐܲܚܵܐ ܗ̄ܘ̣ : ܘܐܸܢ ܐܲܝܟܼ ܕܗ̤ܘ ܕܙܵܕܹܩ ܕܢܸܩܪܹܝܘܗܝ : ܒܲܡܠܸܐ ܙܲܒܼܢܵܐ ܠܵܐ ܬܸܬܿܠܘܼܢܵܝܗܝ . ܕܠܵܐ ܢܩܘܼܡ ܥܠܲܝܟܿܘܿܢ : ܘܢܹܐܡܲܪ ܩܛܹܐ ܓܼܪܵܢܘܼܬܼܝ ܩܕܼܵܡ ܡܲܠܟܵܐ ܐܲܝܟܼ ܗܲܪܵܛܝܼܩܵܐ . ܐܸܢ ܕܹܝܢ ܐ̄ܚܵܪܹܢܝܵܐܝܼܬܼ : ܥܲܡ ܗܵܝ̇ ܕܡܸܫܬܲܐܠܝܼܬܿܘܿܬܢ ܡ̣ܢ ܕܝܼܢܹܗ : ܬܹܐܡܪܘܼܢ ܐܵܦ ܠܲܙܢܵܐ ܕܲܒܼܥܸܠܕܒܼܵܒܼܘܼܬܹܗ : ܘܐܸܢܗ̤ܘ ܕܟܼܠ ܟ̱ܠܹܗ ܡܸܬܿܬܿܙܝܼܥܝܼܢ ܗܵܢܘܿܢ ܠܕܝܼܢܵܐ : ܬܸܬܿܠܘܼܢܵܝܗܝ ܠܪ݂̈ܫܵܢܹܐ ܐ̄ܚܪ̈ܵܢܹܐ . ܢܸܤܟܛܘܹܪܝܼܣ . ܡܸܛܠ ܗܵܠܹܝܢ ܗܘ̤ܵܐ ܠܝܼ ܗܵܢܵܐ ܒܥܸܠܕܒܼܵܒܼܵܐ . ܫܡܲܥ ܕܹܝܢ ܘܐܵܦ ܠܫܲܪܟܵܗ̇ ܕܐܸܓܲܪܬܵܐ : ܕܲܚܙܲܝܬܿܘܿܢ ܕܠܵܐ ܡܸܛܠ ܐܲܠܵܗܵܐ : ܘܠܵܐ ܡܸܛܠ ܕܸܚܠܲܬܼ ܐܲܠܵܗܵܐ : ܘܠܵܐ ܡܸܛܠ ܗܲܝܡܵܢܘܼܬܼܵܐ ܥܵܒܹ̇ܕܼ ܗ̄ܘ̣ܵܐ : ܐܸܠܵܐ ܕܲܠܩܘܼܒܼܠܵܐ : ܕܟܲܕܼ ܝܵܕܲܥ̇ ܠܵܗ̇ ܠܗܲܝܡܵܢܘܼܬܼܵܐ : ܢܸܥܒܲܪ ܗܠܹܝܗ̇ ܡܸܛܠ ܥܒܸܠܕܒܼܵܒܼܘܼܬܹܗ ܕܠܲܘܵܬܼ : ܘܲܠܟܼܠ ܡܸܕܸܡ ܫܵܓܹ̇ܫ ܗ̄ܘ̣ܵܐ ܘܵܡܕܲܠܚ : ܐܲܝܟܼ . . . ܗܵܠܹܝܢ ܕܝܼܠܹܗ ܢܸܬܿܛܲܠ̈ܩܵܢ ܘܢܸܬܼܦܲܠܗ̈ܕܼܵܢ . ܫܲܪܟܵܢܵܐ ܕܐܸܓܲܪܬܵܐ ܕܩܘܼܪܸܠܘܿܣ . ܩܪܵܐܘܼܢܵܝܗܝ ܗܵܟܹܝܠ ܠܲܨܚܵܚܵܐ ܘܦܘܼܢܵܝܹܗ . . . . ܚܲܫܚܬܼܵܐ . ܘܐܸܢ ܚܙܲܝܬܿܘܿܢ ܕܲܡܩܵܘܸܐ ܠܡܲܒܼܐܵܫܘܼ ܠܲܢ : ܫܲܪܝܼܪܵܐܝܼܬܼ ܟܠ ܙܢܵܐ ܡܙܝܼܥ ܠܩܘܼܒܼܠܲܢ : ܚܦܝܼܿܛܵܐܝܼܬܼ ܐܵܘܕܲܥܘ ܠܲܢ : ܕܐܸܓܼܒܸܐ ܐܸܢܘܿܢ ܐ̄ܢܵܫܵܐ ܐܲܦܸܤܩ̈ܘܿܦܹܥܗ ܕܵܚܠܵܝ̈ ܐܲܠܵܗܵܐ pb. 156 ܘܕܲܝܪܵܝܹܐ ܘܐܹܫܲܕܲܪ ܩܕܼܵܡ ܙܲܒܼܢܵܐ . ܠܵܐ ܓܹܝܪ ܐܸܬܸܠ ܫܵܢܬܼܵܐ ܠܥܲܝ̈ܢܲܝ : ܐܲܝܟܼ ܕܲܟܼܬܼܝܼܒܼ : ܘܠܵܐ ܢܵܘܡܵܐ ܠܲܓܼܒܼܝܼܢܲܝ̈ : ܘܠܵܐ ܢܚܵܚܵܐ ܠܨܪܼ̈ܥܲܝ : ܥܕܲܡܵܐ ܕܐܼܬܼܟܲܬܲܫ ܒܐܵܓܼܘܿܢܵܐ ܕܲܚܠܵܦ ܦܘܼܪܩܵܢܵܐ ܕܟܼܠ . ܢܸܤܟܛܘܹܪܝܼܣ . ܫܲܡܥܬܿܘܿܢ ܢܲܗܝܼܪܵܐܝܼܬܼ ܐܲܝܟܼ ܕܐܵܘܕܝܼ : ܐܵܦ ܒܸܠܥܵܕܼ ܐܸܤܟܹܡܵܐ ܡܸܕܸܡ : ܡܲܒܼܐܫܵܢܘܼܬܼܵܐ ܓܹܝܪ ܤܵܒܲܪ̇ ܕܐܝܼܬܼܵܘܗܝ ܥܘܼܩܵܒܼܵܐ ܕܠܩܘܼܒܼܠܹܗ . ܐܸܢ ܠܵܐ ܠܲܡ ܐܙܝܼܥ ܐܸܢܵܐ ܠܩܘܼܒܼܠܹܗ ܠܡܲܒܲܐܵܫܘܼ ܠܹܗ : ܐܵܦܠܵܐ ܗ̤ܘ ܡܙܝܼܥ ܠܘܼܩܒܠܝܼ : ܘܡܸܬܼܟܲܬܲܫ ܒܐܵܓܼܘܿܢܵܐ ܕܥܲܠ ܐܲܦܲܝ̈ ܦܘܼܩܵܢܵܐ ܕܟܼܠ ! ܐܸܠܵܐ : ܪܵܚܡܵܐ ܘܕܵܚܹ̇ܠ ܠܐܲܠܵܗܵܐ ܘܕܼܟܼܝܵܐ ܐܝܼܬܲܝ ܠܹܗ ܒܟܼܠܡܸܕܸܡ . ܐܸܢ ܕܹܝܢ ܠܵܐ ܐܲܗܡܸܐ ܥܲܠ ܥܸܕܼܠܵܝܲܚ̈ܟܼ : ܡܸܛܠ ܕܝܼܢܵܐ ܟܹܐܢܵܐ ܡܸܬܼܡܲܪܡܲܪ ܐܲܢ̄ܬܿ ܥܵܝܕܼܝܼܟܼ : ܘܪܲܫܝܼܥܵܐ ܘܗܲܪܵܛܝܼܩܵܐ ܩܵܪܹܐ ܐܲܢ̄ܬܿ ܠܝܼ . ܘܩܵܪܪܹܐ ܐܲܢ̄ܬܿ ܤܝܼ̈ܥܵܬܼܵܐ ܕܕܲܝܪ̈ܵܝܹܐ ܘܕܲܐܦܸܤܩ̈ܘܿܦܹܐ : ܘܲܡܫܲܕܲܪ ܐܲܢ̄ܬܿ ܥܠܲܝ ܠܘܵܬܼ ܡܲܠܟܵܐ ܘܲܡܩܲܛܪ̱ܓܼܝܼܢ ܠܝܼ . ܘܐܲܢ̄ܬܿ ܡܸܬܼܟܲܬܲܫ ܐܲܢ̄ܬܿ ܚܠܵܦ ܦܘܼܪܩܵܢܵܐ ܕܝܼܠܵܟܼ : ܘܠܵܘ ܚܠܵܦ ܐܵܓܼܘܿܢܵܐ ܕܟܼܠ : ܐܸܠܵܐ ܝܲܬܿܝܼܪܵܐܝܼܬܼ ܒܐܵܓܼܘܿܢܵܐ ܕܠܘܼܩܒܲܠ ܦܘܼܪܩܵܢܵܐ ܕܟܼܠ . ܘܲܠܟܼܠ ܕܠܚܬܿ ܘܒܲܠܒܸܿܠܬܿ ܘܐܲܛ̣ܥܝܼܬܿ : ܘܗܵܟܲܢܵܐ ܐܲܦܝܼܤܬܿ ܐܸܢܘܿܢ : ܕܢܸܗܘܘܿܢ ܠܵܟܼ ܐܘܼܪܓܵܢܘܿܢ ܕܒܼܝܼܫܵܬܼܵܐ . ܐܲܝܟܲܢܵܐ ܕܠܵܐ ܢܸܚܙܘܿܢ ܘܠܵܐ ܢܸܫܡܥܘܼܢ ܘܠܵܐ ܢܸܬܿܛܦܝܼܤܘܼܢ : ܐܵܦܸܢ ܪܸܒܿܘܿ ܙܲܒܼ̈ܢܝܼܢ ܢܹܐܡܲܪ ܐ̄ܢܵܫ : ܕܠܵܘ ܚܠܵܦ ܦܘܼܩܵܢܵܐ ܕܟܼܠ ܥܲܠ ܗܵܠܹܝܢ ܝܵܨ̇ܦ ܗ̣̄ܘܲܝܬܿ ܠܡܸܥܒܲܕܼ : ܐܸܠܵܐ ܕܡ̣ܢ ܩܘܼܛܪ̈ܵܓܲܝܟܼ ܬܸܥܪܘܼܩ . ܐܲܝܕܵܐ ܓܹܝܪ ܒܥܸܠܕܒܼܵܒܼܘܼܬܼܵܐ ܐܝܼܬܼ ܗ̄ܘ̣ܵܐ ܠܝܼ ܠܘܵܬܼܬܼܵܟܼ : ܕܬܸܤܒܲܪ pb. 157 ܕܲܠܡܲܒܼܐܫܵܢܘܼܬܼܵܟܼ ܤܵܥܲܪ̇ ܐ̄ܢܵܐ ܗܵܠܹܝܢ ؟ ܠܵܐ ܓܹܝܪ ܗܘ̤ܵܬܼ ܠܝܼ ܠܘܵܬܼܵܟܼ ܡܸܠܬܼܵܐ ܥܲܠ ܡܸܕܸܡ : ܠܵܐ ܥܲܠ ܨܒܼ̈ܘܵܬܼܵܐ : ܘܠܵܐ ܥܲܠ ܩܸܢܝܵܢܹ̈ܐ : ܘܠܵܐ ܥܲܠ ܕܝܼܢܵܐ : ܘܠܵܐ ܥܲܠ ܦܘܼܚܵܡܵܐ : ܘܠܵܐ ܒܥܸܠܬܼܵܐ ܐ̄ܚܪܹܬܼܵܐ . ܠܵܐ ܡ̣ܢ ܩܕܼܵܡ ܕܐܸܗܘܸܐ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܼܠܝܼܣ : ܘܠܵܐ ܡ̣ܢ ܒܵܬܲܪ ܕܲܗܘܹ̇ܝܬܼ . ܐܸܠܵܐ ܒܟܼܠ ܨܸܒܼ̈ܘܵܢ ܦܪܝܼܫܝܼܢ ܗ̣̄ܘܲܝܢ ܡ̣ܢ ܚܵܕܼܵܕܹ̈ܐ : ܐܲܝܟܼ ܕܪ̈ܲܚܝܼܩܵܐ ܐܵܠܹܟܼܤܲܢܡܕܪܝܼܵܐ ܡ̣ܢ ܩܵܘܤܛܲܢܛܲܝܼܢܵܦܘܿܠܝܼܣ : ܘܲܦܪ̈ܝܼܫܵܢ ܙܸܕ̈ܩܵܬܼܵܐ ܕܗܵܕܹܐ ܘܲܕܼܗܵܝ̇ . ܐܸܠܵܐ ܚܕܼܵܐ ܥܸܠܬܼܵܐ ܐܝܼܬܹܝܗ̇ ܗ̄ܘ̣ܵܬܼ : ܗܵܝ̇ ܕܐܵܦ ܗ̤ܘ ܢܲܗܝܼܪܵܐܝܼܬܼ ܩܥ̣ܵܐ ܗ̄ܘ̣ܵܐ : ܕܠܵܐ ܥܲܕܼܪܬܵܟܼ ܠܲܡܩܵܡ ܠܘܼܩܒܲܠ ܩܛܹܐܓܼܪ̈ܵܢܲܝܟܼ . ܐܸܢ ܕܫܲܪܝܼܪܝܼܢ ܗ̄ܘ̣ܵܘ : ܘܐܸܢ ܠܵܐ . ܡܵܕܹܝܢ ܕܗܵܟܲܢܲܐ ܐܸܬܼܪܗܸܒܼܬܿ : ܘܗܵܟܲܢܵܐ ܐܸܬܼܥܲܬܲܪܬܿ : ܐܸܬܼܝܲܕܼܥܲܬ̤ ܕܫܲܪܝܼܪܹ̈ܵܐ ܐܸܢܹܝܢ . ܗܵܕܹܐ ܓܹܝܪ ܒܲܠܚܘܿܕܼ ܡ̣ܢ ܗܵܓܕܹܐ ܐܝܼܬܼ ܠܡܸܕܲܥ : ܕܲܒܼܥܸܠܕܒܼܵܒܼܘܬܼܵܐ ܗ̣̄ܝ ܕܝܼܠܹܗ ܬܸܕܲܥ ܕܲܠܗܵܠܹܝܢ ܟܠܗܹܝܢ ܡܛܲܝܲܒܼ : ܐܸܠܵܐ ܐܵܦ ܡ̣ܢ ܐܸܓܲܪܬܹܗ ܕܲܠܘܵܬܼܝ . ܐܸܓܲܪܬܵܐ ܕܩܘܼܪܸܠܘܿܣ ܕܲܠܘܵܬܼ ܢܸܤܛܘܿܪܝܼܣ . ܠܢܲܟܼܦܵܐ ܘܪܵܚܡܵܐ ܕܐܲܠܵܗܵܐ ܒܲܪ ܬܸܫܡܸܫܬܲܢ ܢܸܤܛܘܿܪܝܼܣ : ܩܘܼܪܸܠܘܿܣ ܒܡܵܪܵܢ ܫܠܵܡ . ܐ̄ܢܵܫܵܐ ܚܲܒܿܝܼ̈ܒܹܐ ܘܫܵܘ̈ܚܲ ܠܡܸܬܼܗܲܝܡܵܢܘܼ : ܐܸܬܼܵܘ ܠܐܵܠܹܟܼܤܲܢܕܪܝܼܵܐ : ܘܐܵܘܕܥܘܼܢܝ ܕܛܵܒܼ ܚܲܡܝܼܬܼܵܐ ܥܠܲܝܼܢ ܩܲܕܝܼܫܘܼܬܼܟܼܘܿܢ : ܘܟܼܠ ܡܵܐ ܕܫܲܦܝܼܪ ܡܙܝܼܥܵܐ ܐܲܝܟܼ ܕܲܬܼܥܝܼܩ ܠܲܢ . pb. 158 ܟܲܕܼ ܨܒܹ̇ܝܬܼ ܕܹܝܢ ܠܡܹܐܠܲܦ ܥܵܩܬܼܵܐ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ : ܐܸܡ݂ܲܪܘ : ܕܐܸܓܲܪܬܵܐ ܐܸܬܲܬ̤ ܨܸܝܕܼ ܩܲܕܝܼ̈ܫܹܐ ܕܲܝܪ̈ܝܹܐ : ܘܡܲܟܼܪܟܼܝܼܢ ܠܵܗ̇ ܐ̄ܢܵܫ̈ܝܼܢ ܡ̣ܢ ܐܵܠܹܟܼܤܲܢܕܪܝܼܵܐ . ܘܥܸܠܬܼܵܐ ܕܤܸܢܸܐܬܼܵܐ ܘܲܕܼܥܵܩܵܬܼܵܐ ܗܵܕܹܐ ܗܘ̤ܵܬܼ . ܐܸܬܿܓܲܡ̇ܪܹܬܼ ܗܵܟܹܝܠ : ܐܸܢ ܠܵܐ ܗ̄ܘ̣ ܝܲܬܿܝܼܪܵܐܝܼܬܼ ܐܸܬܼܚܲܫܒܲܬ̤ ܕܚܸܠܲܬܼ ܐܲܠܵܗܵܐ ܕܼܲܟܼܘܿܢ . ܠܵܐ ܗ̄ܘ̣ܵܐ ܓܹܝܪ ܩܲܕܼܡܵܝܑܝܼܬܼ ܐܸܓܲܪܬܵܐ ܐܸܬܼܟܲܬܼܒܲܬ̤ ܡܸܢܲܢ : ܡ̣ܢ ܩܕܼܵܡ ܫܓܼܘܼܫܝܵܐ ܕܲܗܘ̤ܵܐ ܥܲܠ ܗܲܝܡܵܢܘܼܬܼܵܐ . ܐܸܠܵܐ ܐܸܢ ܐܲܡܝܼܪܵܢ : ܘܐܸܢ ܠܵܐ ܐܲܡܝܼܪ̈ܵܢ ܡ̣ܬ ܕܸܚܸܠܲܬܼ ܐܲܠܵܗܵܐ ܕܲܒܼܟܼܘܿܢ : ܠܵܐ ܡܦܵܤܝܼܢ ܚ̄ܢܲܢ . ܒܪܲܡ ܟܲܪ̈ܬܲܝܤܹܐ ܐܝܼܬܼ ܕܡܲܠܦܵܢܘܼܬܼܵܐ : ܕܡܲܟܼܟܼܝܼܢ ܐ̄ܢܵܫ̈ܝܼܢ . ܘܲܚܢܲܢ ܠܵܐܹ̇ܝܢܲܢ : ܟܲܕܼ ܒܵܥܹ̇ܝܢܲܢ ܕܲܢܬܲܪܸܨ ܠܐܲܝܠܹܝܢ ܕܲܡܥܩ̈ܡܵܢ . ܢܸܤܛܘܿܪܝܼܣ . ܗܵܕܹܐ ܐܝܼܬܹܝܗ̇ ܐܸܓܲܪܬܵܐ ܩܲܕܼܡܵܝܬܼܵܐ ܕܪܵܚܡܘܼܬܼܵܐ ܕܐܸܬܼܟܲܬܼܒܲܬ̤ ܠܘܵܬܼܝ : ܘܡ̣ܢ ܗܵܕܹܐ ܝܑܼܠܲܦܘ ܠܡܸܕܸܡ ܕܲܡܩܲܕܲܡ ܤܝܼܡ ܗ̄ܘ̣ܵܐ ܠܹܗ ܠܘܼܩܒܲܠܝ . ܐܸܡܲܪ ܠܥܸܠܬܼܵܐ ܕܡܸܛܠܵܬܼܵܗ̇ ܐܸܡܲܪܬܿ : ܕܕܲܐܝܟܼ ܗܵܢܵܐ ܫܓܼܘܼܫܝܵܐ ܗܘ̤ܵܐ ܥܲܠ ܡܲܠܦܵܢ̈ܘܵܬܼܵܐ : ܐܲܝܟܼ ܕܲܠܟܼܵܠܵܗ̇ ܐܵܠܹܟܼܤܲܢܕܪܝܼܵܐ ܢܙܝܼ̈ܥܵܢ ܟܲܕܼ ܡܸܬܼܩܲܪ̈ܝܵܢ : ܬܘܼܒܼ ܕܹܝܢ ܠܟܼܠܗܘܿܢ ܕܲܝܪ̈ܵܝܹܐ ܕܲܒܼܡܸܨܪܹܝܢ . ܡܲܪܦܸܐ ܐ̄ܢܵܐ ܕܹܝܢ ܐܵܦ ܠܪܗܘܿܡܹܗ ܘܠܲܡܕܼܝܼ̈ܢܬܼܵܐ ܕܲܬܼܚܹܝܬܼ ܐܝܼܕܵܗ̇ : ܘܲܠܟܼܠܵܗ̇ ܡܲܕܢܚܵܐ ܐܲܟܼܚ̄ܕܼܵܐ ܐܲܙܝܼܥ . ܐܲܝܟܼ ܕܬܸܬܼܐ̱ܠܸܨ ܠܡܸܥܒܲܕ ܐܸܓܲܪܬܵܐ ܠܘܵܬܼ ܕܲܝܪ̈ܵܝܹܐ : ܘܡ̣ܢ ܬܲܡܵܢ ܬܸܬܼܝܲܒܲܠ ܐܸܓܲܪܬܵܟܼ ܐܵܦ ܠܘܵܬܼܝ ܐܲܝܟܼ ܕܒܼܵܗ̇ ܐܸܬܿܬܿܥܝܼܩ . ܝܑܼܕܲܥܬܿ ܕܹܝܢ ܡܸܬܿܬܿܥܝܼܩ ܐ̄ܢܵܐ : ܡܸܛܠ ܐܲܝܕܵܐ ܠܵܐ ܩܲܕܼܡܬܿ ܟܬܲܒܼܬܿ ܠܝܼ ܐܸܓܲܪܬܵܐ ܕܪܵܚܡܘܼܬܼܵܐ : pb. 159 ܕܡܲܠܦܵܐ ܗ̄ܘ̣ܵܬܼ ܠܝܼ ܥܲܠ ܫܓܼܘܼܫܝܵܐ ܘܥܲܠ ܥܸܠܬܼܵܐ ܕܲܫܓܼܘܼܫܝܵܐ ܘܥܲܠ ܫܪܵܝܹܗ : ܐܲܝܟܼ ܪܵܚܡܵܐ ܠܘܵܬܼ ܪܵܚܡܵܐ : ܐܵܘ ܐܲܝܟܼ ܕܲܠܘܵܬܼ ܐܲܦܸܤܦܘܿܦܵܐ : ܐܵܘ ܐܲܝܟܼ ܕܲܠܘܵܬܼ ܐܲܚܵܐ : ܐܵܘ ܐܲܝܟܼ ܕܡܸܛܠ ܟܸܫܠܵܐ ܕܥܹܕܬܵܐ : ܐܵܘ ܐܲܝܟܼ ܕܲܢܦܵܣ ܗ̣̄ܘܲܝܬܿ ܕܕܝܼܠܝܼ ܐܝܼܬܝܗܹܝܢ ܡܠܦܵܢ̈ܘܵܬܼܵܐ : ܐܵܘ ܐܲܝܟܼ ܕܠܵܐ ܝܵܕܲܥ̇ ܗ̄ܘܲܝܬܿ ܘܒܼܵܥܹ̇ܐ ܗ̣̄ܘܲܝܬܿ ܠܡܹܐܠܲܦ : ܘܡ̣ܢ ܓܘܼܕܵܦܵܐ ܘܪܘܼܫܥܵܐ ܠܢܲܦܫܵܟܼ ܡܦܲܠܸܛ ܗ̣̄ܘܲܝܬܿ . ܐܘ ܠܝܼ ܡܵܠܹ̇ܟܼ ܗ̣̄ܘܲܝܬܿ : ܘܐܲܝܠܹܝܢ ܕܙܵܕܼ̈ܩܵܢ ܠܡܸܥܒܲܕܼ . ܐܸܠܵܐ ܐܸܓܼܪ̈ܵܬܼܵܟܼ ܕܲܠܩܘܼܒܼܠܲܢ ܥܲܠ̣ ܠܐܲܠܹܟܼܤܲܢܕܪܝܼܵܐ : ܘܕܲܠܚ̣ ܠܕܲܝܪ̈ܵܝܹܐ : ܡܲܠܟܼܠܗܹܝܢ ܕܲܝܪ̈ܵܬܼܵܐ ܡܠܲܝܬܿ ܐܸܢܹܝܢ ܫܓܼܘܼܫܝܵܐ ܕܲܥܠܲܝ : ܕܐܵܦ ܠܵܐ ܪ̈ܲܓܹܘܼܫܬܼܵܢܹܐ ܠܲܪܓܸܫܬܼܵܐ ܢܹܐܬܼܘܿܢ . ܨܵܒܹ̇ܐ ܗ̣̄ܘܲܝܬܿ ܕܹܝܢ : ܕܐܸܢܵܐ ܠܵܐ ܐܲܙܝܼܥ : ܡܸܛܠ ܡܵܢܵܐ ܗ̤ܘܲܝ̈ ܗܵܠܹܝܢ ؟ ܐܸܠܵܐ ܠܤܘܼܥܪܵܢܵܐ ܕܲܒܼܥܸܠܕܒܼܵܒܼܘܼܬܼܵܐ ܒܟܼܠܵܗ̇ ܚܦܝܼܛܘܼܬܼܵܐ ܤܵܥܲ݁ܪ ܗ̣̄ܘܲܝܬܼ ܐܵܦ ܡܥܲܬ̤ܕܼ ܗ̣̄ܘܲܝܬܿ : ܕܐܸܓܲܪܬܵܐ ܕܲܒܼܥܸܠܕܒܼܵܒܹ̈ܐ ܟܬܲܒܼܬܿ ܠܝܼ : ܕܡܲܤܗܕܵܐ ܗ̄ܘ̣ܵܬܼ ܠܝܼ ܕܲܒܼܥܸܠܒܕܒܼܵܒܼܵܐ ܐܝܼܬܲܝܟ ܠܝܼ : ܘܠܵܘ ܒܲܠܚܘܿܕܼ ܠܝܼ : ܐܵܦ ܠܟܼܠܡ̇ܢ ܕܒܲܫܓܼܘܼܫܝܵܐ ܚܵܕܼܵܐ ܟܲܕܼ ܦܵܠܹ̇ܓܼ ܗ̣̄ܘܲܝܬܿ ܠܹܗ ܡܹܢܝܼ ܘܡܲܪܚܸܩ ܠܹܗ . ܘܐܵܦ ܠܲܐ̄ܚܪ̈ܵܢܹܐ ܡ̣ܢ ܕܗܵܠܹܝܢ ܡܲܦܪܸܩ ܗ̣̄ܘܲܝܬܿ ܡܹܢܝܼ : ܐܵܘ ܡܸܛܠ ܠܵܐ ܪܲܓܿܘܪܫܬܼܵܢܘܼܬܼܗܘܿܢ : ܐܵܘ ܡܸܛܠ ܠܵܐ ܝܲܕܥܬܼܵܢܘܼܬܼܗܘܼܢ : ܐܵܘ ܡܸܛܠ ܦܫܝܼܛܘܼܬܼܗܘܿܢ ܕܕܲܠܵܐ ܦܘܼܪܫܵܢ ܡܙܲܥܙܲܥ ܗ̣̄ܘܲܝܬܿ ܠܗܘܿܢ . pb. 160 ܐܲܝܟܼ ܕܲܒܼܝܲܕܼ ܢܲܦܫܵܬܼ̈ܗܘܿܢ ܕܗܵܢܘܿܢ : ܬܸܬܼܚܲܦܲܛ ܠܲܡܬܲܪܨܘܼ ܠܗܹܝܢ : ܕܐܲܢ̄ܬܿ ܨܵܒܹ̇ܐ ܗ̣̄ܘܲܝܬܿ ܒܗܹܝܢ . ܕܐܵܘ ܐܹܦܘܼܫ ܡ̣ܢ ܕܐܫܡܲܥ ܠܲܩܛܹܐ ܓܼܪ̈ܲܬܲܝܟ ܘܠܲܐܝܼܠܹܝܢ ܕܵܥܬܝܼܕܝܼܢ ܠܲܡܩܲܛܪܓܼܘܼܬܼܵܟܼ : ܕܡ̣ܢ ܟܲܕܘܼ ܡܙܲܝܢܝܼܢ ܗ̄ܘ̣ܵܘ ܥܠܲܝܟܼ . ܕܟܲܕܼ ܗܵܕܹܐ ܗܵܘ̇ܝܵܐܬ ܗ̄ܘ̣ܵܬܼ : ܡܸܟܸܿܝܠ ܦܫܝܼܩ ܗ̄ܘ̣ܵܐ ܠܵܟܼ ܠܡܸܤܥܲܪ ܟܠܡܵܐ ܕܒܼܵܥܹ̇ܐ ܗ̣̄ܘܲܝܬܿ ܡܸܛܠ ܩܸܢ̈ܝܵܢܹܐ . ܐܵܘ ܐܸܢ ܠܵܐ : ܕܟܲܕܼ ܛܵܠܹ̇ܐ ܐܲܢ̄ܬܿ ܠܝܼ : ܬܸܥܒܸܿܕܼ ܡܲܤܒܼܪܵܢܘܼܬܼܵܐ ܕܡܸܛܠ ܕܚܲܠܲܬܼ ܐܲܠܵܗܵܐ ܐܝܼܬܲܝ ܠܵܟܼ ܒܥܸܠܕܒܼܵܒܼܵܐ : ܘܡܸܛܠ ܗܵܕܹܐ ܥܸܠܵܬܼܵܐ : ܡܸܫܬܿܐܸܠ ܐ̄ܢܵܐ ܡ̣ܢ ܕܲܝܵܢܘܼܬܼܵܐ ܕܝܼܠܝ . ܘܗܵܕܹܐ ܠܵܐ ܡܸܬܿܛܲܫܝܐ : ܐܸܠܵܐ ܡܸܬܼܓܲܠܝܵܬ ܠܟܼܠܢܵܫ : ܘܡܸܬܼܝܲܒܿܠܵܐ ܠܟܼܠ ܕܘܼܟܼ : ܡ̣ܢ ܒܥܸܠܕܒܼܵܒܼܘܼܬܼܵܐ ܗܵܝ̇ ܕܥܲܬܼܕܬܿ : ܟܲܕܼ ܨܵܒܹ̇ܐ ܐܲܢ̄ܬܿ ܕܲܠܟܼܠ ܬܸܩܢܸܐ ܤܵܗ̈ܕܹܐ . ܐܵܦܸܢ ܓܹܝܪ ܐܸܢܵܐ ܡܕܸܡ ܠܵܐ ܐܸܵܡܲ݁ܪ ܐ̄ܢܵܐ : ܘܐܵܦܠܵܐ ܥܵܕܹܠ ܐ̄ܢܵܐ ܡ̣ܢ ܗܵܠܹܝܢ ܕܐܲܢ̄ܬܿ ܥܲܬܼܕܬ : ܫܲܠܝܼܛ ܠܟܼܠܢܵܫ ܠܡܹܐܠܲܦ . ܐܵܦ ܓܹܝܪ ܡܸܬܿܬܿܪܝܼܡ ܠܘܼܩܒܲܠܝ ܐܲܝܟܼ ܕܠܘܼܩܒܲܠ ܪܲܫܝܼܥܵܐ : ܘܥܵܒܹ̇ܕܼ ܟܠ ܫܓܼܘܼܫ̈ܚܼܢ ܘܟܼܠ ܟܸܫ̈ܠܝܼܢ . ܘܲܠܗܵܠܹܝܢ ܟܠܗܹܝܢ ܠܵܐ ܡܸܕܸܡ ܚܵܫܹ̇ܒܼ : ܘܕܲܦܫܝܼ̈ܩܵܢ ܠܲܫܪܵܝܗܹܝܢ ܡܛܲܝܲܒܼ ܟܲܕܼ ܐܵܡܲ݁ܪ : ܕܢܸܥܒܸܿܕܼ ܛܝܒܿܘܼܬܼܵܐ ܠܡܹܐܡܵܪ ܒܲܪܬܼ ܩܵܠܵܐ ܗܵܝ̇ ܕܥܹܕܬܵܐ ܟܫܝܼܠܵܐ ܗ̄ܘ̣ܵܬܼ ܒܵܗ̇ . ܗܵܢܵܘ ܕܹܝܢ : ܠܲܕܛܘܼܒܼܵܢܝܼܬܼܵܐ ܡܲܪܝܲܡ ܢܹܐܡܪܝܼܗ̇ ܝܵܠܕܲܬܼ ܐܵܠܵܗܵܐ . ܠܵܐ ܓܹܝܪ ܐܸܡܲ݁ܪ : ܕܚܵܝܵܒܼ ܐܲܢ̄ܬܿ : ܐܸܠܵܐ ܕܛܲܝܒܿܘܼܬܼܵܐ ܬܸܥܒܸܿܕܼ . ܠܵܘ ܡܸܛܠܵܬܼܵܗ̇ ܕܲܨܒܼܘܼܬܼܵܐܐ : ܐܸܠܵܐ ܡܸܛܠ ܐܲܝܠܹܝܢ ܕܡܸܛܠ ܡܚܝܼܠܘܼܬܼܗܘܿܢ ܠܵܐ ܡܫܟܿܚܝܼܢ ܠܲܡܒܲܚܵܢܘܼ ܐܲܝܠܹܝܢ ܕܡܸܢܵܟܼ ܡܸܬܼܐܲܡܪܵܢ ܘܡܸܬܼܟܲܫܠܝܼܢ . . . . . . . . . . . . . . . pb. 161 . . . . . . . . . . . . . . . . . . . ܟܲܕܼ ܐܵܡܲ݁ܪ . ܤܘܼܦܪܘܿܢܝܘܿܣ : ܐܠܵܐ ܠܲܡ ܡܸܫܬܲܚܩܝܼܢ ܗ̣̄ܘܲܝܢ : ܟܲܕܼ ܗ̄ܘ̣ܵܘ ܠܤܲܓܿܝܼ̈ܐܬܼܵܐ : ܘܗܵܟܲܢܵܐ ܐܸܬܼܐܸܠܵܨܢ ܠܡܸܬܼܟܲܢܵܫܘܼ ܘܠܲܡܤܵܡ ܛܘܼܦܘܿܣ ܢܸܤܛܘܿܪܝܼܣ . ܥܕܲܡܵܐ ܠܐܸܡܲܬܼܝ ؟ ܐܸܡܲܪ . ܥܕܲܡܵܐ ܕܥܒܲܕܬܘܿܢ ܗܵܠܹܝܢ ܕܲܒܼܗܹܝܢ ܫܚܝܼܩܝܵܢ ܗ̣̄ܘܲܝܬܿܘܿܬ ܘܲܥܡܝܼܠܝܼܢ ܗ̣̄ܘܲܝܬܿܘܿܢ : ܘܕܼܵܚ̇ܠܝܼܢ ܗ̣̄ܘܲܝܬܿܘܿܢ : ܕܠܵܐ ܬܸܗܘܸܐ ܟ̱ܠܵܗ̇ ܤܘܼܢܗܵܕܘܿܣ : ܘܢܸܬܼܚܵܘܸܐ ܕܝܢܘܿܟܼܘܿܢ ؟ ܥܕܲܡܵܐ ܠܗܵܝܕܝܼܟܼ : ܡܲܟܼܪܸܗܝܼ ܗ̣̄ܘܲܝܬܿܘܿܢ : ܘܡܵܝ̇ܬܿܝܼܢ ܗ̣̄ܘܲܝܬܿܘܿܢ : ܘܬܲܪܤܝܼܵܬܼܵܐ ܠܵܐ ܡܸܫܟܿܚܝܼܢ ܗ̣̄ܘܲܝܬܿܘܿܢ ܠܡܸܤܲܒܼ . ܡ̣ܢ ܒܵܬܲܪ ܕܹܝܢ ܗܵܠܹܝܢ : ܐܲܝܟܲܢܵܐ ܩܵܘܝܼܬܿܘܿܢ ܙܲܒܼܢܵܐ ܤܲܓܿܝܼܐܵܐ : ܘܡܸܕܸܡ ܡ̣ܢ ܗܵܠܹܝܢ ܠܵܐ ܤܝܒܲܪܬܿܘܿܢ ؟ ܒܪܲܡ ܕܡܸܛܠ ܕܡ̣ܢ ܡܲܪܢܝܼܬܼܵܐ ܕܗܵܠܹܝܢ ܐܲܓܼܗܝܼܬܿܘܿܢ : ܡܸܛܠ ܗܵܢܵܐ ܥܲܠ ܩܲܢܕܝܼܕܝܵܢܘܿܣ : ܗܵܘ̇ ܕܲܡܥܵܘܸܟܼ ܗ̄ܘ̣ܵܐ ܕܠܵܐ ܬܸܗܘܸܐ ܤܘܼܢܗܵܕܘܿܣ ܒܲܡܢܵܬܼܵܐ : ܐܲܗܡܝܼܬܿܘܿܢ ܘܒܲܤܲܬܿܘܿܢ . ܐܝܼܬܼ ܗ̄ܘ̣ܵܐ ܠܟܼܘܿܢ ܓܿܝܪ ܥܘܼܫܢܵܐ : ܕܗܵܠܹܝܢ ܬܸܥܒܿܕܘܼܢ . ܡ̣ܢ ܐܲܝܠܹܝܢ ܕܠܵܐ ܐܲܦܝܼܤܘ ܒܐܲܝܠܹܝܢ ܕܲܡܥܵܕܝܼܬܿܘܿܢ ܠܲܡܦܤܘܼ ܒܗܹܝܢ ܐܵܦ ܠܠܵܐ ܡܗܲܝ̈ܟܢܹܐ : ܘܲܠܤܵܗܕܘܼܬܼܵܐ ܘܲܠܡܸܵܗ̈ܡܵܬܼܵܐ ܕܲܩܕܼܵܡ ܐܲܠܵܗܵܐ ܘܲܩܕܼܵܡ ܡܵܠܟܼܵܐ ܕܝܼܡܲܝܬܿܘܿܢ ܕܠܵܐ ܬܸܥ̱ܒܼܕܼܘܼܢ ܡܸܕܸܡ : ܐܸܠܵܐ ܕܲܬܼܩܘܘܿܢ ܠܤܘܿܢܗܵܕܘܿܣ ܡܲܕܢܚܵܬܼܵܐ : pb. 162 ܕܥܲܠ ܬܲܪܥܵܐ ܩܵܝ̇ܡܵܐ ܗ̄ܘ̣ܵܬܼ : ܒܡܸܕܸܡ ܠܵܐ ܚܫܲܒܼܬܿܘܿܢ . ܐܝܼܬܲܝܗܘܿܢ ܗ̄ܘ̣ܵܘ ܓܹܝܪ ܐܲܝܠܹܝܢ ܕܲܡܦܝܼܤܝܼܢ ܗ̄ܘ̣ܵܘ ܠܡܲܠܟܵܐ : ܘܲܠܡܸܠܬܼܵܐ ܕܐܲܠܵܗܵܐ ܠܵܐ ܥܒܲܕܼܬܿܘܿܢ . ܘܡ̣ܢ ܩܕܼܵܡ ܗܵܟܹܝܠ ܦܘܼܩܕܵܢܹܗ ܕܩܲܢܕܝܼܕܵܝܵܢܘܿܣ : ܠܤܵܗܕܘܼܬܼܵܐ ܕܤܲܗܕܘܼܟܼܘܿܢ ܐܲܦܸܤܩ̈ܘܿܦܹܐ ܗܵܢܘܿܢ ܕܠܵܐ ܐܸܬܼܟܲܢܲܫܘ ܠܤܵܘܼܢܗܵܕܘܿܣ ܡܢܵܬܼܵܝܬܼܵܐ ܕܝܼܠܟܼܘܿܢ ܫܡܲܥܬܿܘܿܢ : ܗܵܢܘܿܢ ܕܐܝܼܬܼܵܗܘܿܢ ܗ̄ܘ̣ܵܘ ܫܬܝܼܢ ܘܲܢܼܡܵܢܝܵܐ ܒܡܸܢܝܵܢܵܐ . ܠܵܐ ܗ̄ܘ̣ܵܐ ܡ̣ܢ ܗܵܠܹܝܢ ܫܝܼ̈ܛܹܐ : ܘܠܵܐ ܗ̄ܘ̣ܵܐ ܡ̣ܢ ܠܵܐ ܝܑܼܕܝܼ̈ܥܹܐ : ܐܸܠܵܐ ܡܝܼܛܪ̈ܵܦܘܼܠܹܝܛܹܐ . ܐܸܙܲܠ ܗ̄ܘ̣ܵܐ ܕܹܝܢ ܥܲܡܗܘܿܢ ܐܵܦ ܩܢܝܼܕܵܢܘܿܣ : ܘܲܡܦܩܲܕܸܡ ܘܲܡܤܲܗܸܕܼ ܗ̄ܘ̣ܵܐ ܠܗܘܿܢ : ܥܲܠ ܐܲܝܠܹܝܢ ܕܚܲܕܼܬܼܵܐܝܼܬܼ ܡܸܤܬܲܥܪܵܢ ܗ̣̄ܘܲܝ : ܤܵܗܕܘܼܬܼܵܐ ܕܐܲܦܸܤܩ̈ܘܼܦܹܐ ܐܝܠܹܝܢ ܕܠܵܐ ܐܸܫܬܵܘܬܵܦܘ ܠܩܘܼܪܸܠܘܼܣ . ܝܑܼܕܝܼܥܵܐ ܗ̣̄ܝ ܡ̇ܢ ܗܲܝܡܵܢܘܼܬܼܵܐ ܕܕܚ̱ܠܬܼܵܐ ܕܲܫܪܵܪܵܐ : ܠܘܼܩܕܲܡ ܡ̣ܢ ܟܵܪܘܿܙܘܼܬܼܵܐ ܕܲܟܼܬܼܵܒܹ̈ܐ ܩܲܕܝܼ̈ܫܹܐ ܘܲܤܓܼܝܼ̈ܕܹܐ : ܘܡ̣ܢ ܟܢܘܼܫܝܵܐ ܕܲܒܼܢܝܼܩܝܼܵܐ ܕܐܲܒܼܵܗܲܝ̈ܢ ܩܲܕܝܼ̈ܫܹܐ : ܗܵܢ̇ܘܿܢ ܕܐܲܝܟܼ ܡܸܢܝܵܢܗܘܿܢ ܟܘܼ̈ܬܼܡܵܬܼܵܐ ܕܚܲܫܹ̈ܐ ܒܗܲܕܵܡܲܝ̈ܗܘܿܢ ܐܝܼܬܼ ܗ̄ܘ̣ܵܐ : ܒܗܵܝ̇ ܕܹܝܢ ܕܡܸܛܠ ܒܥܵܬܼܵܐ ܘܚܸܪܝܵܢܵܐ ܕܡܕܸܡ ܡܸܕܡ : ܡܗܲܝܡܢܵܐ ܘܕܵܚܹ̇ܠ ܠܲܡܫܝܼܚܵܐ ܡܲܠܟܵܐ : ܟܵܗܢܘܼܬܼܵܐ ܕܐܵܪ̈ܬܵܕܘܿܤܹܐ ܡ̣ܢ ܟܠ ܕܘܼܟ ܒܝܲܕܼ ܟܬܼܝܼ̈ܒܼܵܬܹܗ ܠܐܲܦܸܤܘܿܣ ܩ̣ܪܵܐ : ܟܲܕܼ ܒܲܥܝܵܕܹܗ ܐܵܦ ܒܗܵܕܹܐ ܒܲܛܢܵܢܐ ܕܥܲܠ ܐܲܦܲܝ̈ ܫܪܵܪܵܐ ܡܸܬܼܚܲܦܲܛ : ܘܟܼܠܲܢ ܒܛܲܝܒܿܘܼܬܹܗ ܕܐܲܠܵܗܵܐ ܐܸܬܼܟܲܢܲܫܢܲ : ܚܲܤܝܼܪܬ ܕܹܝܢ ܠܲܟܼܢܘܼܫܝܲܢ ܩܲܕܝܼܫܵܐ ܪܵܚܹܡ ܠܐܲܠܵܗܵܐ ܝܘܿܚܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܵܝܵܐ . pb. 163 ܗܵܘ̇ ܕܐܵܦ ܕܝܼܠܹܗ ܥܲܠ ܬܲܪܥܵܐ ܗ̣̄ܝ ܡܹܐܬܼܝܼܬܹܗ : ܐܲܟܼܡܵܐ ܕܲܟܼܬܼܝܼ̈ܒܵܬܹܗ ܐܲܝܠܹܝܢ ܕܗܵܫܵܐ ܐܸܬܼܟܹܬܸܒܼ ܠܘܵܬܲܢ : ܘܲܕܼܡܲܓܸܤܛܪܝܼܢܘܿܣ ܘܲܕܗܘܼܦܲܪ̈ܟܝܼܩܘܿ ܐܵܝܠܹܝܢ ܕܡܸܢܲܢ ܐܸܫܬܲܕܲܪܘ ܠܘܵܬܹܗ : ܐܵܘܕܵܥ ܠܲܢ : ܘܲܐ̄ܚܪ̈ܵܢܹܐ ܡ̣ܢ ܡܲܥ̱ܪܒܼܵܐ ܪ̈ܵܚܡܲܝ ܐܵܠܵܗܵܐ ܐܲܦܸܤܩ̈ܘܿܦܹܐ . ܐܵܘܕܥܲܬ̤ ܠܲܢ ܕܹܝܢ ܢܲܟܼܦܘܼܬܟܼܘܿܢ ܐܲܝܟܼ ܗܵܘ̇ ܕܡܲܐܝܬܼܵܐ ܠܟܼܘܿܢ ܒܐܲܡܝܼܢܘܼܬܼܟܘܿܢ ܕܗܵܪܟܵܐ : ܘܲܪܗܝܼܒܼܝܼܢ ܐܢ̄ܬܿܘܿܢ : ܕܗܵܘ̇ ܡܸܕܸܡ ܕܐܸܨܛܒܼܝܼ ܒܹܗ ܡܲܠܟܵܐ ܢܸܤܲܒܼ ܒܘܼܚܵܢܵܐ : ܐܵܦ ܡ̣ܢ ܩܕܼܵܡ ܡܹܐܬܼܝܼܬܼܗܘܿܢ ܕܐܲܦܸܤܩ̈ܘܿܦܹܗ ܪ̈ܵܚܡܲܝ ܐܲܠܵܗܵܐ ܐܲܝܠܹܝܢ ܕܐܸܡܲܪܢܲܢ . ܡܸܛܠ ܗܵܕܹܐ : ܟܬܼܒܼܵܐ ܗܵܢܵܐ ܠܘܵܬܼ ܢܵܟܼܦܘܼܬܼܟܼܘܿܢ ܫܲܕܲܪܢܢ : ܕܲܬܼܩܵܘܘܿܢ ܠܡܹܐܬܼܝܼܵܐ ܕܝܼܠܗܘܿܢ ܕܲܡܝܲܬܿܪܹ̈ܐ ܐܵܦܸܤܩ̈ܘܿܦܹܐ ܒܢܲܝ̈ ܬܸܫܡܸܫܬܢ . ܘܲܕܼܠܵܐ ܬܩܲܒܿܠܘܼܢ ܐܲܝܟܼ ܕܐܵܬܵܝܵܐ ܠܐ̄ܢܵܫܵܐ ܕܲܥܒܼܝܼܕܼܵܐ ܩܵܬܼܵܪܵܤܝܼܣ ܕܝܼܠܗܘܿܢ : ܘܠܵܐ ܠܐܲܝܠܹܝܢ ܕܐܝܼܬܲܝܗܘܿܢ ܐܵܘ ܗܵܘܹ̇ܝܢ ܒܟܸܠܝܵܢܵܐ ܡ̣ܢ ܐܲܦܸܤܩܘܼܦܲܝ̈ܢܗܘܿܢ . ܝܑܼܕܝܼܥ ܗ̄ܘ̣ ܓܹܝܪ ܡܵܢܵܐ ܦܵܩ̇ܕܝܼܢ ܩܵܢܘܿܢܹ̈ܐ ܩܲܕܝܼܫܹܐ ܡܸܛܠ ܗܵܠܹܝܢ : ܘܠܲܐܝܠܹܝܢ ܕܥܲܠ ܥܗܵܠܹܝܢ ܥܵܒܼܪܝܼܢ : ܠܵܘ ܬܚܹܝܬܼ ܡܤܵܡ ܒܪܹܫܵܐ ܙܥܘܿܪܵܐ ܤܵܝ̇ܡܝܼܢ : ܐܲܝܢܵܐ ܕܠܵܐ ܡܲܨܝܵܐ ܕܢܸܬܼܥܒܲܪ ܡ̣ܢ ܤܘܼܢܗܵܕܘܿܣ ܩܲܕܝܼܫܵܬܐ ܒܚܲܕܼ ܡ̣ܢ ܦܘܼܪ̈ܤܝܼܢ . ܬܸܕܵܥ ܕܹܝܢ ܢܲܟܼܦܘܼܬܼܟܘܿܢ ܐܵܦ ܗܵܝ̇ : ܕܟܼܠܡܸܕܸܡ ܕܲܒܼܡܲܪܚܘܼܬܼܵܐ ܡܸܤܬܿܥܲܪ ܡ̣ܢ ܡܲܪ̈ܚܹܐ : ܠܩܘܼܒܼܠܵܗ̇ ܕܡܲܪܵܚܘܼܬܼܟܼܘܿܢ ܡܸܫܬܿܟܚܘ : ܡ̣ܢ ܡܫܝܚܵܐ ܡܵܪܵܐ ܕܟܼܠ ܘܡ̣ܢ ܩܵܢܘܿܢܹ̈ܐ ܩܲܕܝܼ̈ܫܹܐ . pb. 164 ܢܸܤܛܘܿܪܝܼܣ . ܩܪܵܘ ܕܹܝܢ ܐܵܦ ܠܙܘܼܗܵܪܵܐ ܕܐܸܬܿܬܿܤܝܼܡ ܡ̣ܢ ܩܲܢܕܝܼܕܝܵܢܘܼܣ ܡܫܲܒܿܚܵܐ : ܩܘܿܡܹܣ ܕܘܿܡܲܤܛܝܼܩܵܘ : ܕܐܵܦ ܡ̣ܢ ܗܵܢܵܐ ܬܹܐܠܦܘܼܢ ܠܲܩܛܝܼܪܵܐ ܕܲܤܥܲܪܘ ܕܠܵܐ ܟܘܼܚܵܕܼܵܐ ܘܲܕܠܵܐ ܒܸܗܬܿܬܼܵܐ . ܘܲܕܼܡܸܟܹܝܠ ܠܵܘ ܡܵܛܥܵܝܘܼ ܡܲܛܥܸܐ : ܐܸܠܵܐ ܡ̣ܢ ܒܵܬܲܪ ܤܵܗܕܘܼܬܼܵܐ ܕܐܲܦܸܤܩ̈ܘܼܿܦܹܗ ܕܢܲܤܒܿܘܼܗ̇ ܠܥܸܠܬܼܵܐ ܗܵܝ̇ ܕܒܲܫܚܵܩܵܐ ܟܹܐܡܲܬܼ ܗ̄ܘ̣ܵܘ : ܒܗܵܝ̇ ܕܥܲܠ ܬܵܪܥܵܐ ܩܲܪܝܼܒܼ ܗ̄ܘ̣ܵܐ ܠܡܹܐܬܼܵܐ ܐܲܦܸܤܘܿܦܵܐ ܕܐܲܢܛܝܵܟܼܝܵܐ ܥܲܡ ܐܲܦܸܤܩ̈ܘܿܦܹܗ ܡܲܕܼܢܚܵܝܹ̈ܐ : ܐܝܟܼ ܕܝܼܠܸܦ̣ܘ ܡ̣ܢ ܟܬܼܝܼ̈ܒܼܵܬܼܵܐ ܕܝܼܠܹܗ ܕܝܘܿܚܲܢܵܢ ܡܲܓܸܤܛܪ̈ܝܼܢܹܐ ܐܲܝܠܹܝܢ ܕܐܸܫܬܲܕܲܪܘ ܠܗܘܼܦܲܪ̈ܟܝܼܵܣ ܕܝܼܠܗܘܿܢ : ܕܗܵܠܹܝܢ ܐܵܡ̇ܪܝܼܢ ܗ̄ܘ̣ܵܘ . ܗܵܢܘܿܢ ܟܲܕܼ ܫܡܲܥ̣ܘ : ܐܲܝܟܼ ܕܡ̣ܢ ܚܕܼܵܐ ܬܸܢܘܲܝ ܥ̣ܒܲܕܼܘ ܫܓܘܪܫܝܵܐ : ܟܲܕܼ ܩܵܥܹ̇ܝܢ ܗ̄ܘ̣ܵܘ ܘܲܡܒܲܓܿܢܝܼܢ ܘܲܡܨܲܥܪܝܼܢ : ܐܲܝܟܼ ܕܢܲܦܩܼܢ ܠܐܲܦܸܤܩ̈̄ܘܿܦܹܐ ܕܐܸܫܬܲܕܲܪܘ ܠܘܵܬܼܗܘܿܢ ܘܠܲܡܤܲܚܵܦܘܼ ܐܸܢܘܿܢ : ܐܲܝܟܼ ܕܢܸܫܬܲܡ̈ܥܵܢ ܐܵܦ ܡܲܚ̈ܘܵܬܼܵܐ ܕܡܲܝ̇ܬܹܝܢ ܗ̄ܘ̣ܵܘ ܥܠܲܝܗܘܿܢ : ܠܩܘܿܡܹܣ ܩܲܢܕܝܼܕܝܵܢܘܿܣ . ܡ̣ܢ ܕܹܝܢ ܕܵܠܗܵܢܘܿܢ ܗܵܟܲܢܸܐ ܢܲܟܼܦܵܐܝܼܬܼ ܐܲܦܸܩ̣ܘ ܐܸܢܘܿܢ : ܗܦܲܟܼܘ ܠܗܘܿܢ ܥܠܵܘܗܝ ܕܲܢܨܘܼܕܼܘܢܵܝܗܝ : ܟܲܕܼ ܠܒܼܝܼܟܼܝܼܢ ܗ̄ܘ̣ܵܘ ܒܐܝܼܕܲܝܗܘܿܢ ܠܐܲܝܠܹܝܢ ܕܡ̣ܢ ܟܲܦܢܵܐ ܘܟܼܘܼܪ̈ܗܵܢܹܐ ܠܵܐ ܡܸܫܟܿܚܝܼܢ ܗ̄ܘ̣ܵܘ ܠܲܡܩܵܡ : ܘܠܵܐ ܫܡܲܥ̣ܘ ܠܐܲܝܠܹܝܢ ܕܗ̤ܘ ܐܵܡܵ̈݁ ܗ̄ܘ̣ܵܐ ܠܗܘܿܢ : ܘܠܵܐ ܬܘܼܒܼ ܠܲܟܼܬܼܝܼ̈ܒܼܵܬܼܵܐ ܕܡܲܠܟܵܐ ܕܐܸܫܬܲܕܪ ܠܘܵܬܼ ܟܠܗܘܿܢ . pb. 165 ܘܲܡܦܲܩܸܕܼ ܗ̄ܘ̣ܵܐ ܠܗܘܿܢ : ܕܠܵܐ ܬܸܗܘܸܐ ܤܘܼܢܗܵܕܘܿܣ ܡܢܵܬܼܵܢܵܐܝܼܬܼ : ܐܸܠܵܐ ܓܵܘܵܢܵܐܝܼܬܼ ܢܸܬܿܬܿܤܝܼ̈ܡܵܢ ܒܲܓܼܒܼܝܼܬܼܵܐ ܐܲܝܠܹܝܢ ܕܡ̣ܢ ܤܘܼܢܵܗܵܕܘܿܣ ܗܵܘ̈ܝܵܢ . ܐܸܠܵܐ ܐܲܝܟܼ ܚܲܟܿܝܼܡܵܐ ܡܸܨܥܲܬܼ ܫܲܢܲܝܵ̈ܐ : ܡܸܤܬܿܒܲܪ ܗ̄ܘ̣ܵܐ ܕܡܸܫܢܸܐ ܫܢ̣ܵܐ ܕܗܵܠܹܝܢ ܐܸܡ݂ܲܪ : ܒܲܕܼ ܠܵܐ ܨܵܒܹ̇ܝܢ ܗ̄ܘ̣ܵܘ ܕܢܸܫܡ̱ܥܘܼܢ ܐܸܢܹܝܢ . ܦ̣ܩܲܕܼ ܗ̄ܘ̣ܐ ܕܹܝܢ ܕܢܸܩܪܘܿܢܵܝܗܝ ܦܘܼܩܕܵܢܵܐ ܗܵܢܵܐ ܕܡܲܠܟܿܘܼܬܼܵܐ ܩܕܼܵܡܲܝܗܘܿܢ : ܐܲܝܢܵܐ ܕܠܵܐ ܙ̇ܕܹܩ ܗ̄ܘ̣ܵܐ ܕܢܸܬܼܩܪܸܐ : ܩܕܼܵܡ ܕܟܼܠܗܘܿܢ ܐܲܦܸܤܩ̈ܘܿܦܹܐ ܡܸܢܼܟܲܬܫܝܼܢ ܗ̄ܘ̣ܵܘ . ܟܲܕܼ ܗܵܕܹܐ ܤܵܥܲ݁ܪ ܗ̄ܘ̣ܵܐ : ܒܡܸܕܸܡ ܠܵܐ ܚܫܝܼܒܼ ܗ̣̄ܘ̣ܵܐ . ܡ̣ܢ ܐܲܝܠܹܝܢ ܕܒܸܐܓܲܪܬܵܐ : ܕܐܝܼܬܝܗܹܝܢ ܗ̣̄ܘܲܝ̈ ܗܵܟܲܢܵܐ . ܦܩܲܕܼܢ ܠܩܲܢܕܝܼܕܝܵܢܘܿܣ ܩܘܿܡܹܣ ܡܫܲܒܿܚܵܐ : ܕܢܹܐܬܸܐ ܠܘܵܬܼ ܤܘܼܢܗܵܕܘܿܣ ܩܲܕܝܼܫܵܐ ܕܝܼܠܟܼܘܿܢ : ܟܲܕܼ ܠܵܐ ܡܫܵܘܬܸܦ ܒܡܸܕܸܡ ܥܲܠ ܗܵܠܹܝܢ ܕܲܒܼܥܵܬܼܵܐ ܥܠܝܗܹܝܢ ܗܵܘ̇ܝܵܐ ܠܟܼܘܿܢ . ܒܕܐܬܼܚܲܒܼܢ : ܕܠܵܐ ܙܵܕܹܩ ܠܗܵܘ̇ ܕܡ̣ܢ ܟܢܘܼܫܝܵܐ ܕܐܲܦܸܤܩ̈ܘܿܦܹܐ ܠܵܐ ܡܸܬܼܡܢܸܐ : ܕܢܸܬܼܚܲܠܲܛ ܒܲܒܼܥܵܬܼܵܐ ܕܛܲܟܼܤܹ̈ܐ ܥܹܕܬܵܢܵܝܹ̈ܐ : ܘܒܲܒܼܨܵܬܼܵܐ ܕܗܲܝܡܵܢܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܒܲܟܼܢܘܼܫܵܝܵܐ ܐܸܡ݂ܲܪ ܕܠܵܐ ܡܸܫܬܵܘܬܲܦ : ܐܸܠܵܐ ܒܲܒܼܨܵܬܼܵܐ ܕܗܲܝܡܵܢܘܼܬܼܵܐ . ܕܠܐ ܗܵܟܹܝܠ ܢܲܪܦܸܐ : ܩܕܼܵܡ ܕܢܸܗܘܸܐ ܟܢܘܼܫܝܵܐ ܕܟܼܠܗܘܿܢ ܐܦܸܤܩ̈ܘܿܦܹܗ : ܕܬܸܗܘܸܐ ܤܘܼܢܗܵܕܘܿܣ ܡܢܵܬܼܵܢܵܐܝܼܬܼ : ܗ̤ܘ ܦܩܝܼܕܼ ܗ̄ܘ̣ܵܐ . ܡܸܛܠ ܗܵܟܹܝܠ ܕܐܸܬܼܐܠܸܨ ܠܡܸܩܪܝܵܗ̇ ܠܗܵܕܹܐ : ܠܵܐ ܙܵܕܹܩ ܗ̄ܘ̣ܵܐ ܕܬܸܬܼܩܪܸܐ ܩܕܸܡ ܡܹܐܬܼܝܼܬܼܵܐ ܕܠܗܘܿܢ ܐܲܦܸܤܩ̈ܘܼܦܹܐ : ܗܵܘ̇ ܕܐܸܵܬܼ݂ܵܐ ܡ̣ܢ ܓܲܒܵܐ pb. 166 ܗܵܢܵܐ ܐܲܦܩ̣ܘܼܗܝ ܥܲܡ ܩܥܵܬܼܵܐ ܤܲܓܿܝܼܐܬܼܵܐ : ܘܡܲܫܪ̈ܘܿܩܝܵܬܼܵܐ ܘܦܘܼܪ̈ܓܵܠܹܐ : ܕܲܠܡܵܘܬܵܐ ܡܸܫܬܿܠܸܡ : ܐܸܢܗ̤ܘ ܕܡܸܫܬܵܘܬܲܦ ܒܲܒܼܨܵܬܼܵܐ ܕܓܼܵܘܵܐ ܕܤܘܼܢܗܵܕܿܘܿܣ . ܘܲܡܫܲܠܛܵܐܝܼܬܼ ܡܸܟܹܝܠ : ܠܢܲܦܫܗܘܿܢ ܤܘܼܢܗܵܕܘܿܣ ܟ̱ܠܵܢܵܝܬܼܵܐ ܩܵܪܹܝܢ ܗ̄ܘ̣ܵܘ . ܕܗܵܟܲܢܵܐ ܟܹܐܡܲܬܼ ܤܲܓܿܝܼܐܝܼܢ ܗ̄ܘ̣ܵܘ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܲܡܤܲܗܕܹܝܢ ܗ̄ܘ̣ܵܘ ܠܗܘܿܢ ܐܲܝܠܹܝܢ ܕܠܵܐ ܐܸܫܬܵܘܬܲܦ ܠܗܘܿܢ ܒܲܒܼܨܬܼܵܐ : ܟܲܕܼ ܐܵܡ̇ܪܝܼܢ ܗ̄ܘ̣ܵܘ ܠܗܘܿܢ : ܙܵܕܹܩ ܕܲܢܩܵܘܸܐ ܠܐܲܝܠܹܝܢ ܕܥܲܠ ܬܲܪܥܵܐ ܩܲܪܝܼܒܼܵܐ ܗ̄ܘ̣ܵܬ ܡܹܐܬܝܼܬܼܗܘܿܢ . ܗܵܢܵܘ ܕܹܝܢ : ܠܹܗ ܠܪܹܫܵܗ̇ ܕܤܘܼܢܗܵܕܘܿܣ . ܘܲܕܼܠܵܐ ܢܸܫܬܵܘܬܲܦ ܠܗܘܿܢ ܩܘܼܡܹܣ : ܗܵܘ̇ ܕܲܦܩܝܼܕܼ ܗ̄ܘ̣ܵܐ ܥܲܠ ܡܛܲܟܿܤܘܼܬܼܗܘܿܢ : ܐܵܡ̇ܪܝܼܢ ܗ̄ܘ̣ܵܘ : ܕܠܵܐ ܩܲܪܝܼܒܼ ܒܲܒܼܥܵܬܼܵܐ ܕܗܲܝܡܵܢܘܼܬܼܵܐ ܘܒܲܒܼܨܵܬܼܵܐ ܕܨܒܼ̈ܘܵܬܼܵܐ ܥܹܕ̈ܬܵܢܵܝܵܬܼܵܐ . ܐܸܠܵܐ ܒܟܼܠܡܸܕܸܡ ܒܫܘܼܠܛܵܢܵܐ ܕܝܼܠܗܘܿܢ ܤܵܥ̇ܪܝܼܢ ܗ̄ܘ̣ܵܘ : ܘܠܵܐ ܫܵܡ̇ܥܝܼܢ ܗ̄ܘ̣ܵܘ ܠܦܘܼܩܪܵܢܵܐ ܕܡܲܠܟܿܘܼܬܼܵܐ ܕܢܲܗܝܼܪܵܐܝܼܬܼ ܐܵܘܕܲܥ̣ ܐܸܢܘܿܢ : ܕܡܸܛܠ ܗܵܕܹܐ ܐܸܫܬܲܕܲܪ : ܕܲܢܥܵܘܼܟܼ ܠܲܫܓܼܘܼ̈ܫܝܹܐ ܘܲܠܤܸܕ̈ܩܹܐ ܕܗܵܘܹ̇ܝܢ ܗ̄ܘ̣ܵܘ . ܫܡܲܥ̣ܘ ܕܹܝܢ ܐܵܦ ܠܲܟܼܬܼܝܼ̈ܒܼܵܬܼܵܐ ܕܡܲܠܟܵܐ : ܕܐܸܫܬܲܕܲܪ ܒܝܲܕܼ ܩܲܢܕܝܼܕܝܵܢܘܿܣ . ܡ̣ܢ ܤܲܩܪܵܐ ܕܡܲܠܟܵܐ . ܡ̣ܢ ܩܕܝܼܡ ܠܲܡ ܓܹܝܪ ܐܲܝܟܼ ܕܬܸܬܼܟܲܢܲܫ ܕܸܚܠܲܬܼ ܬܲܠܵܗܵܐ ܕܲܒܼܟܼܘܿܢ ܠܲܡܕܼܝܼܢ̄ܬܼܵܐ ܕܐܲܦܸܤܵܝܹ̈ܐ : ܗܵܠܹܝܢ ܕܙܵܕܼ̈ܩܵܢ ܗ̣̄ܘܲܝ̈ ܟܬܲܒܼܢܲܢ . ܡܸܛܠ ܕܹܝܢ ܕܙܵܕ݂ܹܩ ܗ̄ܘ̣ܵܐ ܠܡܹܐܨܲܦ ܐܵܦ ܕܲܡܛܲܟܿܤܘܼܵܐ ܕܚܵܘܼܫܵܒܼܵܐ ܐܲܝܢܵܐ ܕܗܵܘܹ̇ܐ ܠܲܟܼܢܘܼܫܝܼܟܘܿܢ : ܥܲܠ ܒܥܵܬܼܵܐ ܐܲܝܕܵܐ ܕܡܸܛܠܵܬܼܵܗ̇ ܡܸܬܼܟܲܢܫܝܼܬܿܘܿܢ : pb. 167 ܐܵܦܠܵܐ ܥܲܠ ܗܵܕܹܐ ܒܤܲܝܢܲܢ : ܕܲܒܼܟܼܠܗܹܝܢ ܙܲܗܲܪܢܵܟܼܘܿܢ ܕܬܸܗܘܘܿܢ ܕܠܵܐ ܕܠܘܼܚܝܵܐ . ܘܲܡܦܵܤܝܼܢܲܢ ܕܠܵܐ ܤܢܝܼܩܵܐ ܕܸܚܠܲܬܼ ܐܲܠܵܗܵܐ ܕܲܒܼܟܼܘܿܢ ܥܲܠ ܥܘܼܕܼܪ̈ܵܢܹܐ ܒܲܪ̈ܵܝܹܐ : ܕܥܲܠ ܫܲܝܢܵܐ ܬܸܬܼܚܲܦܛܘܼܢ . ܐܝܼܬܹܝܗ̇ ܗ̄ܘ̣ܵܬܼ ܕܹܝܢ ܕܝܼܠܲܢ ܗܵܕܹܐ : ܕܠܵܐ ܢܲܗܡܸܐ ܡ̣ܢ ܐܲܟܼܝܼܦܘܼܬܼܵܐ ܕܲܒܼܥܵܬܼܵܐ ܕܲܫܪܵܪܵܐ . ܗܵܢܵܘ ܕܹܝܢ : ܕܲܠܩܲܢܕܝܼܕܝܵܢܘܿܣ ܩܘܿܡܹܣ ܢܫܲܕܲܪ ܠܘܵܬܼ ܤܘܼܢܗܵܕܘܿܣ ܕܝܼܠܟܼܘܿܢ : ܟܲܕܸ ܠܵܐ ܡܫܵܘܬܸܦ ܒܡܸܕܸܡ ܥܲܠ ܗܵܠܹܝܢ : ܐܲܝܠܹܝܢ ܕܲܒܼܥܵܬܼܵܐ ܗܵܘ̇ܝܵܐ ܠܟܼܘܿܢ ܥܠܲܝܗܹܝܢ . ܒܕܸܐܬܼܚܲܫܲܒܼܢ : ܕܠܵܐ ܙܵܕܸܩ ܕܲܠܗܵܘ̇ ܕܡ̣ܢ ܟܢܘܸܫܝܵܐ ܕܐܲܦܸܤܩ̈ܘܿܦܹܗ ܠܵܐ ܡܸܬܼܡܢܸܐ : ܕܢܸܬܼܚܲܠܲܛ ܒܲܒܼܥܵܬܼܵܐ ܕܛܲܟܼܤܹ̈ܐ ܥܹܕ̈ܬܵܢܵܝܹܐ ܘܒܲܒܼܨܵܬܼܵܐ ܕܥܲܠ ܗܲܝܡܵܢܘܼܬܼܵܐ . ܠܲܒܼܢܲܝ̈ ܥܵܠܡܵܐ ܕܹܝܢ ܘܲܠܕܼܝܪ̈ܵܝܹܐ : ܠܗܵܢܘܿܢ ܕܡܸܛܠ ܗܵܕܹܐ ܬܲܡܵܢ ܟܢܝܼܫܝܼܢ ܘܥܲܡܟܼܘܿܢ ܐܝܼܬܲܝܗܘܿܢ : ܢܸܛܪܘܿܕܼ ܡܸܢܵܗ̇ ܕܲܡܕܼܝܼܢ̄ܬܐ . ܡܸܛܠ ܕܠܵܐ ܙܵܕܸܩ ܠܐ̄ܢܵܫ̈ܝܼܢ ܕܐܲܝܟܼ ܗܵܠܹܝܢ : ܕܢܸܫܬܿܟܼܚܘܼܢ ܠܲܟܼܢܘܼܫܝܼܟܼܘܿܢ : ܕܕܲܠܡܵܐ ܫܓܼܘܼܫܝܵܐ ܢܥܝܼܪܘܼܢ : ܘܲܒܼܗܵܕܿܠ ܢܒܲܛܠܘܼܢ ܠܡܸܕܸܡ ܕܐܲܢ̄ܬܿܘܿܢ ܒܘܵܠܝܼܬܼܵܐ ܡܒܲܚܢܝܼܢ ܐܢ̄ܬܿܘܿܢ ܘܙܵܕܼܩܵܐܝܼܬܼ ܤܵܥ̇ܪܝܼܢ ܐܢ̄ܬܿܘܿܢ . ܟܲܕܼ ܢܹܐܨܲܦ ܕܕܲܠܡܵܐ ܦܵܠܓܘܼܬܼܵܐ ܐ̄ܢܵܫ ܢܲܪܡܸܐ ܡ̣ܢ ܥܸܠܲܬܼ ܚܸܪܝܵܢܵܐ : ܕܠܵܐ ܡ̣ܢ ܗܵܕܹܐ ܥܸܠܬܼܵܐ ܬܸܬܲܗܸܐ ܒܥܵܬܼܟܼܘܿܢ : ܘܲܫܪܵܪܵܐ ܕܚܘܼܫܵܒܼܵܐ ܫܲܪܝܼܪܵܐ ܕܒܲܝܢܵܬܼܟܼܘܿܢ . ܒܡܲܓܿܪܲܬܼ ܪܘܼܚܵܐ ܕܹܝܢ ܢܸܫܡܲܥ ܟܠܢܵܫ ܠܗܵܠܹܝܢ ܕܡܸܬܼ̈ܡܲܠܠܵܢ : ܐܵܦ ܡܛܲܝܲܒܼ ܐ̄ܢܵܫ ܕܢܲܗܦܸܟܼ : ܐܵܘ ܢܲܗ̈ܦܟܼܵܢ ܥܠܵܘܗܝ . ܘܗܵܟܲܢܵܐ ܒܫܘܼ̈ܐܵܠܹܐ ܘܒܲܗ̈ܦܵܟܼܵܬܼܵܐ ܘܒܲܫܪܵܝܵܐ : ܒܥܵܬܼܵܐ ܕܥܲܠ ܗܲܝܡܵܢܘܼܬܼܵܐ ܕܲܫܪܵܪܵܐ ܕܠܵܐ ܚܸܪܝܵܢܵܐ ܡܸܕܸܡ ܬܸܬܿܕܝܼܢ : ܘܲܒܼܒܼܘܼܚܵܢܵܐ ܕܓܼܵܘܵܐ ܕܚܲܤܝܘܼܬܼܟܼܘܿܢ ܫܘܼܠܵܡܵܐ ܛܵܒܼܵܐ ܕܠܵܐ ܚܸܪܝܵܢܵܐ ܬܸܤܲܒܼ . pb. 168 ܢܸܤܛܘܿܪܝܼܣ . ܠܗܵܠܹܝܢ ܠܵܐ ܐܲܦܸܤ̣ܘ ܕܢܸܬܼܩܲܪ̈ܝܵܢ : ܘܠܵܐ ܬܘܼܒܼ ܠܡܸܫܡܲܥ ܨܵܒܹ̇ܝܢ ܗ̄ܘ̣ܵܘ ܠܡ̇ܢ ܕܐܵܡܲ݁ܪ ܗ̄ܘ̣ܵܐ ܠܗܘܿܢ ܕܢܹܐܨܦܘܼܢ : ܕܕܲܠܡܵܠ ܦܵܠܓܘܼܬܼܵܐ ܡܸܕܸܡ ܐ̄ܢܵܫ ܢܲܪܡܸܐ ܡ̣ܢ ܥܸܠܲܬܼ ܚܸܪܝܵܢܵܐ . ܕܠܵܐ ܡ̣ܢ ܗܵܕܹܐ ܥܸܠܬܼܵܐ ܬܸܬܲܗܸܐ ܒܥܵܬܼܵܐ ܕܥܲܠ ܗܲܝܡܵܢܘܼܬܼܵܐ ܕܲܫܪܵܪܵܐ : ܘܚܘܼܫܵܒܼܵܐ ܫܲܪܝܼܪܵܐ ܕܒܲܝܢܵܬܼܟܼܘܿܢ . ܒܡܲܓܿܪܲܬܼ ܪܘܼܚܵܐ ܕܹܝܢ ܢܸܫܡܲܥ ܟܠܢܵܫ ܗܵܠܹܝܢ ܕܡܸܬܼ̈ܡܲܠܠܵܢ : ܐܵܦ ܡܛܲܝܲܒܼ ܐ̄ܢܵܫ ܕܢܲܗܦܸܟܼ ܐܵܘ ܕܢܲܗܦܸܟܼ ܥܠܵܘܗܝ . ܘܗܵܟܲܢܵܐ ܒܫܘܼ̈ܐܵܠܹܐ ܘܒܲܗ̈ܦܵܟܼܵܐ ܘܒܲܫܪܵܝܵܐ : ܒܥܵܬܼܵܐ ܕܥܲܠ ܗܲܝܡܵܢܘܼܬܼܵܐ ܕܲܫܪܵܪܵܐ ܕܠܵܐ ܚܸܪܝܵܢܵܐ ܡܸܕܸܡ ܬܸܬܿܕܝܼܢ . ܘܒܼܘܼܚܪܵܢܵܐ ܕܓܼܵܘܵܐ ܕܚܲܤܝܘܼܬܼܟܼܘܿܢ : ܫܘܼܠܵܡܵܐ ܛܵܒܼܵܐ ܕܠܵܐ ܚܸܪܝܵܢܵܐ ܢܸܤܲܒܼ . ܡܸܛܠ ܕܝܵܕܼܥ̇ܝܼܢ ܗ̄ܘ̣ܵܘ ܠܗܵܠܹܝܢ : ܠܵܐ ܡܲܪܦܹܝܢ ܗ̄ܘ̣ܵܘ ܕܢܸܬܼܩܲܪ̈ܝܵܢ . ܡܛܲܫܹܝܢ ܗ̄ܘ̣ܵܘ ܓܹܝܪ ܠܒܲܪܬܼ ܩܵܠܵܐ ܗܵܝ̇ ܕܐܲܝܟܼ ܕܒܲܢܒܼܝܼܘܼܬܼܵܐ ܐܲܠܵܗܵܝܬܼܵܐ : ܠܐܲܝܠܹܝܢ ܕܡܸܢܗܘܿܢ ܡܸܤܬܲܥܪ̈ܵܢ ܗ̣̄ܘܲܝ̈ ܢܲܗܝܼܪܵܐܝܼܬܼ ܡܚܵܘܝܵܐ ܗ̄ܘ̣ܵܬܼ . ܐܵܘ ܕܲܠܡܵܐ : ܡ̣ܢ ܢܝܼܫܵܐ ܕܐܲܝܠܹܝܢ ܕܐܸܤܬܿܥܲܪ ܡܸܢܹܗ : ܚܵܢܹ̇ܐ ܗ̄ܘ̣ܵܐ ܡܲܠܟܵܐ ܕܐܲܝܠܹܝܢ ܕܲܥܬܼܝܼܕܼ ܗ̄ܘ̣ܵܐ ܠܡܸܤܥܲܪ : ܘܩܲܕܸܡ ܘܤܵܡ̣ ܐܸܢܹܝܢ ܒܲܟܼܬܼܝܼ̈ܒܵܬܹܗ ܠܗܵܠܹܝܢ . ܤܵܦ̈ܩܵܢ ܓܹܝܪ ܐܵܦ ܐܵܬܼ̈ܘܵܬܼܵܐ ܒܨܝܼܪ݁ܵܬܼܵܐ : ܠܡܸܥܒܲܕ ܫܘܼܘܕܵܥܵܐ ܙܥܘܿܪܵܐ ܕܲܙܢܲܝ̈ܐ ܕܢܲܦܫܵܐ : ܐܵܦܸܢ ܠܵܐ ܥܕܲܟܹܝܠ ܩ̣ܕܲܡ ܗ̣̄ܘܲܝ̈ ܡܸܢܹܗ ܐܲܝܠܹܝܢ ܕܕܲܐܝܟܼ ܗܵܠܹܝܢ . ܐܵܦ ܟܲܕܼ ܠܵܐ ܥܕܲܟܹܝܠ ܢܦܲܩ̣ ܗ̣̄ܘܲܝ̈ ܠܓܸܠܝܵܐ ܗܵܠܹܝܢ ܕܡܸܢܗܹܝܢ ܡܸܫܟܿܚܵܐ ܗ̄ܘ̣ܵܬܼ ܕܢܸܬܼܝܼܕܲܥ . ܒܪܵܡ ܠܟܼܠܗܹܝܢ ܐܲܝܠܹܝܢ ܕܕܝܼܠܹܗ ܓܠ̣ܵܐ ܐܸܢܹܝܢ ܐܲܠܵܗܵܐ : ܕܢܸܗܘ̈ܝܵܢ ܠܗܘܿܢ ܕܝܵܢܹ̈ܐ ܕܐܲܝܠܹܝܢ pb. 169 ܕܲܥܬܼܝܼ̈ܕܼܵܢ ܗ̣̄ܘܲܝ̈ ܠܡܸܗܘܵܐ . ܕܠܵܐ ܢܸܤܬܲܒܼܪܘܼܢ : ܕܡܸܛܠ ܕܠܵܐ ܝܵܕܼܥ̇ܝܼܢ ܗ̄ܘ̣ܵܘ ܤ̣ܥܲܪܘ ܗܵܕܹܐ : ܘܲܕܼܠܵܐ ܝܵܕܼܥ̇ܝܼܢ ܗ̄ܘ̣ܵܘ ܠܲܙܢܵܐ ܕܲܒܼܥܵܬܼܵܐ ܘܕܼܒܼܨܵܬܼܵܐ : ܐܸܡ݂ܲܪܘ ܥܵܒܼܘܿܪܵܐܝܼܬܼ ܐܲܝܠܹܝܢ ܕܐܝܼܬܲܝܗܹܝܢ ܕܲܓܵܠܵܬܼ̈ܐ ܡ̣ܢ ܐܲܝܠܹܝܢ ܕܐܸܬܼܐܡܲܪ . ܐܵܪܵܐ ܡ̣ܢ ܦܠܓܿܘܼܬܼܵܐ ܘܡ̣ܢ ܥܸܠܲܬܼ ܚܸܪܝܵܢܵܐ ܡܸܫܬܲܪܝܵܐ ܒܥܵܬܼܵܐ ܫܲܪܝܼܪܵܬܵܐ ܠܐܲܝܠܹܝܢ ܕܫܲܪܝܼܪܵܐܝܼܬܼ ܒܵܥܹ̇̄ܝܢ : ܐܵܘ ܡ̣ܢ ܫܲܘܝܘܼܬܼܵܐ ܘܡܲܓܿܪܲܬܼ ܪܘܼܚܵܐ ܕܒܲܐܝܠܹܝܢ ܕܡܸܬܼܐܲܡܪ̈ܵܢ ܠܐܝܠܹܝܢ ܕܫܵܡ̇ܥܝܼܢ ؟ ܘܲܠܗܵܝ̇ ܕܲܢܤܝܼܡ ܒܲܠܚܘܿܕܼ ܟܠܗܹܝܢ ܐܲܝܠܹܝܢ ܕܐܝܼܬܼ ܥܠܲܝܗܹܝܢ ܒܥܵܬܼܵܐ : ܐܵܘ ܡ̣ܢ ܗܵܝ̇ ܕܢܸܬܼܗܲܦ̈ܟܼܵܢ ܥܲܠ ܚܕܼܵܕܹ̈ܐ : ܘܲܒܼܫܘܼܐܵܠܼܵܐ ܘܒܲܫܪܵܝܵܐ ܢܸܬܼܒܲܚ̈ܢܵܢ : ܥܕܲܡܵܐ ܕܬܸܗܘܸܐ ܕܠܵܐ ܚܸܪܝܵܢܵܐ ܒܥܵܬܼܵܐ ܗܵܝ̇ ܕܡܸܬܼܒܲܚܢܵܐ ؟ ܒܲܪܗܝܼܒܼܘܼܬܼܵܐ ܐܵܘ ܒܠܵܐ ܪܗܝܼܒܼܘܼܬܼܵܐ : ܕܟܲܕܼ ܢܩܲܒܸܿܠ ܫܘܼܐܵܠܵܐ : ܢܸܬܸܿܠ ܫܪܵܝܵܐ ܘܦܘܼܢܵܝ ܦܸܬܼܓܼܵܡܵܐ ܐܲܝܢܵܐ ܕܠܵܚܹ̇ܡ ܠܹܗ : ܐܲܝܕܵܐ ܗ̣̄ܝ ܕܠܵܘ ܫܲܪܝܼܪܵܐܝܼܬܼ ܐܸܬܼܐܲܡܪܲܬ̤ ܡ̣ܢ ܗܵܠܹܝܢ ؟ ܐܸܠܵܐ ܠܵܟܼ ܡ̇ܢ ܠܵܐܠ ܫܦܲܪ ܠܵܟܼ ܦܘܼܩܕܵܢܵܐ ܗܵܢܵܐ : ܒܲܕܼ ܨܵܒܹ̇ܐ ܗ̣̄ܘܲܝܬܿ ܠܡܸܙܟܵܐ : ܘܠܵܐ ܠܡܸܫܟܵܚܘܼ ܫܪܵܪܵܐ . ܐܸܠܵܐ ܡ̇ܢ ܐܸܥܒܸܿܕܼ ܗܵܫܵܐ ؟ ܐܹܩܲܛܪܸܓܼ ܠܩܲܢܕܝܕܝܵܢܘܿܣ : ܕܠܵܐ ܢܛܲܪ ܟܬܼܝܼ̈ܒܼܵܬܐ ܕܡܲܠܟܿܘܼܬܼܵܐ : ܘܲܥܒܲܕܼ ܫܓܼܘܼܫܝܵܐ ܕܐܲܝܟܼ ܗܵܢܵܐ ܠܐܲܦܸܤܩ̈ܘܿܦܹܿܐ ܠܘܼܩܒܲܠ ܐܲܦܸܤܗ̈ܘܿܦܹܐ ܚܲܒܼܪ̈ܲܝܗܘܿܢ : ܐܵܦ ܠܘܼܩܒܲܠ ܢܲܦܫܹܗ ܕܲܦܩܝܼܕܼ ܗ̄ܘ̣ܵܐ ܥܲܠ ܢܘܼܛܵܪܗܘܿܢ ܘܥܲܠ ܡܛܲܟܿܤܘܼܬܼܗܘܿܢ . ܐܸܠܵܐ ܒܡܸܠܹ̈ܐ ܡܸܬܼܪܡܸܐ ܗ̄ܘ̣ܵܐ ܠܲܡܦܤܘܼܬܼܗܘܿܢ ܠܐܲܝܠܹܝܢ ܕܠܵܐ ܡܸܬܼܪܲܟܼܢܝܼܢ ܗ̄ܘ̣ܵܘ ܠܡܸܫܡܲܥ ܡܸܠܹ̈ܐ : ܗܵܢܘܿܢ ܕܲܤܢܝܼܩܝܼܢ ܗ̄ܘ̣ܵܘ ܥܲܠ ܐܲܝܟܵܐ ܕܠܵܐ ܒܨܒܼܝܵܢܗܘܿܢ ܡܕܲܒܲܪ ܗ̄ܘ̣ܵܐ ܠܗܘܿܢ ܐܲܝܟܼ ܦܘܼܩܪܵܢܵܐ ܕܡܲܠܟܿܘܼܬܼܵܐ : ܗܵܘ̇ ܕܡ̣ܢ ܟܠܢܵܫ ܡܸܬܿܬܵܘܕܹܐ ܗ̄ܘ̣ܵܐ ܕܟܹܐܢܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܐ̄ܚܪܵܢܝܵܐܝܼܬܼ ܠܵܐ ܦܲܐܝܵܐ ܗ̄ܘ̣ܵܬܼ ܕܬܸܗܘܸܐ ܝܲܬܿܝܼܪ ܡ̣ܢ pb. 170 ܕܲܢܩܝܼܡ ܡܸܠܵܘ̈ܗܝ : ܟܲܕܼ ܐܵܡܲ݁ܪ ܘܡܸܬܼܦܲܢܸܐ ܠܹܗ ܒܫܘܼܐܵܠܵܐ ܘܲܒܼܦܘܼܢܵܝ ܦܸܬܼܓܼܵܡܵܐ . ܒܪܲܡ ܐܲܝܟܼ ܫܥܵܬܼܵܐ ܚܫܘܼܒܼܵܐ ܗ̄ܘ̣ܵܬܼ ܠܗܘܿܢ ܗܵܝ̇ ܕܗܵܘ̇ܝܵܐ ܗ̄ܘ̣ܵܬܼ ܠܡܲܛܥܝܵܢܘܼܬܼܵܐ : ܐܵܦܠܵܐ ܐܝܼܬܼ ܠܝܼ ܡܸܕܸܡ ܠܡܹܐܡܲܪ . ܤܲܗܸܕܼ ܗ̄ܘ̣ܵܐ ܐܸܢܘܿܢ ܓܹܝܪ ܒܦܘܼܩܕܵܢܵܘ̈ܗܝ : ܕܠܵܐ ܢܸܥܒܿܕܘܼܢ ܡܸܕܸܡ ܩܕܼܵܡ ܕܢܸܬܼܟܲܢܫܘܼܢ ܟܠܗܘܿܢ ܐܲܝܟܼ ܦܘܼܩܕܵܢܵܐ ܕܡܲܠܟܿܘܼܬܼܵܐ : ܘܐܵܦܠܵܐ ܠܹܗ ܠܦܘܼܩܕܵܢܵܐ ܕܡܲܠܟܵܐ ܨܒܼܵܘ ܠܡܸܫܡܲܥ ܀ ܫܡܲܥܘ ܗܵܟܹܝܠ ܐܵܦ ܠܙܘܼܗܵܪܵܐ ܕܝܼܠܹܗ . ܙܘܼܗܵܪܵܐ ܕܐܸܬܿܬܿܤܝܼܡ ܡ̣ܢ ܡܫܲܒܿܚܵܐ ܩܘܿܡܹܗ ܩܲܢܕܝܼܕܝܵܢܘܿܣ : ܕܠܵܐ ܢܸܬܼܟܲܢܫܘܼܢ ܩܕܼܵܡ ܕܟܼܠܗܘܿܢ ܐܲܦܸܤܩ̈ܘܿܦܹܐ ܢܸܬܼܟܲܢܫܘܼܢ . ܠܩܲܕܝܼܫܵܐ ܩܘܼܪܸܠܘܿܣ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ ܘܡܝܼܛܪܵܦܘܿܠܹܝܛܵܐ ܘܠܲܐܦܸܤܩ̈ܘܿܦܹܐ ܕܐܸܬܼܟܲܢܲܫ ܥܲܡܹܗ : ܦܵܠܵܘܝܘܿܣ ܩܲܢܕܝܼܕܝܵܢܘܿܣ ܪܲܒܵܐ ܘܲܡܫܲܒܿܚܵܐ ܩܘܿܡܹܣ ܕܹܩܲܬܤܝܼܡܘܿܢ ܕܘܿܡܲܤܬܝܼܩܘܿܢ . ܕܡ̣ܢ ܟܲܕܼ ܡܲܢ̇ܥܹܬܼ ܠܐܲܦܸܤܘܿܣ ܡܕܝܼܢ̄ܬܼܵܐ : ܠܵܐ ܡܸܕܸܡ ܐ̄ܚܪܹܝܢ ܒܥܹܝ̇ܬܼ ܡ̣ܢ ܓܵܘܵܐ ܕܤܘܼܢܗܵܕܘܿܣ ܩܲܕܝܼܫܬܼܵܐ : ܐܸܠܵܐ ܕܲܒܼܫܲܝܢܵܐ ܘܐܵܘܝܘܼܬܼܵܐ ܢܸܬܼܓܲܡܪ̈ܵܢ ܗܵܠܹܝܢ ܕܲܒܼܗܲܝܡܵܢܘܼܬܼܵܐ ܕܐܵܘܬܵܕܘܿܟܿܤܝܼܵܐ : ܐܲܝܟܼ ܕܐܵܦ ܡܗܲܝܡܢܵܐ ܙܲܟܵܝܵܐ ܦܩܲܕܼ . ܡܦܵܤܵܐ ܗ̣̄ܝ ܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ : ܘܤܵܦ̇ܩܵܐ ܠܝܼ ܤܵܗܕܘܼܬܹܗ ܕܲܫܪܵܪܵܐ : ܕܠܵܐ ܝܸܨ̇ܦܹܬܼ ܕܡܸܕܸܡ ܐ̄ܚܪܹܝܢ ܝܲܬܿܝܼܪ ܡ̣ܢ ܗܵܕܹܐ . ܟܲܕܼ ܕܹܝܢ ܝܸܠ̇ܦܹܬܼ ܕܲܥܬܼܝܼܕܝܼܢ ܐܢ̄ܬܿܘܿܢ ܕܬܸܬܼܟܲܫܘܼܢ ܒܥܹܕܬܵܐ ܩܲܕܝܼܫܬܼܵܐ ܠܒܲܪ ܨܒܼܝܵܢܵܐ ܕܐܲܦܸܤܩ̈ܘܿܦܹܐ ܐ̄ܚܪܵܢܹܐ : ܟܲܕܼ ܥܕܼܟܹܝܠ ܠܵܐ ܐܸܬܼ݂ܵܐ ܝܘܿܚܲܢܵܢ ܐܲܦܸܤܩܘܿܦܐ ܕܐܲܢܛܝܵܟܼܝܵܐ ܘܠܵܐ pb. 171 ܐܲܦܸܤܩ̈ܘܿܦܹܐ ܕܥܲܡܹܗ : ܠܵܐ ܫܠܝܼ̇ܬܼ ܡ̣ܢ ܩܕܼܵܡ ܚܲܕܼ ܝܵܘܡܵܠ ܗܵܘ̇ ܕܒܹܗ ܡܛܲܝܒܼܝܼܢ ܗ̣̄ܘܲܝܬܿܘܿܢ ܗܵܕܹܐ ܠܡܸܤܥܲܪ : ܡ̣ܢ ܕܲܡܦܝܼܣ ܐ̄ܢܵܐ ܘܲܡܤܲܗܸܕܼ ܐ̄ܢܵܐ ܠܟܼܠ ܚܲܕܼ ܚܲܕܼ ܡܸܢܟܼܘܿܢ : ܕܠܵܐ ܬܸܬܼܪܲܥܘܿܢ ܕܒܲܡܢܵܬܐ ܬܸܥܒܿܕܘܼܢ ܤܘܼܢܗܵܕܘܿܣ . ܘܬܼܘܼܒܼ ܠܒܼܵܬܼܪܹܗ ܕܝܵܘܡܵܐ : ܡ̣ܢ ܕܐܸܬܼܟܲܢܲܫܬܿܘܿܢ ܒܵܗ̇ ܒܥܹܕܬܵܐ ܩܲܕܝܼܫܬܼܵܐ : ܠܵܐ ܐܲܗܡ̇ܝܼܬܼ ܡ̣ܢ ܕܝܲܨܦܵܐܝܼܬܼ ܐܹܬܸܐ ܠܘܵܬܼܟܼܘܿܢ ܘܐܹܤܲܗܸܕܟܼܘܿܢ ܡܵܢܵܘ ܗܵܘ̇ ܕܐܸܨܛܒܼܝܼ ܒܹܗ ܡܲܠܟܵܐ ܡܗܲܝܡܢܵܐ : ܐܵܦܸܢ ܗܵܕܹܐ ܝܲܬܿܝܼܪܬܵܐ ܐܝܼܬܹܝܗ̇ ܗ̄ܘ̣ܵܬܼ : ܒܕܲܡܦܵܤܝܼܢ ܗ̣̄ܘܲܝܬܿܘܿܢ ܒܹܗ ܡ̣ܢ ܟܬܼܝܼ̈ܒܼܵܬܼܵܐ ܕܐܸܬܼܟܿܬܸܒܼ ܠܘܵܬܼܟܼܘܿܢ ܡ̣ܢ ܐܘܼܚܕܵܢܹܗ . ܐܸܠܵܐ ܘܟܲܕܼ ܛܵܒܼ ܗܵܟܲܢܵܐ ܐܝܼܬܹܝܗ̇ : ܐܲܠܸܦܬܟܼܘܿܢ ܨܸܒܼܝܵܢܹܗ ܕܝܼܠܹܗ ܕܕܵܚܹ̇ܠ ܠܐܲܠܵܗܵܐ ܡܲܠܟܲܢ ܟܲܕܼ ܐܵܡܲ݁ܪ ܗ̄ܘܹ̇ܝܬܼ : ܕܨܒܼܝܵܢܹܗ ܗܵܢܵܘ : ܕܗܲܝܡܵܢܘܼܬܼܘܿܢ ܤܛܲܪ ܡ̣ܢ ܦܘܫܵܟܼܵܐ ܘܒܼܘܼܠܒܵܠܵܐ ܡ̣ܢ ܟܠ ܐ̄ܢܵܫ ܘܒܼܵܐܘܝܘܼܬܼܵܐ ܬܸܬܲܚܲܡ . ܘܲܕܼܠܵܐ ܨܵܒܹ̇ܐ : ܕܒܲܡ̈ܢܵܘܵܬܼܵܐ ܬܸܗܘܸܐ ܤܘܼܢܗܵܕܘܿܣ . ܐܲܝܟܼ ܡ̇ܢ ܕܗܵܕܹܐ : ܠܗܸܪܬܼܵܐ ܘܲܠܤܸܕܩܵܐ ܡܲܗܦܟܼܵܐ ܠܗܲܝܡܵܢܘܼܬܼܵܐ ܕܐܵܪܬܵܕܘܿܟܿܤܝܼܵܐ ܕܝܼܠܲܢ . ܘܬܼܘܼܒܼ ܟܲܕܼ ܬܒܲܥܬܲܢ ܢܲܟܼܦܘܼܬܼܘܿܢ : ܕܤܲܩܪܵܐ ܕܝܼܠܹܗ ܕܲܡܗܲܝܡܢܵܐ ܘܪܵܚܹܡ ܠܐܲܠܵܗܵܐ ܡܲܠܟܵܐ : ܗܵܝ̇ ܕܐܸܫܬܲܕܪܲܬ̤ ܠܘܵܬܼ ܤܘܼܢܗܵܕܘܿܣ ܩܲܕܝܼܫܬܼܵܐ : ܬܸܬܼܩܪܸܐ : ܠܘܼܩܕܲܡ ܐܸܬܼܥܲܤ̇ܩܹܬܼ ܠܡܸܤܥܲܪ ܗܵܕܹܐ . ܠܵܐ ܕܹܝܢ ܡܸܫܬܿܐܸܠ ܐ̄ܢܵܐ ܠܡܹܐܡܲܪ : ܡܸܛܠ ܕܠܵܐ ܥܕܲܟܹܝܠ ܐܲܬܿܝܼܐܝܼܢ ܗ̄ܘ̣ܵܘ ܘܲܟܼܢܝܼܫܝܼܢ : ܗܵܠܹܝܢ ܕܐܸܬܼܦܩܸܕܼܘ ܕܢܸܗܘܘܿܢ ܒܤܘܼܢܗܵܕܘܿܣ ܩܲܕܝܼܫܬܼܵܐ . ܡ̣ܢ ܕܹܝܢ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ ܐܸܡܪܲܬ̤ : ܕܠܵܐ ܡܦܵܤܵܐ ܒܗܵܘ̇ ܡܸܕܸܡ ܕܐܸܨܛܒܼܝܼ ܒܹܗ ܡܲܠܟܵܐ ܘܲܦܩܲܕܼ ܕܢܸܗܘܸܐ : ܐܸܬܼܚܲܙܝܲܬ̤ pb. 172 ܠܝܼ ܕܡ̣ܢ ܐܵܠ̈ܨܵܬܼܵܐ ܗ̣̄ܝ : ܕܐܵܦ ܕܠܵܐ ܩܲܪܝܼܒܼܘܼܬܼܵܐ ܕܟܼܠܗܘܿܢ ܐܲܦܸܤܩ̈ܘܿܦܹܐ : ܐܹܩܲܪܸܒܼ ܠܟܼܘܿܢ ܠܵܗ̇ ܠܲܟܼܬܼܝܼܒܼܬܹܗ ܤܓܼܝܼܕܬܵܐ ܘܲܡܫܲܒܲܚܬܼܵܐ . ܘܬܼܘܼܒܼ ܕܹܝܢ : ܒܵܬܲܪ ܕܐܸܬܼܒܼܕܲܥ ܠܟܼܘܿܢ ܨܸܒܼܝܵܢܵܐ ܕܡܵܪܘܼܬܹܗ : ܠܵܐ ܐܲܗܪܝܼܬܼ ܕܒܹܗ ܒܲܦܝܵܤܵܐ ܐܸܗܘܸܐ ܠܘܵܬܼܟܼܘܿܢ : ܟܲܕܼ ܒܵܥܹ̇ܐ ܐ̄ܢܵܐ ܡ̣ܢ ܡܝܲܬܿܪܘܼܬܼܟܼܘܿܢ ܘܲܡܤܲܗܸܕܼ ܐ̄ܢܵܐ ܠܟܼܘܿܢ : ܕܠܵܐ ܬܚܲܕܬܼܘܼܢ ܡܸܕܸܡ : ܡ̣ܢ ܩܕܼܵܡ ܕܟܼܠܗܘܿܢ ܩܲܕܝܼ̈ܫܹܐ ܐܲܦܸܤܩ̈ܘܿܦܹܐ ܢܸܬܼܘܲܥܕܼܘܼܢ ܠܤܘܼܢܗܵܕܘܿܣ . ܐܸܠܵܐ ܕܲܬܼܩܵܘܘܿܢ ܐܲܪܒܿܥܵܐ ܝܵܘܡ̈ܝܼܢ ܒܲܠܚܘܿܕܼ : ܠܩܲܕܝܼܫܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܡܝܼܛܪܵܦܘܿܠܝܼܛܝܼܣ ܘܠܲܐܝܼܠܹܝܢ ܕܥܲܡܹܗ : ܘܠܲܐܝܠܹܝܢ ܬܘܼܒܼ ܕܐܝܼܬܼ ܥܲܡ ܩܲܕܝܼܫܵܐ ܘܕܵܚܹ̇ܠ ܠܐܲܠܵܗܵܐ ܢܸܤܛܘܿܪܝܼܣ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܐܲܝܟܼ ܡ̇ܢ ܕܟܲܕܼ ܬܸܗܘܘܿܢ ܐܲܟܼܚ̄ܕܵܐ : ܘܟܼܠܵܗ̇ ܤܘܼܢܗܵܕܘܿܣ ܩܲܕܝܼܫܵܬܐ ܬܸܬܼܟܲܢܲܫ ܠܲܚܕܼܵܐܠ : ܐܸܢ ܐܝܼܬܼ ܡܸܕܸܡ ܕܐܝܼܬܼܵܘܗܝ ܕܲܒܼܥܵܬܼܵܐ : ܐܵܘ ܡܸܕܸܡ ܐ̄ܚܪܹܢܵܐ ܕܐܝܼܬܼܵܘܗܝ ܕܚܸܪܝܵܢܵܐ : ܐܵܘ ܕܲܚܢܲܢ ܝܲܬܿܝܼܪܹ̈ܐ ܐܝܼܬܲܝܢ ܠܹܗ : ܟܲܕܼ ܟܢܝܼܫܝܼܬܿܘܿܢ ܐܲܟܼܚ̄ܕܼܵܐ ܢܸܬܼܒܚܲܪ . ܘܗܵܝܕܹܝܢ ܒܫܲܠܡܘܼܬܼܵܐ ܕܟܼܠܟܼܘܿܢ ܢܸܬܼܝܼܕܲܥ ܗܵܘ̇ ܡ̇ܢ ܕܕܲܠܵܐ ܒܘܵܠܝܼܬܼܵܐ ܘܲܠܒܲܪ ܡ̣ܢ ܩܵܢܘܼܢܹ̈ܐ ܡܸܫܬܲܟܲܚ ܕܲܡܗܲܝܡܸܢ : ܐܸܢ ܟܠܟܼܘܿܢ ܬܪܝܼܨܵܐܝܼܬܼ ܡܵܘܕܹܝܬܿܘܿܢ : ܘܐܸܢ ܗܲܝܡܵܢܘܼܬܼܵܐ ܕܐܲܒܼܵܗܲܝ̈ܢ ܩܲܕܝܼ̈ܫܹܐ ܕܵܚ̇ܠܝܼܬܿܘܿܢ . ܗܵܠܹܝܢ ܗܵܟܹܝܠ ܐܸܢܵܐ : ܠܵܐ ܒܲܠܚܘܿܕܼ ܡܸܡܠܲܟܼ ܡܸܠ̇ܟܹܬܼ : ܐܸܠܵܐ ܐܵܦ ܐܲܦܝܼܤܹ̇ܬܼ . ܡܸܛܠ ܕܹܝܢ ܕܡܸܕܸܡ ܡ̣ܢ ܡܵܐ ܕܐܸܬܼܐܡܲܪ ܠܵܐ ܠܒܲܟܼܬܿܘܿܢ : ܐܸܠܵܐ ܐܵܦ ܡܸܬܿܛܪܵܕܼܘܼ ܐܸܬܿܛܲܕܹܬܼ ܡܸܢܟܼܘܿܢ : pb. 173 ܐܸܬܼܚܲܫ̇ܒܹܬܼ ܕܡ̣ܢ ܐܵܠܨ̈ܬܼܵܐ ܐܝܼܬܹܝܗ̇ ܕܲܒܼܝܲܕܼ ܡܤܲܗܕܼܵܢܘܼܬܼܵܐ ܗܵܕܹܐ ܐܵܘܕܲܥܟܼܘܿܢ ܘܲܒܼܕܼܝܼܛܲܓܿܡܵܐ ܗܵܢܵܐ ܐܹܤܲܗܸܕܼܟܼܘܿܢ : ܕܠܵܐ ܬܚܲܕܬܼܘܼܢ ܡܸܕܸܡ : ܐܸܠܵܐ ܕܲܬܼܩܵܘܘܿܢ ܠܡܹܐܬܼܝܼܬܼܵܐ ܕܟܼܠܗܘܿܢ ܩܲܕܝܼ̈ܫܹܐ ܐܲܒܼܵܗܲܝ̈ܢ ܐܲܦܸܤܩ̈ܘܿܦܹܐ . ܘܟܲܕܼ ܒܬܲܪܥܝܼܬܼܵܐ ܕܓܼܵܘܵܐ ܗܵܘܹ̇ܝܬܿܘܿܢ : ܢܸܬܿܬܿܕܝܼܢ ܗܵܘ̇ ܡܵܐ ܕܐܝܼܬܵܘܗܝ ܕܥܹܕܬܵܐ ܩܲܕܝܼܫܬܼܵܐ ܩܵܬܼܘܿܠܝܼܩܝܼ . ܐܸܢܗ̤ܘ ܕܐ̄ܢܵܫ ܒܡܸܬܿܬܿܙܝܼܥܵܢܘܼܬܼܵܐ ܕܫܘܼܠܛܵܢܵܐ ܕܢܲܦܫܹܗ : ܢܸܨܒܸܿܐ ܕܲܢܫܲܚܠܸܦ ܡܸܕܸܡ ܡ̣ܢ ܡܵܐ ܕܐܸܬܼܚܙܝܼ ܠܪܹܫܵܢܘܼܬܼܵܐ ܕܟܼܝܼܬܼܵܐ ܕܠܵܐ ܥܵܢ̇ܕܼܵܐ : ܗܵܢܵܐ ܢܸܕܲܥ ܕܲܒܼܢܲܦܫܹܗ ܐܝܼܬܼ ܠܹܗ ܕܢܸܬܼܥܲܕܲܠ : ܘܲܠܐ̄ܢܵܫ ܡܸܕܸܡ ܠܵܐ ܡܚܲܝܸܒܼ . ܠܵܐ ܕܹܝܢ ܡܵܐ̇ܢܵܐ ܠܝܼ : ܕܗܵܢܹ̇ܝܢ ܟܲܕܼ ܗܵܢܹ̇ܝܢ ܐܹܡܲܪ : ܕܲܡܦܵܤܝܼܬܢܿܘܿܢ ܗ̄ܘ̣ ܘܝܵܕܲܥܵܐ ܩܲܕܝܼܫܘܼܬܼܟܼܘܿܢ : ܕܗܵܢܵܘ ܗܵܘ̇ ܡܸܕܸܡ ܕܡܸܨܛܒܸܐ ܒܹܗ ܡܠܟܲܢ ܕܵܚܹ̇ܠ ܠܐܲܠܵܗܵܐ : ܕܲܒܼܩܲܪܝܼܒܼܘܼܬܼܵܐ ܕܟܼܠܗܘܿܢ ܩܲܕܝܼܫܹ̈ܐ ܐܲܦܸܤܩ̈ܘܿܦܹܐ ܗܵܢ̇ܘܿܢ ܕܐܸܬܼܩܪܝܼܘ ܡ̣ܢ ܫܘܼܠܛܵܢܹܗ : ܟܠܡܸܕܸܡ ܕܐܝܼܬܼܵܘܗܝ ܚܸܪܝܵܢܵܐ ܢܸܫܬܿܪܸܐ : ܘܗܲܝܡܵܢܘܼܬܼܵܐ ܕܲܫܪܵܪܵܐ ܬܸܬܼܓܠܸܐ . ܡܸܛܠ ܗܵܢܵܐ ܕܹܝܢ : ܐܵܦ ܤܲܩܪܵܐ ܐܲܝܕܵܐ ܕܐܸܫܬܲܕܪܲܬ̤ ܠܘܵܬܼ ܩܲܕܝܼܫܬܼܵܐ ܤܘܼܢܗܵܕܘܿܣ ܕܝܼܠܟܼܘܿܢ ܩܲܕܡܹ̇ܬܼ ܤܵܡܹ̇ܬܼ ܠܥܸܠ ܡ̣ܢ ܕܝܼܡܲܪܛܘܿܪܝܵܐ ܗܵܕܹܐ : ܘܐܵܦ ܟܬܼܝܼ̈ܒܼܵܬܼܵܐ ܐܲܝܠܹܝܢ ܕܐܸܬܼܟܿܬܸܒܹܝ̈ܢ ܠܘܵܬܼܝ ܡ̣ܢ ܡܵܪܘܼܬܹܗ . ܐܲܝܟܼ ܡ̇ܢ ܕܲܒܼܝܲܕܼ ܟܠܗܹܝܢ : ܟܲܕܸ ܝܵܠܦܝܼܬܿܘܿܢ ܨܸܒܼܝܵܢܹܗ : ܬܸܫܠܘܿܢ ܡ̣ܢ ܐܲܝܠܹܝܢ ܕܡܸܬܼܚܲܦܛܝܼܬܿܘܿܢ ܠܡܸܤܥܲܪ . pb. 174 ܬܘܼܒܼ ܕܹܝܢ ܗ̤ܘܲܝܬܿܘܿܢ ܝܵܕܼܥ̇̄ܝܼܢ : ܕܦܸܚܡܹܗ ܕܲܟܼܬܼܵܒܼܵܐ ܗܵܢܵܐ : ܐܲܝܟܼ ܠܘܵܬܼ ܡܵܪܲܢ ܕܵܚܹ̇ܠ ܠܐܲܠܵܗܵܐ ܡܲܠܟܵܐ ܐܸܫܬܲܕܵ . ܢܸܤܛܘܿܪܝܼܣ . ܟܲܕܸ ܗܵܠܹܝܢ ܐܸܬܿܬܿܤܝܼܡܘ ܘܐܸܬܼܩܪܝܼܘ ܩܕܼܵܡܲܝܗܘܿܢ : ܕܲܠܡܵܐ ܐܲܢܸܫ ܗ̄ܘ̣ܵܐ ܚܹܐܦܗܘܿܢ ܗܵܘ̇ ܕܒܹܗ ܫܲܢܝܼܐܝܼܢ ܗ̄ܘ̣ܵܘ : ܐܘܵ ܐܸܬܼܟܲܚܲܕܼܘ ܒܡܸܕܸܡ : ܐܵܘ ܕܚܸܠ̣ܘ ܗ̄ܘ̣ܵܘ ܡ̣ܢ ܥܸܕܼܠܵܝܹ̈ܐ ܘܤܵܗ̈ܕܘܵܬܼܵܐ : ܐܵܘ ܒܡܸܕܸܡ ܚܫܲܒܼܘ ܐܸܢܘܿܢ ܠܪܹ̈ܫܵܢܹܐ ܕܲܥܠܲܝܗܘܿܢ ܘܠܹܗ ܠܡܲܠܟܵܐ : ܘܠܲܐܝܠܹܝܢ ܕܲܥܬܼܝܼܕܝܼܢ ܗ̄ܘ̣ܵܘ ܕܲܢܕܼܢܘܼܢ ܐܸܢܘܿܢ ܒܢܵܡܘܿܤܹ̈ܐ ܐܲܠܵܗܵܝܹ̈ܐ ܘܒܲܬܼܚܘܼ̈ܡܹܐ ܕܐܲܒܼ̈ܗܵܬܼܵܐ ؟ ܐܸܠܵܐ ܥܲܠ ܟܠܗܹܝܢ ܒܲܤܲܪܘ : ܐܝܼܬܼ ܗ̄ܘ̣ܵܘ ܠܗܘܿܢ ܓܹܝܪ ܐܲܝܠܹܝܢ ܕܡܵܘܕܥܝܼܢ ܗ̄ܘ̣ܵܘ ܠܗܘܿܢ ܡ̣ܢ ܡܲܠܟܿܘܼܬܼܵܐ . ܘܗܵܠܹܝܢ ܟܠܗܹܝܢ ܕܠܘܼܩܒܲܠܝ : ܐܲܝܟܼ ܫܥܵܬܼܵܐ ܡܸܕܸܡ ܡܸܤܬܲܒܼܪ̈ܵܢ ܗ̣̄ܘܲܝ̈ ܠܗܘܿܢ . ܘܐܲܝܟܼ ܕܤܵܒܲ̇ܪ ܐ̄ܢܵܐ : ܗܵܠܹܝܢ ܝܵܕܲܥ̇ ܗ̄ܘ̣ܵܐ ܩܲܢܕܝܼܕܝܵܢܘܿܣ : ܘܡܸܬܼܩܲܢܲܛ ܗ̄ܘ̣ܵܐ ܡܸܢܗܘܿܢ . ܘܲܒܼܡܸܠܹ̈ܐ ܒܲܠܚܘܿܕܼ ܡܥܵܘܸܟܼ ܗ̄ܘ̣ܵܐ ܠܗܘܿܢ : ܒܲܥܒܼܵܕܹ̈̇ܐ ܕܹܝܢ ܠܵܐ ܡܲܡܪܲܚ ܗ̄ܘ̣ܵܐ ܠܡܸܤܥܲܪ ܘܠܲܡܥܵܩܘܼ ܠܐܲܝܠܹܝܢ ܕܗܵܠܹܝܢ ܤܵܥ̇ܪܝܼܢ ܗ̄ܘ̣ܵܘ . ܒܐܲܝܠܹܝܢ ܐܸܬܿܬܿܟܸܠܬܿ ܠܡܸܤܥܲܪ : ܐܗܵܠܹܝܢ ܕܐܵܦܠܵܐ ܒܲܪܒܪ̈ܵܝܹܐ ܐܲܡܪܲܚܘ ܠܡܸܤܥܲܪ ܡܸܡܬܼܘܿܡ ؟ ܬܸܗܘܸܐ ܓܹܝܪ ܕܠܵܐ ܐܝܼܬܲܝܟ ܗ̣̄ܘܲܝܬܿ ܠܝܼ ܒܥܸܠܕܒܼܵܒܼܵܐ : ܐܵܦܠܵܐ ܩܛܹܐ ܓܼܪܵܢܵܐ . ܐܝܼܬܿܝܟ ܗ̣̄ܘܲܝܬܿ ܕܹܝܢ ܕܲܝܵܢܵܐ : ܐܲܝܟܼ ܕܲܥ̣ܒܲܕܼܬܿ ܢܲܦܫܵܟܼ ܐܲܝܟܼ ܫܲܪܟܵܐ ܕܲܐ̄ܚܪ̈ܵܢܹܐ : ܐܵܡܲ݁ܪ ܐ̄ܢܵܐ ܕܹܝܢ ܕܐܵܦ ܝܲܬܿܝܼܪ . ܘܐܸܬܼܩܲܪܲܒܼ ܐܵܦ ܙܲܒܼܢܵܐ ܕܕܼܝܼܢܵܐ : ܕܒܹܗ ܙܵܕܹܩ ܗ̄ܘ̣ܵܐ ܕܢܸܬܿܬܿܕܝܼܢܘܼܢ . ܠܵܐ ܕܹܝܢ ܐܸܬܼ݂ܵܘ ܗ̄ܘ̣ܵܘ ܗܵܡ̇ܘܿܢ ܕܕܼܵܝܢ̇ܝܼܢ ܗ̄ܘ̣ܵܘ ܥܲܡܵܟܼ : ܘܐܲܝܬܿܘܿܢ pb. 175 ܐܸܬܼܐ̱ܠܸܨܬܿܘܿܢ ܕܬܸܩܪܘܿܢ ܠܗܘܿܢ . ܨܵܒܹ̇ܐ ܗ̣̄ܘܲܝܬܿ ܕܲܠܟܼܠܗܘܿܢ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵ : ܬܸܥܒܸܿܕܼ ܐܸܢܘܿܢ ܒܢܲܝ̈ ܪܸܥܝܵܢܵܟܼ . ܠܝܼ ܕܹܝܢ ܕܐܸܢܵܐ ܒܵܥܹ̇ܐ ܗ̄ܘܹܝܬܼ ܕܢܸܗܘܸܐ ܕܝܼܢܵܐ : ܘܲܠܟܼܠܗܘܿܢ ܡܤܲܗܸܕܼ ܗ̄ܘܹ̇ܝܬܼ : ܕܠܵܐ ܠܕܲܝ̇ܢܘܼܬܼܵܐ . ܐܝܼܬܼ ܗ̄ܘ̣ܵܐ ܠܹܗ ܟܠ ܟ̱ܠܹܗ ܩܘܼܝܵܡܵܐ ܠܕܼܝܼܢܵܟܼ : ܟܲܕܼ ܠܵܘ ܐܲܝܟܼ ܕܐܸܬܼܩ̣ܪܝܼܬܿ ܕܵܐܹ̇ܢ ܗ̣̄ܘܲܝܬܿ . ܐܸܠܵܐ ܥܲܤܩܵܐ ܗ̄ܘ̣ܵܬܼ ܠܵܟܼ : ܐܝܼܬܼ ܗ̄ܘ̣ܵܐ ܠܵܟܼ ܫܘܼܠܛܵܢܵܐ ܠܡܹܐܙܲܠ ܘܲܠܡܼܥܒܲܕܼ ܗܵܕܹܐ : ܕܐܲܝܟܼ ܕܲܒܼܥܸܠܬܼܵܐ ܕܝܼܠܵܟܼ ܠܵܐ ܐܸܫܟܲܚܬܿ ܠܲܡܕܼܵܢ . ܘܠܵܘ ܕܠܵܐ ܐܸܬܹܿܝܬܼ : ܐܸܠܵܐ ܠܵܐ ܡܸܫܟܲܚ ܗ̄ܘܹ̇ܝܬܼ ܠܡܹܐܙܲܠ . ܙܵܕܹܩ ܗ̄ܘ̣ܵܐ ܠܵܟܼ ܕܬܲܠܸܦ ܥܲܠ ܗܵܕܹܐ ܠܐܲܝܢܵܐ ܕܐܝܼܬܼ ܠܹܗ ܫܘܼܠܛܵܢܵܐ : ܘܡ̣ܢ ܗܵܢܵܐ ܡܸܬܼܦܲܪܫܵܐ ܗ̄ܘ̣ܵܬܼ ܕܲܝܵܢܘܼܬܼܵܐ . ܠܵܐ ܓܹܝܪ ܡܗܲܝܡܸܢ ܗ̄ܘ̣ܵܐ ܐ̄ܢܵܫ : ܕܲܠܢܲܦܫܵܟܼ ܦܵܪܹܫ ܗ̄ܘ̣ܵܝܬܿ ܠܕܲܝܵܢܘܼܬܼܵܐ . ܘܗܵܟܲܢܵܐ ܐܸܤܬܿܥܲܪ ܗܵܠܹܝܢ . ܐܵܘ ܠܵܐ ܐܲܠܲܨܟܼܘܿܢ ܐܲܠܵܗܵܐ ܕܲܟܼܬܲܒܼܬܘܿܢ ܐܸܢܹܝܢ : ܟܲܕܼ ܢܵܦܩܝܼܬܿܘܿܢ ܪܘܼܚܵܐ : ܘܲܡܩܲܛܪ̱ܓܼܝܼܢ ܪܘܼܚܵܐ ܕܩܲܢܕܝܼܕܝܵܢܘܿܣ ܘܲܕܝܘܿܚܲܢܵܢ ܘܕܐܝܼܪܹܢܹܐܘܿܣ : ܓܲܒܼܪܵܐ ܕܒܲܐܠܵܗܵܐ ܚܲܝ ܗ̄ܘ̣ܵܐ : ܟܲܕܼ ܡܫܲܡܸܫ ܗ̄ܘ̣ܵܐ ܠܹܗ ܒܩܸܢܝܵܢܵܘ̈ܗܝ ܘܲܒܼܢܲܦܫܹܗ ܘܲܒܼܦܲܓܼܪܹܗ . ܘܡܸܛܠ ܕܠܵܐ ܫܦܲܪ ܠܹܗ ܐܲܝܠܹܝܢ ܕܲܤܥܲܪ : ܐܸܬܼܪܡܝܼܘ ܠܲܡܩܲܛܪܵܓܼܘܼܬܹܗ : ܐܲܝܟܼ ܕܡܸܢܗܘܿܢ ܝܵܠܦܝܼܢ ܐܢ̄ܬܿܘܿܢ ܠܵܗ̇ ܠܡܲܪܵܚܘܼܬܼܗܘܿܢ ܒܲܪܒܿܪܵܝܬܼܵܐ ܘܒܲܥܪܝܼܪܵܝܬܼܵܐ ܘܥܵ̇ܘܵܠܬܐ . ܟܲܕܸ ܓܹܝܪ ܤܠܸܩ̣ܘ ܗ̄ܘ̣ܵܘ ܠܘܵܬܼ ܡܲܠܟܵܐ : ܐܝܠܹܝܢ ܕܐܲܡܪܲܚ̣ܘ ܗ̄ܘ̣ܵܘ ܥܲܠ ܢܵܡܘܿܤܵܐ ܕܤܵܡ̣ ܠܗܘܿܢ ܗ̤ܘ ܩܲܢܕܝܼܕܝܵܢܘܿܣ ܘܐܲܝܠܹܝܢ ܕܤܥܲܪܘ ܠܘܵܬܼܗܘܿܢ : ܓܲܠܝܵܐܝܼܬܼ ܠܟܼܠܗܘܿܢ ܥ̣ܒܲܕܼ ܦܘܼܢܵܝ ܦܸܬܼܓܼܵܡܵܐ : ܗܵܘ̇ pb. 176 ܕܫܵܘܹ̇ܐ ܕܬܸܫܡ̱ܥܘܼܢܵܝܗܝ . ܕܡܸܢܹܗ ܬܹܐܠܦܘܼܢ ܟܠܟܼܘܿܢ ܐܲܟܼܚ̄ܕܼܵܐ : ܐܲܝܟܲܢܵܐ ܠܟܼܠܗܘܿܢ ܚܲܝܸܒܼ ܐܸܢܘܿܢ ܠܝܼ ܐܲܠܵܗܵܐ ܡ̣ܢ ܦܘܼܡܗܘܿܢ ܒܹܗ ܒܹܝܬܼ ܕܝܼܢܵܐ . ܡ̣ܢ ܟܬܼܝܼ̈ܒܼܵܬܼܵܐ ܕܡܲܠܟܿܘܼܬܼܵܐ : ܕܐܸܫܬܲܕܲܪ ܒܝܲܕܼ ܦܵܠܕܝܼܘܿܣ ܡܲܓܸܤܛܪܝܼܵܢܘܿܣ . ܝܸܠܦܲܬ̤ ܡܲܠܟܿܘܼܬܲܢ ܡ̣ܢ ܡܸܕܸܡ ܕܲܟܼܬܲܒܼ ܠܲܢ ܡܫܲܒܿܚܵܐ ܩܘܿܡܹܣ ܩܲܢܕܝܼܕܝܵܢܵܐ ܕܹܩܲܬܤܝܼܡܘܿܢ ܕܘܿܡܲܤܬܝܼܩܘܿܢ : ܕܒܲܫܓܼܘܼܫܝܵܐ ܘܲܕܼܠܵܐ ܒܘܵܠܝܼܬܼܵܐ ܗܘ̤ܵܐ ܡܸܕܸܡ ܕܲܗܘ̤ܵܐ ܒܐܲܦܸܤܘܿܣ ܡܝܼܛܪܵܦܘܿܠܝܼܣ . ܟܲܕܼ ܥܕܲܟܹܝܠ ܠܵܘ ܟܠܗܘܿܢ ܕܵܚܵܠܲܚ̈ ܐܲܠܵܗܵܐ ܐܲܦܸܤܩ̈ܘܿܦܹܐ ܗܵܢܘܿܢ ܕܫܲܕܪܹܬܼ ܗ̄ܘܹ̇ܝܬܼ ܕܢܸܬܼܟܲܢܫܘܼܢ ܐܸܬܼܟܲܢܲܫܘ ܗ̄ܘ̣ܵܘ : ܘܟܲܕܼ ܛܵܒܼ ܩܲܪܝܼܒܼܵܐ ܗ̄ܘ̣ܵܬܼ ܡܹܐܬܼܝܼܬܹܗ ܕܩܲܕܝܼܫܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܥܲܡ ܡܝܼܛܪ̈ܵܦܘܿܠܹܝܛܹܐ ܐ̄ܚܪ̈ܵܢܹܐ . ܘܬܼܘܼܒܼ : ܕܐܵܦܠܵܐ ܗܸܢܘܿܢ ܗܵܠܹܝܢ ܕܩܲܪܒܼܝܼܢ ܗ̄ܘ̣ܵܘ ܐܸܬܼܚܲܒܼܘ ܗ̄ܘ̣ܵܘ ܥܲܡܗܘܿܢ : ܐܵܘ ܫܠܸܡ̣ܘ ܗ̄ܘ̣ܵܘ ܠܲܚܕܼܵܕܹ̈ܐ : ܘܬܼܘܼܒܼ : ܕܐܵܦܠܵܐ ܒܥܵܬܼܵܐ ܕܗܲܝܡܵܢܘܼܬܼܵܐ ܐܲܝܟܼ ܕܙܵܕܹܩ ܗ̄ܘ̣ܵܐ ܗܘ̤ܵܬܼ : ܐܵܘ ܐܲܝܟܼ ܟܬܼܝܼ̈ܒܼܵܬܼܵܐ ܕܲܒܼܟܼܠܙܒܲܢ ܡܸܫܬܲܕܪ̈ܵܢ ܗ̣̄ܘܲܝ̈ ܡܸܢܲܢ . ܐܸܠܵܐ ܝܑܼܕܼܝܼܥܵܐ ܗ̣̄ܝ ܒܥܸܠܕܒܼܵܒܼܘܼܬܼܵܐ ܕܐ̄ܢܵܫ̈ܝܼܢ ܨܝܕܼ ܐ̄ܢܵܫ̈ܝܼܢ : ܘܡܸܛܠ ܗܵܕܹܐ ܐܸܬܼܚܲܦܲܛܘ ܕܐܲܝܟܼ ܡܲܤܒܿܪܵܢܘܼܬܼܗܘܿܢ ܢܸܤܥܪܘܼܢ . ܟܲܕܼ ܠܵܐ ܐܸܬܼܡܨܝܼܘ : ܘܐܵܦܠܵܐ ܕܲܒܼܬܲܚܦܝܼܬܼܵܐ ܢܸܬܼܚܲܫܚܘܼܢ : ܐܵܘ ܕܢܸܤܬܲܒܼܪܘܼܢ ܗ̄ܘ̣ܵܘ ܠܐ̄ܢܵܫ ܕܲܒܼܚܘܼܫܵܒܼܵܐ ܤܥܲܪܘ ܡܸܕܸܡ ܕܲܤܥܲܪܘ : ܡܸܛܠ ܗܵܕܹܐ ܐܸܬܼܚܲܙܝܲܬ̤ pb. 177 ܠܡܲܠܟܿܘܼܬܲܢ : ܕܠܵܐ ܢܸܗܘܸܐ ܐܝܼܬܼ ܠܐ̄ܢܵܫ ܐܲܬܼܪܵܐ ܠܡܲܪܵܚܘܼܬܼܵܐ : ܘܲܗܘ̤ܵܐ ܒܲܛܝܼܠ ܟܠܡܸܕܸܡ ܕܲܗܘ̤ܵܐ ܡܸܢܗܘܿܢ ܒܠܵܐ ܘܵܠܝܼܬܼܵܐ . ܘܡܸܠܹ̈ܐ ܕܡܸܛܠ ܗܲܝܡܵܢܘܼܬܼܵܐ ܢܸܬܼܒܲܚ̈ܢܵܢ ܠܘܼܩܕܲܡ : ܐܲܝܟܼ ܕܐܸܬܼܚܲܙܝܲܬ̤ ܠܲܢ : ܘܐܲܝܟܼ ܕܫܸܪܲܬ̤ ܗ̄ܘ̣ܵܬܼ ܘܲܫܦܲܪ ܐܵܦ ܠܓܼܵܘܵܐ ܕܤܘܼܢܗܵܕܘܿܣ . ܘܗܵܠܹܝܢ ܕܡܟܹܝܠ ܘܲܠܗܲܠ ܢܸܠܒ̈ܟܼܵܢ : ܟܲܕܼ ܠܵܐ ܡܩܲܒܿܠܵܐ ܥܠܹܝܗ̇ ܡܲܐܟܿܘܼܬܲܢ ܐܲܝܠܹܝܢ ܕܒܲܡܩܲܕܡܘܼܬܼ ܫܟܼܵܚܬܼܵܐ ܡܕܲܪܡܵܐܝܼܬܼ ܗ̤ܘܲܝ̈ ܀ ܗܵܠܹܝܢ ܕܡܲܠܟܵܐ ܐܸܢܹܝܢ . ܫܡܲܥܘ ܕܹܝܢ ܐܵܦ ܠܐܲܢܵܦ̇ܘܿܪܵܐ ܕܫܲܕܲܪܘ ܗܵܠܹܝܢ ܠܡܲܠܟܵܐ : ܕܒܹܗ ܡܩܲܛܪ̱ܓܼܝܼܢ ܗ̄ܘ̣ܵܘ ܠܩܲܢܕܝܼܕܝܵܢܘܿܣ : ܐܲܝܟܼ ܡ̇ܢ ܕܡܸܛܠ ܪܵܚܡܘܼܬܼܵܐ ܕܝܼܠܝ ܕܲܓܸܠ̣ ܐܸܢܘܿܢ : ܘܫܲܪܝܼܪܬܵܐ ܠܵܐ ܐܵܘܕܥܹܗ ܠܡܲܠܟܵܐ : ܘܲܡܩܝܼܡܝܼܢ ܠܐܲܝܠܹܝܢ ܕܲܤܥܲܪܘ ܠܘܼܩܒܲܠܝ . ܡ̣ܢ ܗܵܠܹܝܢ ܓܹܝܪ ܬܸܕܲܥܘܼܢ ܝܲܬܿܝܼܪܵܐܝܼܬܼ ܠܓܼܘܼܡܕܗܘܿܢ ܐܲܟܲܚ̄ܕܼ ܘܲܠܫܲܒܼܪܘܼܬܼܗܘܿܢ : ܐܲܝܟܼ ܕܲܠܘܵܬܼ ܛܲܠܝܵܐ ܡܸܫܬܿܥܹܝܢ ܗ̄ܘ̣ܵܘ : ܘܲܡܲܒܲܤܪܝܼܢ ܥܲܠ ܡܲܦܲܩ ܒܪܘܼܚܵܐ ܕܲܠܘܵܬܹܗ . ܡܸܬܼܪܫܹܝܢ ܗ̄ܘ̣ܵܘ ܓܹܝܪ : ܕܡܸܛܠ ܐܲܝܕܵܐ ܩܕܼܵܡ ܕܬܸܬܼܟܲܢܲܫ ܟ̱ܠܵܗ̇ ܤܘܼܢܗܵܕܘܿܣ : ܥܒܲܕܬܿܘܿܢ ܤܘܼܢܗܵܕܘܿܣ ܡܢܵܬܼܢܵܐܝܼܬܼ . ܐܲܝܟܼ ܕܡ̣ܢ ܗܵܕܹܐ ܡܸܬܼܚܵܘܹܝܬܿܘܿܢ : ܕܠܵܐ ܗ̄ܘ̣ܵܐ ܒܕܼܚܠܲܬܼ ܐܲܠܵܗܵܐ : ܐܸܠܵܐ ܒܲܒܼܥܸܠܕܒܼܵܒܼܘܼܬܼܵܐ ܐ̄ܢܵܫܵܝܬܼܵܐ ܟܠܗܹܝܢ ܤܥܲܪܬܿܘܿܢ : ܘܠܵܘ ܒܬܹܐܪܬܵܐ ܕܟܼܝܼܬܼܵܐ ܢܛܲܪܬܿܘܿܢܬ ܕܬܸܬܼܟܲܢܲܫ ܟ̱ܠܵܗ̇ ܤܘܼܢܗܵܕܘܿܣ . ܘܡܸܕܼܡ ܥܲܠ ܗܵܠܹܝܢ ܠܵܐ ܥܒܲܕܼܘ ܠܹܗ ܦܘܼܢܵܝ ܦܸܬܼܓܼܵܡܵܐ : ܐܸܠܐ ܕܐܒܿܬܹܝܗ̇ ܐܲܝܟܼ ܕܐܸܬܼܩܲܛܪܲܓܼܘ . pb. 178 ܡ̣ܢ ܐܲܢܵܦ̇ܘܿܪܵܐ ܕܩܘܼܪܸܠܘܿܣ ܕܐܸܬܲܕܲܪ ܠܡܲܠܟܵܐ : ܠܘܼܩܒܲܠ ܐܲܢܵܦ̇ܘܿܪܵܐ ܕܫܲܕܲܪ ܩܲܢܕܝܼܕܝܵܢܘܿܣ . ܒܗܵܠܹܝܢ ܡܸܬܼܚܵܘܹܝܢܲܢ : ܕܐܵܦܠܵܐ ܚܕܼܵܐ ܒܥܸܠܕܒܼܵܒܼܘܼܬܼܵܐ ܠܘܘܼܩܒܲܠ ܢܸܤܛܘܿܪܝܼܣ ܐܲܙܝܼܥܢܲܢ : ܐܸܠܵܐ ܗܵܘ̇ ܝܘܼܠܦܵܢܵܐ ܕܕܼܚܸܠܲܬܼ ܐܲܠܵܗܵܐ ܤܵܡܲܢܲܢ . ܠܗܵܘ̇ ܕܟܲܕ ܦܲܚܸܡܢ ܥܲܡ ܗܵܘ̇ ܕܢܸܤܛܘܿܪܝܼܣ : ܐܸܬܼܚܵܘܝܼ ܗܵܘ̇ ܕܲܩܢܸܐ ܡܲܟܿܤܵܢܘܼܬܼܵܐ . ܘܡ̣ܢ ܐܸܓܿܪ̈ܵܬܼܵܐ ܐܲܝܠܹܝܢ ܕܐܸܬܼܟܹܬܸܒܼ ܡ̣ܢ ܢܸܤܛܘܿܪܝܼܣ : ܘܡ̣ܢ ܬܘܼܪ̈ܓܵܡܹܐ ܐܲܠܝܹܝܢ ܕܐܸܬܿܬܲܪܓܲܡܘ ܡܸܢܹܗ : ܓܲܠܝܵܐܝܼܬܼ ܓܙܵܪ ܕܝܼܢܵܐ ܐܦܸܩܢܲܢ : ܟܲܕܼ ܤܝܼܡ ܐܹܘܲܢܓܲܠܝܼܘܿܢ ܩܲܕܝܼܫܵܐ ܒܲܡܨܲܥܬܼܵܐ : ܘܲܡܚܵܘܹܝܢܲܢ ܠܹܗ ܠܲܡܫܝܼܚܵܐ ܡܵܪܐ ܕܟܼܠ ܕܩܲܪܝܼܒܼܘܼ . ܢܸܤܛܘܿܪܝܼܣ . ܐܲܝܟܼ ܐܲܝܠܹܝܢ ܕܥܲܠ ܥ̇ܒܼܵܪ ܥܲܠ ܡܵܘ̈ܡܵܬܼܵܐ ܡܸܬܼܪܫܹܝܢ ܗ̄ܘ̣ܵܘ : ܒܡܵܘ̈ܡܵܬܼܵܐ ܡܦܝܼܤܝܼܢ ܗ̄ܘ̣ܵܘ ܕܠܵܐ ܥܒܲܪܢ ܥܲܠ ܡܵܘ̈ܡܵܬܼܵܐ : ܘܠܵܘ ܥܠܲܝܗܘܿܢ ܕܤܘܼܥܪ̈ܵܢܹܐ ܥܲܒܼܕܘܼܗܝ ܠܲܦܝܵܤܗܘܿܢ . ܡܸܬܼܪܫܹܝܢ ܗ̄ܘ̣ܵܘ ܓܹܝܪ : ܡܸܛܠ ܐܲܝܕܵܐ ܥܒܲܪܬܿܘܿܢ ܥܲܠ ܬܚܘܼܡܵܐ ܕܓܼܵܘܵܐ : ܘܠܵܐ ܩܵܘܝܼܬܿܘܿܢ ܠܟܼܠܵܗ̇ ܤܘܼܢܗܵܕܘܿܣ : ܐܲܝܟܼ ܕܐܵܦ ܐܸܬܼܩܪܝܼܬܿܘܿܢ ܐܲܟܲܚ̄ܕܼ ܟܠܟܼܘܿܢ ؟ ܘܠܵܐ ܡܸܕܸܡ ܠܘܵܬܼ ܗܵܕܹܐ ܦܲܢܝܼܘ ܦܸܬܼܓܼܵܡܵܐ . ܘܲܕܡܸܛܠ ܐܲܝܕܵܐ ܥܠܹܝܗ̇ ܕܗܵܕܹܐ ܓܵܘܵܢܵܐܝܼܐܼ ܠܵܐ ܐܸܬܼܡܲܠܲܟܼܘ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܥܲܡ ܚܲܒܼܪ̈ܲܝܗܘܿܢ pb. 179 ܕܲܠܘܵܬܼܗܘܿܢ : ܐܸܢܗ̤ܘ ܕܙܵܕܹܩ ܕܲܬܼܩܵܘܘܿܢ ܟܠܟܼܘܿܢ ؟ ܐܵܦ ܠܵܐ ܠܘܵܬܼ ܗܵܕܹܐ ܡܸܕܸܡ ܦܲܢܝܼܘ . ܡܸܛܠ ܐܲܝܕܵܐ ܠܵܘ ܒܫܲܠܡܘܼܬܼܵܐ ܕܓܼܵܘܵܐ ܤܥܲܪܬܿܘܿܢ ܗܵܕܹܐ : ܐܸܠܵܐ ܦܪܲܫܬܿܘܿܢ ܘܲܤܕܲܩܬܿܘܿܢ ܠܲܚܕܼܵܐ ܤܘܼܢܗܵܕܘܿܣ ܡ̣ܢ ܐܦܸܤܩ̈ܘܿܦܹܐ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܐܲܝܠܹܝܢ ܕܲܥܬܼܝܼܕܝܼܢ ܗ̄ܘ̣ܵܘ ܕܢܹܐܬܼܘܿܢ : ܕܒܲܝܲܕܼ ܒܘܼܚܵܢܵܐ ܕܥܲܡܗܘܿܢ ܕܝܼܢܵܐ ܕܗܲܡܵܢܘܬܼܵܐ ܢܸܬܿܬܲܚܲܡ ؟ ܘܠܵܐ ܠܘܵܬܼ ܗܵܕܹܐ ܦܲܢܝܼܘ ܦܸܬܼܓܼܵܡܵܐ : ܐܸܠܵܐ ܒܲܡܩܲܕܡܘܼܬܼܵܐ ܕܠܵܐ ܦܘܼܪܫܵܢܵܐ : ܘܲܒܼܫܲܠܡܘܼܬܼܵܐ ܕܐܲܝܠܹܝܢ ܕܫܵܦܪ̈ܵܢ ܠܗܘܿܢ : ܒܲܕܼ ܠܵܐ ܨܲܒܼܵܘ ܕܢܸܗܘܘܿܢ ܥܲܡܗܘܿܢ ܕܲܝܢܹ̈ܐ : ܥܒܲܕܼܘ ܐܸܢܘܿܢ ܠܗܘܿܢ ܢܘܼܟܼܪ݁ܵܝܹܐ ܕܗܲܝܡܵܢܘܼܬܼܵܐ . ܠܵܐ ܓܹܝܪ ܦܪܲܩ̣ܬܿ ܡ̣ܢ ܡܕܲܪܡܘܼܬܼܵܟܼ : ܗܵܝ̇ ܕܡ̣ܢ ܫܘܼܪܵܝܵܐ ܒܵܗ̇ ܗܵܪܹܓܼ ܗ̣̄ܘܲܝܬܿ : ܘܡܸܛܠܵܬܼܵܗ̇ ܠܡܵܪܘܿܕܼܘܼܬܼܵܐ ܢܬܲܦܬܵܝܗܝ ܐܵܦ ܠܐܲܦܸܤܩܘܿܦܵܐ ܕܪܗܘܿܡܹܐ : ܘܒܲܛܸܠܬܿ ܤܘܼܢܗܵܘܿܣ ܬܹܒܹܝܠܵܝܬܼܵܐ . ܠܘܵܬܼ ܟܠܗܹܝܢ ܗܵܠܹܝܢ : ܚܲܪ̈ܫܹܐ ܘܲܕܼܠܵܐ ܒܲܪܬܼ ܩܵܠܵܐ ܐܝܼܬܲܗܘܿܢ ܗ̄ܘ̣ܵܘ . ܡܸܛܠ ܐܲܝܕܵܐ ܠܵܐ ܫܡܲܥܬܿܘܿܢ ܠܗܵܝ̇ : ܕܲܩܕܼܵܡ ܕܟܼܠܗܘܿܢ ܐܲܦܸܤܩ̈ܘܿܦܹܐ ܢܸܬܼܟܲܢܫܘܼܢ : ܠܵܐ ܬܸܥ̱ܒܿܕܼܘܼܢ ܤܘܼܢܗܵܕܼܘܿܣ ܡܢܵܬܼܵܢܵܐܝܼܬܼ ؟ ܡܸܛܠ ܐܲܝܕܼܵܐ : ܩܘܿܡܹܣ ܗܵܘ̇ ܕܐܸܫܬܲܕܲܪ ܟܵܠܹ̇ܐ ܗ̄ܘ̣ܵܐ ܠܟܼܘܿܢ : ܟܲܕܸ ܡܦܝܼܣ ܗ̄ܘ̣ܵܐ ܕܲܬܼܩܵܘܘܿܢ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܐܲܦܸܤܩ̈ܘܿܦܹܐ ܘܠܵܐ ܪܲܚܝܼܩܝܼܢ ܗ̄ܘ̣ܵܘ : ܠܑܵܐ ܩܵܘܝܼܬܿܘܿܢ ܠܗܘܿܢ ؟ ܘܲܠܘܵܬܼ ܚܕܼܵܐ ܡ̣ܢ ܗܵܠܹܝܢ ܠܵܐ ܥ̣ܒܲܕܼܘ ܦܘܼܢܝ ܦܸܬܼܓܼܵܡܵܐ . ܐܵܪܵܐ ܐܸܢ ܝܲܬܝܼܒܼ ܗ̄ܘ̣ܵܐ ܡܫܝܼܚܵܐ : ܘܲܡܦܵܤܝܼܢ ܗ̣̄ܘܲܝܬܿܘܿܢ ܕܥܲܡܟܼܘܿܢ ܝܲܬܿܝܼܒܼ ܗܵܠܹܝܢ ܤܵܥ̇ܪܝܼܢ ܗ̣̄ܘܲܝܬܿܘܿܢ : ܘܲܡܫܵܘܬܿܦܝܼܢ ܗ̣̄ܘܲܝܬܿܘܿܢ ܒܪܘܼܫܥܟܼܘܿܢ ܠܲܡܫܝܼܚܵܐ : ܕܗܵܟܲܢܵܐ pb. 180 ܕܵܫܬܿܘܿܢܵܝܗ : ܐܲܝܟܼ ܐܲܝܢܵܐ ܕܠܵܐ ܡܸܫܟܲܚ ܕܢܲܟܸܿܤܟܼܘܿܢ : ܠܗܵܘ̇ ܕܗܵܟܲܢܵܐ ܓܲܠܝܵܐܝܼܬܼ ܦܲܪܤܝܼܟܼܘܿܢ . ܡܢ ܐܲܝܟܵܐ ܓܹܝܪ ܡܲܤܒܿܪܝܼܢ ܗ̣̄ܘܲܝܬܿܘܿܢ ܕܪܸܥܝܵܢܟܼܘܿܢ ܥܵ̇ܘܵܠܵܐ ܘܲܡܛܲܫܝܵܐ ܡܸܬܼܓܠܵܝܘܼ ܡܬܼܓܠܸܐ : ܕܩܲܕܼܡܬܿܘܿܢ ܘܤܲܗܸܕܬܘܿܢ ܠܐܲܦܸܤܩ̈ܘܿܦܹܐ ܥܲܠ ܪܘܼܫܥܟܼܘܿܢ : ܘܐܵܦ ܠܩܘܿܡܹܣ ܗܵܘ̇ ܕܲܦܩܝܼܕܼ ܗ̄ܘ̣ܵܠ ܥܠܲܝܟܿܘܿܢ : ܥܲܠ ܐܲܝܠܹܝܢ ܕܒܲܫܪܵܪܵܐ ܐܲܤܸܩ̣ ܒܐܲܢܵܦܘܿܪܵܐ ܠܡܲܠܵܦܘܼܬܹܗ ܠܡܲܠܟܵܐ ؟ ܠܟܼܠܗܘܿܢ ܕܹܝܢ ܐܲܝܠܹܝܢ ܕܲܠܡܹܐܠܲܦ ܛܸܒܿܟܼܘܿܢ ܒܵܥܹ̇ܝܢ : ܒܝܲܕܼ ܟܬܼܝܼ̈ܒܼܵܬܼܵܐ ܕܡܲܠܟܿܘܼܬܼܵܠ ܐܵܘ ܒܝܲܕܼ ܐܲܢܵܦ̇ܘܿܪ̈ܵܣ ܕܝܼܠܘܿܢ : ܟܠܗܹܝܢ ܗܵܠܹܝܢ ܢܸܫܬܪܪ̈ܵܢ ܠܗܘܿܢ ܕܫܲܪܝܼܪ̈ܵܬܼܵܐ ܐܸܢܹܝܢ ܕܠܵܐ ܦܘܼܠܵܓܼ : ܕܠܵܐ ܐܸܫܬܵܘܬܲܦܬܿܘܿܢ ܠܪܸܥܝܵܢܵܐ ܕܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܲܦܠܲܓܼܬܿܘܿܢ ܢܲܦܫܟܼܘܿܢ ܡ̣ܢ ܐܲܦܸܤܩ̈ܘܿܦܹܐ ܐܲܝܠܹܝܢ ܕܪ̈ܲܚܝܼܩܝܼܢ ܘܡ̣ܢ ܐܲܝܠܹܝܢ ܕܩܲܝܼܒܼܝܼܢ : ܕܠܵܐ ܬܸܨܛܒܼܘܿܢ ܠܲܡܩܵܘܵܝܘܼ ܐܲܪܒܲܬܲܥܪܲܪ ܝܵܘܡ̈ܝܼܢ ܟܲܕܼ ܤܲܓܿܝܼ . ܘܐܸܢܵܐ ܝܲܬܼܝܼܒܼ ܗ̄ܘܹ̇ܝܬܼ : ܟܲܕܼ ܡܸܕܸܡ ܠܵܐ ܐܵܡܲ݁ܪ ܐ̄ܢܵܐ ܐܵܘ ܤܲܥܲ̇ܪ ܐ̄ܢܵܐ . ܘܒܲܡܨܲܥܬܼܟܼܘܿܢ ܝܲܬܼܝܼܒܼ ܗ̄ܘ̣ܵܐ ܡܫܝܼܚܵܐ : ܗܵܘ̇ ܕܲܥܨܵܟܼܘܿܢ ܠܟܼܠܟܼܘܿܢ : ܕܥܲܠ ܐܲܦܲܝ̈ : ܗܵܠܹܝܢ ܬܹܐܡܪܘܼܢ ܘܬܸܥܒܿܕܼܘܼܢ . ܐܵܦܠܵܐ ܠܲܡ ܚܕܼܵܐ ܒܥܸܠܕܒܼܵܒܼܘܼܬܼܵܐ ܠܘܼܩܒܲܠ ܢܸܤܛܘܿܪܝܼܣ ܐܲܙܝܼܥܢܲܢ . ܟܲܕܼ ܐܸܢܵܐ ܠܵܐ ܩܲܪܝܼܒܼ ܐ̄ܢܵܐ : ܒܥܸܠܕܒܼܵܒܼܵܐ ܕܝܼܠܝܼ ܕܵܢ ܡܸܠܲܝ̈ : ܘܦܲܚܸܡ ܐܸܢܹܝܢ ܥܲܡ ܐܲܝܠܹܝܢ ܕܒܼܵܥܹ̇ܐ ܗ̄ܘ̣ܵܐ : ܘܐܲܝܟܲܢܵܐ ܕܒܼܵܥܹ̇ܐ ܗ̄ܘ̣ܵܐ . ܘܲܡܩܲܒܸܿܠ ܗ̄ܘܹ̇ܝܬܼ ܡܸܢܗܘܿܢ : ܕܐܵܦܠܵܐ ܚܕܼܵܐ ܒܥܸܠܕܒܼܵܒܼܘܼܬܼܵܐ ܢܛܲܪܘ ܗ̄ܘ̣ܵܘ ܠܘܼܩܒܲܠܝ . ܡܲܢܘܼ ܡܲܡܪܲܚ ܕܢܹܐܡܲܪ pb. 181 ܗܵܠܹܝܢ : ܟܲܕܼ ܚܵܙܹ̇ܐ ܗܵܠܹܝܢ ܟܠܗܘܿܢ ܪ̈ܘܼܫܥܹܐ ܘܡܲܪ̈ܵܚܘܵܬܼܵܐ ܕܲܒܼܗܹܝܢ ܐܸܬܿܛܲܠܡܹ̇ܿܬܼ ܡܸܢܗܘܿܢ ؟ ܘܠܵܐ ܗ̄ܘ̣ܵܐ ܝܲܬܿܝܼܪܵܐܝܼܬܼ ܕܲܫܥܬܼܵܐ ܢܸܤܬܲܒܼܪ̈ܲܢ ؟ ܐܵܡ̇ܪܝܼܬܿܘܿܢ ܐܸܢܹܝܢ ܓܹܝܪ ܠܗܵܘ̇ ܕܡܲܟܸܿܣ ܗ̄ܘ̣ܵܐ ܠܟܼܘܿܢ ܥܲܠ ܗܵܠܹܝܢ : ܕܲܒܼܥܸܠܕܒܼܵܒܼܘܼܬܼܵܐ ܤܵܥܪܝܼܬܿܘܿܢ ܠܘܵܬܼܝ ؟ ܐܸܠܵܐ ܒܲܕܼܡܘܼܬܼܵܐ ܕܐܲܝܠܹܝܢ ܕܡܵܚܹ̇ܝܢ ܠܐ̄ܢܵܫ ܘܥܵ̇ܠܵܐܝܼܬܼ ܡܦܲܪܤܹܝܢ ܠܹܗ : ܘܐܵܡ̇ܪܝܼܢ ܠܹܗ : ܕܡܸܫܬܥܵܝܘܼ ܡܸܬܿܥܹܝܢܲܢ : ܠܐܝܢܵܐ ܕܒܲܫܥܬܼܵܐ ܟܹܐܡܲܬܼ ܪܵܫܹܐ ܠܗܘܿܢ : ܘܲܕܼܠܵܐ ܗ̄ܘ̣ܵ ܒܥܸܠܕܒܼܵܒܼܘܼܬܼܵܐ : ܐܸܠܵܐ ܒܪܵܚܡܘܼܬܼܵܐ ܗܵܕܹܐ ܤܵܥ̇ܪܝܼܢܲܢ : ܘܲܠܗܵܘ̇ ܡܫܲܡܪܝܼܢ ܠܹܗ ܥܲܪܛܸܠܵܐܝܼܬܼ : ܟܲܕܼ ܡܨܲܠܲܦ . ܗܵܟܲܢܵܐ ܐܵܦ ܠܝܼ ܥ̣ܒܲܕܼ : ܟܲܕܼ ܡܸܬܼܪܫܝܼܢ ܘܪܵܫܹܝܢ . ܐܸܠܵܐ ܗܵܘ̇ ܕܲܝܵܢܵܐ ܕܟܼܠ : ܠܲܝܬܿ ܠܹܗ ܕܲܫܥܵܬܼܵܐ ܗܵܕܹܐ ܢܸܤܥܘܿܪ . ܐܵܦܸܢ ܓܹܝܪ ܠܵܐ ܗܘ̤ܵܐ ܠܝܼ ܒܹܝܬܼ ܕܝܼܢܵܐ ܐ̄ܢܵܫܝܵܐ ܒܟܼܠܗܹܝܢ ܗܵܠܹܝܢ : ܐܝܼܬܼ ܠܝܼ ܗܵܘ̇ ܕܲܡܫܝܼܚܵܐ . ܐܸܠܵܐ ܠܲܡ ܒܵܥܹ̇ܝܢܲܢ ܡ̣ܢ ܐܘܼܚܕܼܵܢܟܼܘܿܢ : ܕܠܵܐ ܢܸܫܬܘܸܐ ܐ̄ܢܵܫ ܠܡܸܬܼܩܲܒܵܠܘܼ : ܡ̣ܢ ܐܲܝܠܹܝܢ ܕܲܡܝܲܩܪܝܼܢ ܠܚܘܼܒܵܐ ܕܒܲܪܢܵܫܵܐ ܡ̣ܢ ܕܚܠܲܬܼ ܐܲܠܵܗܵܐ . ܒܕܲܐܝܟܼ ܗܵܢܵܐ ܓܹܝܪ ܨܒܼܝܵܢܵܐ ܐܲܪܓܸܫܢܲܢ : ܕܐܝܼܬܼ ܠܢܲܟܼܦܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܕܒܼܵܥܹ̇̄ܐ ܠܲܡܫܲܟܵܢܘܼ ܪܸܚܡܬܼܵܐ ܝܲܬܿܝܼܪܵܐܝܼܬܼ : ܐܵܘ ܕܡܸܕܸܡ ܕܦܵܩ̇ܚ ܠܗܲܝܡܵܢܘܼܬܼܵܐ ܢܸܬܼܚܲܫܲܒܼ . ܘܥܲܠ ܗܵܝ̇ : ܠܵܐ ܡ̣ܢ ܠܘܼܚܵܡܵܐ ܕܐܘܼܚܕܵܢܟܼܘܿܢ ܕܚܸܠ̣ : ܘܠܵܐ ܒܲܛܢܵܢܵܐ ܕܗܲܝܡܵܢܘܼܬܼܵܐ ܡܸܬܿܬܿܙܝܼܥ : ܗܵܝ̇ ܕܡ̣ܢ ܠܥܸܠ ܐܸܫܬܲܠܡܲܬ̤ ܠܲܢ . ܐܸܠܵܐ ܠܤܘܼܢܵܗܵܕܘܿܣ ܩܲܕܝܼܫܬܼܵܬ ܬܲܗܝܼ ܝܵܘ̈ܡܬܼܵܐ ܥܸܤܪܝܼ ܘܚܲܕܼ : ܡ̣ܢ ܒܵܬܲܪ pb. 182 ܦܪܵܬܘܿܙܡܝܼܵܐ ܕܐܸܬܼܝܲܗܒܲܬ̤ ܠܲܢ ܡ̣ܢ ܐܘܼܚܕܵܢܟܼܘܿܢ . ܘܐܸܬܼܐܠܸܨܢ ܡ̣ܢ ܐܵܪ̈ܬܵܕܘܿܟܿܤܹܐ ܕܤܘܼܢܗܵܕܘܿܣ ܩܲܕܝܼܫܬܼܵܐ : ܐܲܝܠܹܝܢ ܕܲܠܗܲܝܡܵܢܘܼܬܼܵܐ ܒܲܠܚܘܿܕܼ ܡܲܚܒܼܝܼܢܲܢ : ܕܢܸܒܼܥܹܐ ܗܵܠܹܝܢ ܕܐܝܼܬܲܝܗܹܝܢ ܕܕܸܚܠܲܬܼ ܐܲܠܵܗܵܐ . ܢܸܤܛܘܿܪܝܼܣ . ܐܵܪܵܐ ܠܵܘ ܓܲܠܝܵܐܝܼܬܼ ܒܸܠܥܵܕܼ ܡ̣ܢ ܬܲܚܦܝܼܬܼܵܐ ܡܸܕܸܡ ܐܵܘܕܥܘܼܗܝ ܠܨܒܼܝܵܢܗܘܿܢ : ܕܠܵܘ ܡܸܛܠ ܕܲܫܚܝܼܩܘܼܢ ܗ̄ܘ̣ܵܘ ܘܲܥܡܝܼܠܝܼܢ ܗ̄ܘ̣ܵܘ ܒܟܼܘܼܪܗܵܢܵܐ ܘܲܒܼܡܵܘܬܵܐ ܘܒܲܡܙܲܠܗܙܘܼܬܼܵܐ ܕܚܲܝܹ̈ܗܘܿܢ ܠܵܐ ܐܵܬܼ݂ܵܐ ܠܕܝܼܢܵܐ : ܐܸܠܵܐ ܒܲܕܼ ܕܵܚ̇ܠܝܼܢ ܗ̄ܘ̣ܵܘ ܡ̣ܢ ܕܝܼܢܵܐ ܕܡ̣ܢ ܟܠ ܐ̄ܢܵܫ : ܘܲܩܕܼܵܡ ܟܠܢܵܫ ܥܲܒܼܕܘܼܗܝ ܠܕܼܝܼܢܵܐ : ܩܕܼܵܡ ܕܢܹܐܬܸܐ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ؟ ܡܵܢܵܐ ܓܹܝܪ ܡܵܘܬܿܪܵܐ ܗ̄ܘ̣ܬܼ ܠܝܼ ܡܫܵܘܚܪܘܼܬܼܵܐ ܕܥܸܤܪܝܼܢ ܝܵܘܡ̈ܝܼܢ : ܐܵܘ ܠܟܼܘܿܢ ܡܵܢܵܐ ܡܲܗܢܝܵܐ ܗ̄ܘ̣ܵܬܼ ܠܟܼܘܿܢ ؟ ܗ̤ܘ ܓܹܝܪ ܗܵܘ̇ ܕܡܸܬܼܥܒܸܕܼ ܗ̄ܘ̣ܵܐ ܡ̣ܢ ܒܵܬܲܪ ܬܠܵܬܼܝܼܢ ܝܵܘܡ̈ܝܼܢ : ܗ̤ܘ ܗܵܢܵܐ ܐܵܦ ܡ̣ܢ ܩܕܼܵܡ ܟܠܗܘܿܢ ܐܵܦ ܡ̣ܢ ܒܵܬܲܪ ܟܠܗܘܿܢ ܡܸܫܟ̇ܚܵܐ ܗ̄ܘ̣ܵܬܼ ܕܢܸܬܼܥ̱ܒܸܕܼ . ܝܲܬܿܝܼܪܵܐܝܼܬܼ ܓܹܝܪ ܐܸܢ ܪܵܚܡܘܼܬܼܵܐ ܡܫܲܟܸܢ ܗ̄ܘ̣ܵܐ ܠܘܵܬܼܝ : ܙܵܚܹܩ ܗ̄ܘ̣ܵܐ ܕܡܸܩܕܲܡ ܢܸܩܕܘܿܡ ܘܢܲܕܪܟܲܢܝ : ܘܢܦܝܼܣ ܗ̄ܘ̣ܵܐ ܠܤܲܓܿܝܼ̈ܐܹܐ ܐܲܝܠܹܝܢ ܕܲܗܦܝܼܟܼܝܼܢ ܗ̄ܘ̣ܵܘ ܡܹܢܝ : ܘܠܵܐ ܢܲܪܦܸܐ ܗ̄ܘ̣ܵܐ ܕܬܸܥܒܿܕܼܘܼܢ ܗܵܘ̇ ܡܵܐ ܕܲܥܒܲܕܬܿܘܿܢ : ܡܸܛܠ ܕܡܸܬܼܟܼܠܹܝܢ ܗ̣̄ܘܲܝܬܿܘܿܢ ܡܸܢܹܗ : ܘܐܸܠܵܐ ܕܠܵܐ ܬܸܗܘܸܐ ܡܸܬܼܒܲܚܢܵܢܘܼܬܼܵܐ : ܡܸܬܼܚܲܫܲܚ ܗ̣̄ܘܲܝܬܿ ܒܟܼܠ ܦܘܼܪ̈ܤܝܼܢ : ܐܲܝܟܼ ܕܢܸܬܼܚܲܒܲܠ ܕܝܼܢܵܐ . ܬܸܗܘܸܐ ܗܵܕܹܐ . ܙܵܕܹܩ ܗ̄ܘ̣ܵܐ ܠܟܼܘܿܢ ܗܵܟܹܝܠ ܝܲܬܿܝܼܪܵܐܝܼܬܼ ܠܲܡܩܵܘܵܝܘܼ ܠܹܗ : ܕܢܸܗܘܸܐ ܒܘܼܚܵܢܵܐ : ܘܠܵܐ ܬܸܬܿܠܘܼܢ ܠܝܼ ܥܸܠܬܼܵܐ ܕܲܥܪܘܼܩܝܵܐ . ܐܸܠܵܐ ܘܠܵܐ ܚܕܼܵܐ ܡ̣ܢ ܗܵܠܹܝܢ ܫܲܪܝܼܪܵܐ . ܬܸܗܘܸܐ ܗܵܟܹܝܠ ܟܲܕܼ ܝܵܗܹ̇ܒܼ ܐ̄ܢܵܐ pb. 183 ܠܟܼܘܿܢ ܕܩܵܘܝܼܬܿܘܿܢ ܕܢܸܗܘܸܐ ܕܝܼܢܵܐ : ܡܸܛܠ ܐܲܝܕܵܐ ܠܵܘ ܐܲܝܟܼ ܦܘܩܕܵܢܵܐ ܕܡܲܠܟܵܐ ܤܥܲܪܬܿܘܿܢ ؟ ܡܚܵܘܹ̇ܝܢ ܗ̣̄ܘܲܝܬܿܘܿܢ ܓܹܝܪ : ܕܠܵܘ ܡܸܛܠ ܗܵܕܹܐ ܥܒܲܕܬܿܘܿܢ : ܐܸܠܵܐ ܠܵܐ ܩܵܝܘܼܬܿܘܿܢ : ܡܵܕܹܝܢ ܒܟܼܠܗܹܝܢ ܡܸܬܼܓܿܠܸܐ ܫܚܵܩܟܼܘܿܢ ܡ̣ܢ ܫܘܼܪܵܝܵܐ : ܕܡܸܛܠ ܕܲܕܚܸܠ̣ ܕܠܵܐ ܢܹܐܬܸܐ ܠܒܼܘܼܚܵܢܵܐ ܘܲܠܕܝܢܵܐ ܤ̣ܥܲܪ ܗ̄ܘ̣ܵܐ ܗܵܕܹܐ . ܘܕܐܝܼܬܼ ܗ̄ܘ̣ܵܐ ܒܗܵܕܹܐ ܕܵܘ̇ܝܵܐ : ܘܡܸܬܼܦܲܪܲܣ ܗ̄ܘ̣ܵܐ ܠܲܡܥܲܬܵܕܼܘܼ ܠܗܵܠܹܝܢ ܟܠܗܹܝܢ . ܐܸܢܘܗ̤ܘ ܗܵܟܹܝܠ ܕܲܬܼܟܼܝܼܠ ܗ̣̄ܘܲܝܬܿ ܒܐܲܝܠܹܝܢ ܕܲܟܼܬܲܒܼܬܿ : ܘܐܝܼܬܼ ܗ̄ܘ̣ܵܘ ܠܵܟܼ ܐܲܝܠܹܝܢ ܕܤܵܗ̇ܕܝܼܢܡ ܗ̄ܘ̣ܵܘ ܠܵܟܼ : ܗܵܢܵܘ ܕܹܝܢ ܐܲܒܼ̈ܗܵܬܼܵܐ ܘܲܟܼܬܼܵܒܹ̈ܐ ܩܲܕܝܼ̈ܫܹܐ : ܪܲܫܹ̇ܐ ܗ̣̄ܘܲܝܬܿ ܠܝܼ ܐܲܝܟܼ ܐܲܝܢܵܐ ܕܡܸܛܠ ܗܵܕܹܐ ܥܵܒܼ̇ܕܼܬܼ ܐܲܝܠܹܝܢ ܕܥܸܒ̇ܕܼܬܼ : ܒܲܒܼܥܸܠܕܒܼܵܒܼܘܼܬܼܵܐ ܘܠܵܘ ܒܲܫܪܵܪܵܐ . ܘܥܵܕܹܠ ܗ̣̄ܘܲܝܬܿ ܠܝܼ : ܕܥܲܠ ܠܵܐ ܡܼܕܸܡ ܫܓܲܫܬܵܗ̇ ܠܬܹܒܹܝܠ : ܟܲܕܼ ܐܲܪܡܝܼ̇ܬܼ ܒܥܵܬܼܵܐ ܕܗܲܪ̈ܵܛܝܼܩܹܐ ܘܕܼܵܐܪ̈ܬܼܕܘܿܟܿܤܹܐ . ܘܲܠܗܵܠܹܝܢ ܙܵܕܹܩ ܗ̄ܘ̣ܵܐ ܠܵܟܼ ܕܬܸܟܼܬܿܘܿܒܼ ܠܘܵܬܼ ܡܲܠܟܵܐ : ܘܲܠܟܼܠܗܹܝܢ ܐ̄ܚܪ̈ܵܢܝܬܼܵܐ : ܐܸܢܗ̤ܘ ܕܡܸܛܠ ܗܵܕܹܐ ܡܲܤܒܲܪ ܐܲܢ̄ܬܿ ܕܲܗ̤ܘܲܝ̈ ܐܲܝܠܹܝܢ ܕܲܥܒܲܕܬܿ : ܐܲܝܟܼ ܗܵܘ̇ ܕܐܸܢܵܐ ܡ̣ܢ ܕܝܼܢܵܐ ܥܵܪܹܩ ܐ̄ܢܵܐ : ܡܸܛܠ ܕܠܵܐ ܬܟܼܝܼܠ ܐ̄̈ܢܵܐ ܥܲܠ ܐܲܝܠܹܝܢ ܕܟܸܬܼ̇ܒܹܬܼ . ܐܸܠܵܐ ܐܲܝܟܼ ܐܲܝܠܹܝܢ ܕܒܲܒܼܥܸܠܕܒܼܵܒܼܘܼܬܼܵܐ ܘܠܵܘ ܒܲܫܪܵܪܵܐ ܥ̣ܒܲܕܼܘ ܗܵܕܹܐ : ܡ̣ܢ ܕܝܼܢܵܐ ܥܪܲܩ̣ܘ . ܘܲܓܼܒܲܠܘ ܟܲܕܼ ܐܵܡ̇ܪܝܼܢ : ܕܲܗܘ̤ܵܐ ܕܝܼܢܵܐ ܘܒܼܘܼܚܵܢܵܐ : ܟܲܕܼ ܚܕܼܵܐ ܡ̣ܢ ܗܵܠܹܝܢ ܠܵܐ ܗ̤ܘܲܝ̈ . ܢܹܐܬܸܐ ܢܸܬܿܬܿܕܝܼܢ : ܢܸܬܸܿܠ ܡܸܠܬܼܵܐ ܥܲܠ ܐܲܦܲܝ̈ ܐܲܠܝܹܢ ܕܡܸܬܼܪ̱̣ܫܸܐ : ܘܢܸܤܲܒܼ ܡܸܠܬܼܵܐ ܥܲܠ ܐܲܦܲܝ̈ ܐܲܝܠܹܝܢ ܕܪܵܫܹܐ : ܘܢܸܗܘܸܐ ܕܝܼܢܵܐ ܕܲܬܼܪ̈ܲܝܗܘܿܢ ܕܠܵܐ ܥܘܼܘܵܟܼܵܐ . pb. 184 ܐܹܝܢ ܩܕܼܵܡ ܬܠܝܼܬܼܵܝܘܼܬܼܵܐ : ܕܥܲܠ ܐܲܦܹܝ̈ܗ̇ ܤܸܥ̇ܪܹܬܼ ܟ̱ܠܵܗ̇ ܚܦܝܼܛܘܼܬܼܵܐ . ܡܛܸܠ ܐܲܝܕܵܐ ܓܹܝܪ ܒܐܲܝܠܹܝܢ ܕܐܸܢܵܐ ܬܟܼܝܼܠ ܐ̄ܢܵܐ : ܐ̄ܚܪܵܢܹܐ ܡܸܬܼܟܲܫܠܝܼܢ ؟ ܗܵܠܹܝܢ ܫܲܦܠܵܝ̈ܗܝ ܠܚܲܝܠܵܟܼ . ܘܝܵܕܲܥ ܗ̣̄ܘܲܝܬܿ ܕܫܲܪܝܼܪ̈ܵܢ ܘܡܸܫ̈ܟܿܚܢ ܠܲܡܦܵܤܘܼ : ܐܸܠܵܐ ܠܵܐ ܐܸܡ݂ܲܪܬܿ ܘܠܵܐ ܐܸܬܿܬܿܟܸܠܬܿ : ܘܠܵܐ ܟܲܕܼ ܓܵܒܹ̇ܠ ܐܲܢ̄ܬܿ ܐܸܡ݂ܲܪ ܒܒܲܪܬܼ ܩܵܠܵܟܼ ܗܵܝ̇ ܕܚܝܼܠܬܼܵܐ ܘܙܝܼܥܬܼܵܐ : ܕܢܸܗܘܸܐ ܕܝܼܢܵܐ : ܘܬܸܬܼܝܼܗܸܒܼ ܡܸܠܬܼܵܐ : ܘܬܸܬܼܦܲܢܸܐ ܒܫܘܼܐܵܠܵܐ ܘܲܒܼܦܘܼܢܵܝ ܦܸܬܓܼܵܡܵܐ . ܠܒܼܝܼܟܼܵܐ ܗ̄ܘ̣ܵܬܼ ܓܹܝܪ ܒܲܪܬܼ ܩܵܠܵܟܼ ܡ̣ܢ ܬܹܐܪܬܵܟܼ . ܐܸܵܠܵܐ ܡܵܢܵܐ ܠܲܡ ؟ ܡܸܬܼܟܲܫܦܝܼܢܲܢ ܘܒܼܵܥܹ̇ܝܢܲܢ ܡ̣ܢ ܐܘܼܚܕܵܢܟܼܘܿܢ : ܡܸܛܠ ܕܢܸܬܼܝܼܕܲܥ ܫܩܵܠ ܛܲܥܢܵܐ ܕܤܘܼܢܗܵܕܘܿܣ ܕܒܲܛܢܵܢܵܐ ܕܐܲܠܵܗܵܐ ܐܝܼܬܼܵܘܗܝ : ܢܸܫܬܲܕܲܪ ܒܵܬܲܪ ܦܐܸܐ ܒܪܲܒܿܘܼܬܹܗ ܩܲܢܕܝܼܕܝܵܢܘܿܣ : ܘܒܼܵܬܲܪ ܚܲܡܫܵܐ ܡ̣ܢ ܤܘܼܢܗܵܕܘܿܣ ܩܲܕܝܼܫܬܼܵܐ : ܕܲܢܩܝܼܡܘܼܢ ܐܲܝܠܹܝܢ ܕܐܸܤܬܿܥܲܪ ܩܕܼܵܡ ܕܚܲܝܠܲܬܼ ܐܲܠܵܗܵܐ ܕܲܒܼܟܼܘܿܢ . ܨܢܝܼ̈ܥܹܐ ܓܹܝܪ ܐܝܼܬܲܝܗܘܿܢ : ܐܲܝܠܹܝܢ ܕܲܐ̄ܚܪ̈ܢܝܵܬܼܵܐ ܠܒܲܪ ܡ̣ܢ ܗܲܝܡܵܢܘܼܬܼܵܐ ܬܪܝܼܨܬܵܐ ܡܸܬܼܪܲܥܹܝܢ : ܠܲܡܚܲܦܵܝܘܼ ܬܲܪܥܝܼܬܼ ܛܵܥܝܘܼܬܼܗܘܿܢ . ܐܲܝܟܼ ܕܐܵܦ ܐ̄ܢܵܫ̈ܝܼܢ ܡ̣ܢ ܩܲܕܝܼ̈ܫܹܐ ܐܲܦܸܤܩ̈ܘܿܦܹܐ : ܟܲܕܼ ܡܛܲܫܸܐ ܢܸܤܛܘܿܪܝܼܣ ܛܵܥܝܘܼܬܹܗ : ܢܸܫܬܲܕܠܘܼܢ ܘܢܸܬܿܬܵܘܤܦܘܼܢ ܥܲܡܹܗ : ܘܢܲܪܡܘܿܢ ܐܝܼܕܼܵܐ . ܟܲܕܼ ܕܹܝܢ ܚܲܬܿܝܼܬܼܵܐܝܼܬܼ ܫܲܐܸܠ̣ܘ : ܘܐܸܫܟܲܚܘ ܕܲܓܼܠܸܐ ܓܘܼܕܵܦܹܗ : ܐܲܪܚܸܩ̣ܘ ܡܸܢܹܗ : ܘܲܠܤܘܼܢܗܵܕܘܿܣ ܩܲܕܝܼܫܬܼܵܐ ܩܪܸܒܼܘ . ܢܸܤܛܘܿܪܝܼܣ . ܠܡܵܐ ܕܲܥܪܲܩ̣ ܡ̣ܢ ܤܘܼܢܗܵܕܘܿܣ : ܗܵܐ ܓܲܠܝܵܐܝܼܬܼ ܤܢܝܼܩܝܼܬܿܘܿܢ ܥܲܠ ܡܲܠܟܵܐ ܕܲܡܫܲܕܲܪ ܒܵܬܲܪ ܚܲܡܫܵܐ ܡ̣ܢ pb. 185 ܐܲܦܸܤܩ̈ܘܿܦܹܐ ܕܲܢܩܝܼܡܘܼܢ ܐܲܝܠܝܹܢ ܕܐܸܤܬܿܥܲܪ ؟ ܐܸܠܵܐ ܥܲܡ ܩܲܢܕܝܼܕܝܵܢܘܿܣ ܐܸܡ݂ܲܪܬܿܘܿܢ : ܘܠܵܘ ܥܲܡ ܐܲܦܸܤܩ̈ܘܿܦܹܐ ܚܲܒܼܪ̈ܲܝܗܘܿܢ : ܕܡ̣ܢ ܫܲܘܝܘܼܬܼܵܐ ܡܲܟܿܤܝܼܢ ܗ̄ܘ̣ܵܐ ܠܟܼܘܿܢ . ܘܚܲܡܫܵܐ ܠܘܼܩܒܲܠ ܚܲܕܼ : ܘܗܵܘ̇ ܚܲܕܼ ܥܵܠܡܵܝܵܐ ܐܝܼܬܼܵܘܗܝ : ܕܢܲܦܩܘܼܢ ܐܹܘܲܢܓܲܠܝܼܘܿܢ ܩܲܕܝܼܫܵܐ ܘܢܹܐܡܘܿܢ ܒܹܗ . ܕܚܲܡܫܵܐ ܐܝܼܬܲܝܗܘܿܢ : ܘܐܲܦܸܤܩ̈ܘܿܦܹܐ ܐܸܢܘܿܢ : ܐܲܝܟܼ ܕܢܸܬܼܩܲܒܿܠܘܼܢ ܕܫܲܪܝܼܪܹ̈ܐ ܐܸܢܘܿܢ : ܠܘܼܩܒܲܠ ܚܲܕܼ ܥܵܠܡܵܐ . ܤܲܓܿܝܼ ܓܹܝܪ ܐܸܬܼܒܿܛܸܠ ܠܟܼܘܿܢ ܥܲܠ ܒܘܼܚܵܢܵܗ̇ ܕܡܸܠܬܼܵܐ ܗܵܕܹܐ . ܡ̇ܢ ܓܹܝܪ ܝܲܬܿܝܼܪܵܐ ܐܵܘ ܒܨܝܼܪܵܐ ܐܝܼܬܼ ܗ̄ܘ̣ܵܐ ܠܹܗ ܠܡܹܐܡܲܪ ܠܩܲܢܕܝܼܕܝܵܢܘܿܣ ܟܲܕܼ ܐܵܬܹ̇ܐ ܗ̄ܘ̣ܵܐ : ܐܸܠܵܐ ܗܵܘ̇ ܡܵܐ ܕܐܲܢ̄ܬܿܘܿܢ ܩܲܕܼܡܬܿܘܿܬ ܐܲܤܗܸܕܬܿܘܿܢ : ܘܐܲܤܩ̣ ܗ̤ܘ ܠܡܲܠܟܵܐ ؟ ܐܵܘ ܡܵܢܵܐ ܝܲܬܿܝܼܪܵܐܝܼܬܼ ܗܘ̤ܵܐ ܠܗܵܢܘܿܢ ܚܲܡܫܵܐ : ܡ̣ܢ ܗܵܘ̇ ܡܵܐ ܕܐܲܢ̄ܬܿܘܿܢ ܟܬܲܝܼܬܿܘܿܢ ܥܠܵܘܗܝ : ܕܪܵܚܡܘܼܬܼܵܐ ܫܲܟܸܿܢ ܗ̄ܘ̣ܵܐ ܨܐܕܼܵܘܗܝ : ܘܡܸܛܠ ܗܵܕܹܐ ܕܓܵܠܵܬܼ̈ܐ ܐܲܤܸܩ̣ ܗ̄ܘ̣ܵܐ ܨܹܐܕܲܝܟܿܘܿܢ ؟ ܡ̇ܢ ܕܹܝܢ ܐܵܠܨܵܐ ܕܬܹܐܡܘܿܢ ܥܲܠ ܚܘܼܫܒܵܢܟܼܘܿܢ ؟ ܡܸܛܠ ܗܵܢܵܐ ܟܬܲܒܼܬܿܘܿܢ ܥܲܠ ܩܲܢܕܝܼܕܝܢܘܣ ܘܚܲܡܫܵܐ ܐܲܦܸܤܩ̈ܘܿܦܹܐ : ܘܠܵܐ ܠܢܸܤܛܘܿܪܝܼܣ ܘܠܵܐ ܠܩܘܼܪܸܠܘܿܣ ܒܥܲܝܬܿܘܿܢ ܕܢܹܐܬܼܘܿܢ ؟ ܗܵܠܹܝܢ ܗܘ̤ܵܘ ܥܸܠܬܼܵܐ ܕܝܼܠܹܗ ܕܲܫܓܼܘܼܫܝܵܐ : ܘܙܵܕܼܩܵܐ ܗ̄ܘ̣ܵܬܼ ܕܲܢܦܲܢܘܿܢ ܦܸܬܼܓܼܵܡܵܐ ܚܲܕܼ ܠܚܲܕܼ . ܐܸܠܵܐ ܠܵܐ ܐܸܬܿܬܿܟܸܠܬܿ : ܕܲܒܼܡܸܠܬܼܵܟܼ ܡܠܘܿܐܵܐ ܕܲܫܪܵܪܵܐ ܠܲܝܬܿ ܗ̄ܘ̣ܵܐ . ܠܵܘ ܓܹܝܪ ܡ̣ܢ ܡܸܕܸܡ ܐ̄ܚܪܹܝܢ ܕܚܵܠܬܿ ܡ̣ܢ ܡܸܠܲܝ̈ : ܝܲܬܿܝܼܪ ܡ̣ܢ ܫܪܵܪܵܐ . ܬܸܗܘܸܐ ܓܹܝܪ ܕܐܸܬܼ݂ܵܐ ܗ̄ܘ̣ܵܐ ܩܲܢܕܝܼܕܝܵܢܘܿܣ : ܘܐܸܡ݂ܲܪ ܗ̄ܘ̣ܵܐ : ܕܠܵܐ ܩܵܘܝܼܬܿܘܿܢ ܠܟܼܠܵܗ̇ ܤܘܼܢܗܵܕܘܿܣ . ܟܲܕܼ ܝܵܕܼܥ̇ܝܼܢ pb. 186 ܗ̣̄ܘܲܝܬܿܘܿܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܲܕܼܩܲܕܼܡ ܤܲܗܸܕܟܼܘܿܢ : ܘܕܲܩ̣ܪܵܐ ܩܕܼܵܡܲܝܟܿܘܿܢ ܟܬܼܝܼ̈ܒܼܵܬܐ ܘܡ̣ܢ ܡܲܠܟܵܐ . ܘܕܲܒܼܥ̣ܵܐ ܡܸܟܼܘܿܢ : ܘܠܵܐ ܐܸܬܿܛܦܝܼܤܬܿܘܿܢ . ܠܡܵܐ ܡܸܕܸܡ ܐ̄ܚܪܹܝܢ ܐܵܡܲ݁ܪ ܗ̄ܘ̣ܵܐ ؟ ܒܡܵܢܵܐ ܗܵܟܹܝܠ ܡܲܟܿܤܝܼܢ ܗ̣̄ܘܲܝܬܿܘܿܢ ܠܹܗ ؟ ܒܗܵܠܹܝܢ ܡܲܟܿܤܝܼܢ ܗ̣̄ܘܲܝܬܿܘܿܢ ܠܹܗ : ܕܲܒܼܕܲܓܵܠܘܼܬܼܵܐ ܐܸܡ݂ܲܪ ܥܠܲܝܟܿܘܿܢ : ܡܸܛܠ ܕܲܡܫܲܟܸܢ ܗ̄ܘ̣ܵܐ ܠܘܵܬܼܝ ܪܵܚܡܘܼܬܼܵܐ ؟ ܠܵܐ ܗ̄ܘ̣ܵܬܼ ܗܵܟܲܢܵܐ : ܠܵܐ ܥܒܲܕܬܿܘܿܢ ܗܵܟܲܢܵܐ . ܐܸܠܵܐ ܐܸܢ ܥܒܲܕܬܿܘܿܢ ܗܵܟܲܢܵܐ : ܢܹܐܬܼܘܿܢ : ܘܢܸܗܘܸܐ ܕܝܼܢܵܐ : ܐܵܦܸܢ ܩܲܢܕܝܼܕܝܵܢܘܿܣ ܕܓܸܠ̣ ܗ̄ܘ̣ܵܐ . ܐܸܠܵܐ ܒܗܦܵܡ̈ܢܹܡܵܛܵܐ ܕܝܼܠܟܼܘܿܢ : ܥܸܠܬܼܵܐ ܕܠܵܐ ܩܵܘܝܼܬܿܘܿܢ ܕܬܸܬܼܟܲܬܲܫ ܟ̱ܠܵܗ̇ ܤܘܼܢܗܵܕܘܿܣ ܐܸܡܲܪܬܿܘܿܢ : ܕܐܲܝܼܨܝܼܢ ܗ̣̄ܘܲܝܢ : ܐܲܝܟܼ ܡ̇ܢ ܕܐܲܢ̄ܬܿܘܿܢ ܒܲܠܚܘܿܕܲܝܟܿܘܿܢ ܐܝܼܬܲܝܟܿܘܿܢ ܗ̣̄ܘܲܝܬܿܘܿܢ ܬܲܡܵܢ . ܒܲܐܢܵܦ̇ܘܿܪܵܐ ܕܹܝܢ ܕܫܲܕܬܿܘܿܢ ܠܘܵܬܼ ܡܲܠܟܵܐ ܐܸܡܲܪܬܿܘܿܢ : ܕܐܲܪܓܸܫܢܲܢ ܒܗܵܢܵܐ ܨܒܼܝܵܢܵܐ ܕܐܝܼܬܼ ܠܢܲܟܼܦܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܢܛܝܵܟܼܝܵܐ : ܕܒܼܵܥܹ̇ܐ ܠܲܡܫܲܟܵܢܘܼ ܪܵܚܡܘܼܬܼܵܐ ܝܲܬܿܝܼܪܬܵܐ : ܘܡܸܛܠ ܗܵܕܹܐ ܐܸܬܼܐ̱ܠܸܨܬܘܿܢ ܕܠܵܐ ܬܩܵܘܘܿܢ . ܐܲܝܟܼ ܕܐܸܢ ܝܵܕܼܥ̇ܝܼܢ ܗ̣̄ܘܲܝܬܿܘܿܢ ܕܫܵܠܹ̇ܡ ܗ̄ܘ̣ܵܐ ܠܟܼܘܿܢ : ܡܩܵܘܹܝܢ ܗ̣̄ܘܲܝܬܿܘܿܢ ܠܹܗ : ܘܐܘܼܠܨܵܢܵܐ ܠܵܐ ܗܵܘܹ̇ܿܐ ܗ̄ܘ̣ܵܐ ܠܟܼܘܿܢ ܡ̣ܢ ܕܘܼܟܿܬܼܵܐ . ܘܲܒܼܗܘܼܦܵܡ̈ܢܹܡܵܛܵܐ ܕܝܼܠܟܼܘܿܢ ܕܲܥܒܲܕܬܿܘܿܢ ܠܘܼܩܒܲܠܝ ܐܸܡܲܪܬܿܘܿܢ : ܕܲܒܼܗܹܝܢ ܒܗܵܠܹܝܢ ܐܸܢܵܐ ܩܵܘ̇ܝܼܬܼ : ܒܐܲܝܠܹܝܢ ܕܡ̣ܢ ܫܘܼܪܵܝܵܐ ܟܸܬܼ̇ܒܹܿܬܼ ܘܐܸܡ̇ܪܹܬܼ . ܘܟܸܵܬܹ̇ܒܹܬܼ ܐܵܦ ܠܘܵܬܼܵܟܼ ܓܲܠܝܵܐܝܼܬܼ . ܒܗܵܝ̇ ܕܹܝܢ ܐܲܢܵܦ̇ܘܿܪܵܐ ܕܲܟܼܬܲܒܼܬܿܘܿܢ ܠܘܵܬܼ ܡܲܠܟܵܐ : ܕܲܠܩܘܼܒܼܠܵܐ ܟܬܲܒܼܬܿܘܿܢ : ܐܲܝܟܼ ܡ̇ܢ ܕܲܡܛܲܠܵܠܘܼ ܡܛܲܠܸܠ ܠܹܗ ܠܪܘܼܫܥܵܐ ܕܲܩܢܸܐ . ܨܢܝܼ̈ܥܹܐ ܠܲܡ ܓܹܝܪ ܐܝܼܬܲܝܗܘܿܢ : ܐܲܝܠܹܝܢ ܕܐ̄ܚܪ̈ܵܢܝܵܬܼܵܐ ܠܒܲܪ ܡ̣ܢ pb. 187 ܗܲܝܡܵܢܘܼܬܼܵܐ ܬܪܝܼܨܬܵܐ ܡܸܬܼܪܲܥܹܝܢ : ܠܲܡܚܲܦܵܝܘܼ ܬܲܪܥܝܼܬܼܗܘܿܢ . ܐܲܝܟܼ ܕܐܵܦ ܐ̄ܢܵܫ̈ܝܼܢ ܡ̣ܢ ܩܲܕܝܼ̈ܫܹܐ ܐܲܦܸܤܩ̈ܘܿܦܹܐ : ܟܲܕܼ ܡܛܲܫܸܐ ܢܸܤܛܘܿܪܝܼܣ ܛܵܥܝܘܼܬܹܗ : ܢܸܫܬܲܕܠܘܼܢ ܘܢܸܬܿܬܵܘܤܦܘܼܢ ܥܲܡܹܗ : ܘܒܲܐܝܠܹܝܢ ܕܡܸܤܬܲܥܪܵܢ ܡܸܢܹܗ ܢܲܪܡܘܿܢ ܐܝܼܕܼܵܐ . ܐܲܝܟܲܢܵܐ ܗܵܟܹܝܠ ܡܚܲܦܹܝܢ ܗܵܠܹܝܢ ܕܝܼܠܝܼ ؟ ܘܬܼܘܼܒܼ ܓܲܠܝܵܐܝܼܬܼ ܐܸܡܲܪܬܿܘܿܢ : ܕܐܸܬܼܚܪܝܼ ܢܸܤܛܘܿܪܝܼܣ . ܟܲܕܼ ܠܲܡ ܐܸܫܟܲܚܢܲܢ ܓܲܠܝܵܐܝܼܬܼ ܕܲܐ̄ܚܪܵܢܝܵܐܝܼܬܼ ܡܸܬܼܪܲܥܸܐ : ܫܪܲܝܢܵܝܗܝ . ܐܵܦܠܵܐ ܓܹܝܪ ܒܵܗ̇ ܒܐܲܦܸܤܘܿܣ ܡܝܼܛܪܵܦܘܿܠܝܼܣ ܛܲܫܝܼ ܪܸܥܝܵܢܹܗ : ܐܲܝܟܼ ܕܢܸܤܬܿܢܸܩ ܥܲܠ ܩܛܹܐ ܓܼܪ̈ܵܢܹܐ ܐ̄ܚܪ̈ܵܢܹܐ . ܐܸܠܵܐ ܡܲܙܥܸܩ ܗ̄ܘ̣ܵܐ ܟܠܝܘܿܡ ܟܲܕܼ ܡܲܟܼܪܸܙ ܩܕܼܡ ܤܲܓܿܝܼ̈ܐܹܐ ܝܘܼܠܦܵܢܹܗ : ܐܲܝܢܵܐ ܕܲܡܢܲܟܼܪܲܝ ܗ̄ܘ̣ܵܐ ܠܗܲܝܡܵܢܘܼܬܼܵܐ . ܘܟܼܠܚܕܼܵܐ ܡܸܢܗܹܝܢ : ܒܗܘܼܦܵܡ̈ܢܹܡܵܛܵܐ ܐܲܝܠܹܝܢ ܕܐܸܤܬܿܥܲܪ ܒܐܝܼܕܼܵܐ ܒܐܝܼܕܼܵܐ ܥܒܲܕܼܢܲܢ : ܕܢܸܬܼܝܲܕܹ̈ܥܵܢ ܠܕܲܚܠܲܬܼ ܐܲܠܵܗܵܐ ܕܲܒܼܟܼܘܿܢ . ܢܸܤܛܘܿܪܝܼܣ . ܒܵܗ̇ ܟܲܕܼ ܒܵܗ̇ ܕܲܠܩܘܼܒܼܠܵܐ ܐܵܡ̇ܪܝܼܢ . ܗܵܘ̇ ܗܵܟܹܝܠ ܕܩܲܒܸܿܠ̣ ܐܸܢܹܝܢ ܠܗܵܠܹܝܢ : ܗܵܢܵܘ ܕܹܝܢ ܡܲܠܟܵܐ : ܝܵܕܲܥ̇ ܗ̄ܘ̣ܵܐ ܕܐܲܝܠܹܝܢ ܥܒܲܕܼܘ ܕܲܠܩܘܼܒܼܠܵܐ ܕܦܘܼܩܕܵܢܹܗ . ܐܸܠܵܐ ܕܐܵܦ ܐܲܝܠܹܝܢ ܕܐܵܡ̇ܪܝܼܢ : ܕܲܠܩܘܼܒܼܠܵܐ ܐܵܡ̇ܪܝܼܢ : ܬܲܫܥܝܼܬܼܵܐ ܫܚܝܼܡܬܼܵܐ ܘܲܫܟܼܝܼܪܬܵܐ . ܠܵܘ ܓܹܝܪ ܠܘܵܬܼ ܗܵܘ̇ ܡܵܐ ܕܒܹܗ ܥܲܕܼܠ̣ ܐܵܢܘܿܢ : ܦܲܢܝܼܘ ܠܹܗ ܦܸܬܼܓܵܡܵܐ ܀ ܡܸܛܠ ܡܵܢܵܐ ܠܲܡ ܩܕܼܵܡ ܕܢܼܬܼܟܲܢܫܘܼܢ ܐܲܦܸܤܩ̈ܘܿܦܹܐ ܕܟܼܠܵܗ̇ ܤܘܼܢܗܵܕܘܿܣ : ܠܒܲܪ ܡ̣ܢ ܡܵܐ ܕܐܸܬܼܦܲܩܲܕܬܿܘܿܢ : ܐܲܡܪܲܚܬܿܘܿܢ ܠܡܸܥܒܲܕܼ ܤܘܼܢܗܕܘܿܣ ܡܢܵܬܼܵܢܵܐܝܼܬܼ ؟܀ ܡܸܕܸܡ ܐ̄ܚܪܹܝܢ pb. 188 ܠܵܐ ܐܵܡ̇ܪܝܼܢ : ܐܸܠܵܐ ܕܫܸܦܪܲܬ̤ ܠܲܢ : ܐܵܦܸܢ ܕܓܲܠܝܵܐܝܼܬܼ ܠܵܐ ܐܵܡ̇ܪܝܼܢ : ܡܸܛܠ ܙܥܝܼܦܘܼܬܼܵܗ̇ ܕܡܸܠܬܼܵܐ ܕܲܠܘܵܬܼ ܐܲܝܠܹܝܢ ܕܦܵܓܼܥ̇ܝܼܢ ܒܵܗ̇ . ܡܸܛܠ ܐܲܝܕܵܐ ܠܵܐ ܩܵܘܝܼܬܿܘܿܢ ܠܡܹܐܬܼܝܼܬܼܵܐ ܕܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܟܲܕܼ ܝܵܕܼܥ̇ܝܼܢ ܐܢ̄ܬܿܘܿܢ ܕܩܲܪܝܼܒܼܵܐ ܗ̄ܘ̣ܵܬܼ ܡܲܥܲܠܬܹܗ . ܡܸܕܸܡ ܐ̄ܚܪܹܝܢ ܠܲܝܬܿ ܗ̄ܘ̣ܵܐ ܠܗܘܿܢ ܠܡܹܐܡܲܪ : ܐܸܠܵܐ ܕܲܚܢܲܢ ܠܵܐ ܨܒܲܝܢ ܠܡܸܥܒܲܕܼ ܥܲܡܹܗ ܒܘܼܚܵܢܵܬܐ . ܝܲܬܿܝܼܪܵܐܝܼܬܼ ܕܹܝܢ ܒܲܕܼ ܝܵܕܼܥ̇ܝܿܢ ܗ̄ܘ̣ܵܘ : ܕܠܵܐ ܫܵܠܹ̇ܡ ܠܗܘܿܢ . ܐܸܠܵܐ ܚܫܘܿܒܼ ܕܙܵܕܹܩ ܗ̄ܘ̣ܵܐ ܕܢܼܬܿܬܿܕܝܼܢ ܝܘܿܚܲܢܵܢ : ܡܸܛܠ ܕܐܸܫܬܵܚܲܕܼ ܘܠܵܐ ܐܸܬܼ݂ܵܐ ܒܙܲܒܿܢܵܐ . ܠܘ ܡܸܢܵܟܼ ܡܸܬܿܬܿܕܝܼܢ ܗ̄ܘ̣ܵܐ : ܐܸܠܵܐ ܡ̣ܢ ܡܲܠܟܵܐ : ܗܵܘ̇ ܕܐܝܼܬܼ ܗ̄ܘ̣ܵܐ ܠܹܗ ܡܸܠܬܼܵܐ ܥܠܵܘܗܝ . ܘܩܲܕܼܡܵܝܑܬܼ ܙܵܕܹܩ ܗ̄ܘ̣ܵܐ ܕܢܸܬܿܬܿܤܝܼܡ ܒܪܹܫܵܐ ܕܐܲܦܸܤܩ̈ܘܿܦܹܐ ܕܡ̣ܢ ܪܗܘܿܡܹܐ : ܕܠܵܐ ܐܸܬܼ݂ܵܘ ܟܲܕܼ ܐܸܬܼܩܪܝܼܘ . ܐܲܝܟܲܢܵܐ ܗܵܟܹܝܠ ܠܒܼܝܼܟܼ ܐܲܢ̄ܬܿ ܠܗܵܢܘܿܢ ؟ ܒܗܵܘ̇ ܓܹܝܪ ܓܲܒܵܐ ܕܠܲܗܵܢܘܿܢ ܤܵܡܬܿ : ܒܹܗ ܟܲܕܼ ܒܹܗ ܤܝܼܡ ܐܵܦ ܠܝܘܿܚܲܢܵܢ : ܕܢܸܥܒܸܿܕܼ ܡܸܬܼܡܲܨܝܵܢ̈ܝܵܬܼܵܐ ܘܠܵܐ ܡܸܬܼܡܲܨܝܵܢ̈ܝܵܬܼܵܐ . ܐܸܠܵܐ ܬܵܒܲܥ̇ ܐܲܢ̄ܬܿ ܠܹܗ ܠܝܘܿܚܲܢܵܢ : ܟܲܕܼ ܐܝܼܬܼ ܠܹܗ ܥܸܠܬܼܵܐ ܕܡܸܛܠܵܬܼܵܗ̇ ܐܸܫܬܵܘܚܲܪ : ܘܡ̣ܢ ܟܠܢܵܫ ܡܸܬܼܩܲܒܿܠܵܐ ܡܸܢܹܗ : ܤܛܲܪ ܡܸܢܵܟܼ ܕܝܼܠܵܟ ܕܪܲܚܝܼܩ ܐܲܢ̄ܬܿ ܡ̣ܢ ܟ̱ܠܵܗ̇ ܪܸܚܡܲܬܼ ܒܢܲܝ̈ܢܵܫܵܐ : ܘܡ̣ܢ ܟܠܗܘܿܢ ܚܲܫܹ̈ܐ ܕܲܟܼܝܵܢܵܐ ܐ̄ܢܵܫܵܝܵܐ . ܠܵܐ ܥܵܕܹܠ ܐܲܢ̄ܬܿ ܠܢܲܦܫܵܟܼ : ܐܵܦܠܵܐ ܟܲܕܼ ܡܸܬܼܪܫܸܐ ܐܲܢ̄ܬܿ ܡ̣ܢ ܡܲܠܟܵܐ . ܘܠܵܐ ܡܸܬܼܟܲܚܲܕܼ ܐܲܢ̄ܬܿ : ܕܟܲܕܼ ܠܐܲܪܒܿܥܵܐ ܝܵܘܡ̈ܝܼܢ ܟܲܕܼ ܤܲܓܿܝܼ ܤܢܝܼܩ ܗ̣̄ܘܲܝܬܿ ܠܲܡܩܵܘܵܝܘܼ ܠܗܘܿܢ : ܐܲܝܟܼ ܕܲܕܼܠܵܐ ܚܸܪܝܵܢܵܐ ܬܸܗܘܸܐ ܤܘܼܢܗܵܕܘܿܣ : ܠܵܐ ܫܡܲܥ̣ܬܿ : ܐܸܠܵܐ ܝܲܬܿܝܼܪܐܝܼܬܼ ܓܒܲܝܬܿ ܠܵܟܼ ܠܡܸܥܒܲܕܼ ܕܠܘܼܚܝܵܐ . ܐܲܟܼܙܢܵܐ ܕܓܸܢܤܵܐ pb. 189 ܕܢܘܼ̈ܢܹܐ ܕܡܸܬܼܩܪܸܐ ܤܦܹܐܵܐ : ܡ̣ܢ ܡܲܝ̈ܵܐ ܢܲܩ̈ܕܹܐ ܠܡܝ̈ܐ ܕܠܝܼܚܹ̈ܐ ܥܵܐ̇ܠܝܼܢ : ܕܠܵܐ ܢܸܬܿܬܿܨܝܼܕܼܘܼܢ : ܗܵܟܲܢܵ ܐܵܦ ܐܲܢ̄ܬܿ ܤ̣ܥܲܪܬܿ . ܠܓܼܘܼܚܟܵܐ ܫܵܘ̈ܝܵܢ ܐܲܝܠܹܝܢ ܕܟܼܠ ܟ̱ܠܹܗ ܐܝܼܬܼ ܒܗܘܿܢ ܗܵܘܢܵܐ : ܘܠܵܐ ܗ̄ܘ̣ܵܐ ܡܸܛܥܵܐ ܛܵܥܹ̇ܝܢ ܟܲܕܼ ܬܵܒܼܥ̇ܝܼܢ ܠܵܟܼ ܒܝܲܕܼ ܗܵܠܹܝܢ . ܐܲܟܼܙܢܵܐ ܕܓܲܒܼܪܹ̈ܐ ܟܲܕܼ ܡܸܫܬܿܥܹܝܢ ܥܲܡ ܛܠܵܝܹ̈ܐ ܕܲܩܕܩܹ̈ܐ ܕܡܸܬܼܟܲܬܿܫܝܼܢ ܥܲܡܗܘܿܢ : ܡܸܤܬܲܒܼܪܝܼܢ ܕܗܵܐ ܡܸܬܼܟܲܬܵܫܘܼ ܡܸܬܼܟܲܬܿܫܝܼܢ : ܘܥܵܒܲܕܝܼܢ ܢܲܦܫܗܘܿܢ ܟܹܐܡܲܬܼ ܕܚܵܝ̇ܒܿܝܼܢ ܡܸܢܗܘܿܢ . ܠܵܘ ܓܹܝܪ ܕܐܲܝܢܵܐ ܕܢܵܦܹ̇ܩ ܪܘܼܚܵܐ : ܐܸܠܵܐ ܝܲܬܿܝܼܪܵܐܝܼܬܼ ܕܐܲܝܢܵܐ ܕܡܸܫܬܿܥܵܝܘܼ ܡܸܫܬܿܥܸܐ ܐܝܼܬܲܝܗܘܿܢ ܦܸܬܼܓܼܵܡܹ̈ܐ ܗܵܠܹܝܢ . ܠܵܘ ܐܲܝܢܵܐ ܕܡܸܫܥܵܝܘܼ ܡܸܫܬܿܥܸܐ ܡܲܠܟܵܐ ܥܲܡܵܟܼ : ܘܠܵܘ ܠܐܲܝܢܵܐ ܕܪܵܫܹ̇ܐ ܠܵܟܼ ܟܿܐܢܵܐܝܼܬܼ : ܘܒܲܐܝܠܹܝܢ ܕܪܵܫܹܐ ܠܵܟܼ ܠܵܐ ܡܦܝܼܣ ܐܲܢ̄ܬܿ ܠܹܗ . ܪܦܸܐ ܗ̄ܘ̣ ܚܲܝܠܹܗ : ܒܗܵܝ̇ ܕܕܲܗܒܼܵܐ ܐܝܼܬܼܵܘܗܝ ܗ̄ܘ̣ܵܐ . ܐܸܠܵܐ ܐܵܡ̇ܪܝܼܢ : ܐܲܝܠܹܝܢ ܠܲܡ ܕܐܸܬܼܟܲܢܲܫܘܼ : ܘܩܵܢܘܿܢܵܐܝܼܬܼ ܐܲܦܸܩ̣ܘ ܒܫܲܠܡܘܼܬܼܵܐ ܓܙܵܪ ܕܝܼܢܵܐ ܕܩܵܬܼܵܪܤܝܼܣ ܥܲܠ ܢܸܤܛܘܿܪܝܼܣ ܗܲܪܵܛܝܼܩܵܐ : ܐܝܼܬܲܝܢ ܝܲܬܿܝܼܪ ܡ̣ܢ ܡܲܐܬܹ̇ܝܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܡ̣ܢ ܟ̱ܠܵܗ̇ ܬܹܒܹܝܬܼ ܐܸܬܼܟܲܢܲܫܘ : ܟܲܕܼ ܫܵܠܡܵܐ ܠܲܢ ܟ̱ܠܵܗ̇ ܡܲܥ̱ܪܒܼܵܐ . ܘܡ̇ܢ ܥ̇ܒܼܵܕܼܵܐ ܗܵܢܵܐ ؟ ܐܝܼܬܲܝܟܿܘܿܢ ܗ̣̄ܘܲܝܬܿܘܿܢ ܓܹܝܪ ܝܲܬܼܝܼܪ ܡ̣ܢ ܡܲܐܬܹܝܢ ܐܲܦܸܤܩ̈ܘܿܦܹܐ : ܕܫܵܠܡܝܼܢ ܗ̄ܘ̣ܵܘ ܠܵܟܼ ܒܟܼܠ ܐܲܝܠܹܝܢ ܕܐܲܢ̄ܬܿ ܒܵܥܹ̇ܐ ܐܵܢ̄ܬܿ . ܒܵܥܹ̇ܐ ܗ̣̄ܘܲܝܬܿ ܓܹܝܪ : ܕܠܵܐ ܡܹܐܡܲܪܘܼܢ ܫܪܵܪܵܐ ܟܠ ܟ̱ܠܹܗ . ܒܐܲܢܵܦ̇ܘܿܪܵܐ ܓܹܝܪ ܕܐܵܦܸܩ̈ܘܿܦܹܐ ܕܥܲܡܝܼ : ܐܝܼܬܼ ܪܡܵܝ ܐܝܼܕܼܵܝ̈ܐ ܕܐܦܸܤܩ̈ܘܿܦܹܐ : ܕܝܼܕܼܝ̈ܥܵܢ ܐܵܦ ܡܕܼܝܼ̈ܢܵܬܼܗܘܿܢ ܕܠܵܐ ܦܘܼܠܵܓܼ : ܠܲܕܡܵܐ ܡ̣ܢ ܗܵܠܹܝܢ pb. 190 ܐܲܫܲܪܬܿ ؟ ܬܸܗܘܸܐ ܓܹܝܪ ܕܐܝܼܬܲܝܢ ܗ̣̄ܘܲܝܢ ܐܲܝܟܼ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ ܐܠܵܬܼܝܼܢ ܐܲܦܸܤܩ̈ܘܿܦܹܐ : ܘܐܸܢ ܨܒܹ̇ܐ ܐܲܢ̄ܬܿ ܥܸܤܪܵܐ : ܐܵܘ ܟܡܵܐ ܕܐܲܝ̄ܬܿ ܒܵܥܹ̇ܐ ܐܲܢ̄ܬܿ . ܠܡܵܐ ܡܸܢܝܵܢܵܐ ܡܩܝܼܡ ܠܲܫܪܵܪܵܐ ܕܐܵܪ̈ܬܵܕܘܿܪܤܘܿ ܘܲܠܤܘܼܢܗܵܕܘܿܣ ܕܲܫܪܵܪܵܐ : ܐܵܘ ܕܢܸܥܒܸܿܕܼ ܘܢܸܛܲܪ ܐܲܝܠܹܝܢ ܕܙܵܕܼ̈ܩܵܢ ؟ ܡܵܢܵܐ ܗܵܟܹܝܠ ܟܐ݂ܵܐ ܒܵܟܼ ܡܲܠܟܵܐ ܘܐܸܬܼܥܲܕܲܠ ܒܵܟܼ : ܕܟܲܢܸܫܢܲܢ ܤܘܼܢܗܵܕܘܿܣ ܬܹܒܹܝܠܵܝܬܼܵܐ : ܐܲܝܟܼ ܕܓܼܵܘܵܢܵܐܝܼܬܼ ܘܲܒܼܫܲܠܡܘܼܬܼܵܐ ܕܓܼܵܘܵܐ ܬܸܫܬܲܪܲܪ ܒܥܵܬܼܵܐ ܕܗܲܝܡܵܢܘܼܬܼܵܐ ܠܟܼܠܢܵܫ . ܘܝܼܕܲܥܬܵܝܗܝ ܠܢܝܼܫܲܢ : ܘܲܨܒܿܝܼܬܿ ܠܡܸܦܠܲܓܼ ܤܘܼܢܗܵܕܘܿܣ : ܐܲܝܟܼ ܕܠܵܐ ܢܸܗܘܸܐ ܒܘܼܚܵܢܵܐ ܕܓܼܵܘܵܐ : ܘܬܸܫܬܲܪܲܪ ܗܲܝܡܵܢܘܼܬܼܵܐ ܠܟܼܠܢܵܫ ܢܲܗܝܼܪܵܐܝܼܬܼ ܘܚܲܬܿܝܼܬܼܵܐܝܼܬܼ ܆ ܒܫܲܠܡܘܼܬܼܵܐ ܕܓܼܵܘܵܐ ܕܟܼܠܢܵܫ . ܗܵܫܵܐ ܕܹܝܢ ܠܵܐ ܗ̄ܘ̣ܵܐ ܟܠܗܘܿܢ ܕܵܚܠܲܝ̈ ܐܲܠܵܗܵܐ ܐܲܦܸܤܩ̈ܘܿܦܹܐ : ܗܵܢܘܿܢ ܕܫܲܕܹܬܼ ܗ̄ܘܹ̇ܝܬܼ ܕܢܸܬܼܟܲܢܫܘܼܢ ܐܸܬܼܟܲܢܲܫܘ ܗ̄ܘ̣ܵܘ : ܘܟܲܕܼ ܛܵܒܼ ܩܲܪܝܼܒܼܵܐ ܗ̄ܘ̣ܵܬܼ ܡܹܐܬܼܝܼܬܹܗ ܕܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܡܕܝܼܢܬܼܵܐ ܪܲܒܿܬܼܵܐ ܥܲܡ ܡܝܼܛܪ̈ܵܦܘܿܠܹܝܛܹܐ ܐ̄ܚܪ̈ܵܢܹܐ . ܬܘܼܒܼ ܐܵܦܠܵܐ ܗܸܢܘܿܢ ܗܵܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܐܸܬܼܚܲܫܲܒܼܘ ܥܲܡܗܘܿܢ : ܐܵܘ ܫܠܸܡ̣ܘ ܠܲܚܕܼܵܕܹ̈ܐ . ܘܬܼܘܼܒܼ ܐܵܦܠܵܐ ܒܥܵܬܼܵܐ ܕܗܲܝܡܵܢܘܼܬܼܵܐ ܕܵܙܕܼܩܵܐ ܗ̄ܘ̣ܵܬܼ ܗܘ̤ܵܬܼ : ܐܵܘ ܐܲܝܟܼ ܟܬܼܝ݁ܒܼܵܬܼܵܐ ܕܲܒܼܟܼܠܙܒܲܢ ܡܸܫܬܲܕܪ̈ܵܢ ܗ̣̄ܘܲܝ̈ ܡܸܢܲ . ܐܵܘ ܐܲܝܟܼ ܕܠܘܵܬܼ ܐܲܝܢܵܐ ܕܡܸܛܥܵܐ ܛܥ̣ܵܐ : ܐܵܘ ܐܲܝܟܼ ܐܲܝܠܹܝܢ ܕܗܵܢ̇ܘܿܢ ܡܸܫܬܥܹܝܢ : ܐܵܘ ܐܲܝܟܼ ܕܲܠܘܵܬܼ ܐܲܝܢܵܐ ܕܗ̤ܘ ܡܸܫܬܿܥܸܐ ܗ̄ܘ̣ܵܐ ܥܲܡܟܼܘܿܢ ܟܬܲܒܼܬܿܘܿܢ ܠܹܗ : ܟܲܕܼ ܡܸܕܸܡ ܐ̄ܚܪܹܝܢ ܠܐ ܐܸܡܲܪܬܿܘܿܢ ܠܹܗ : ܡ̣ܢ ܗܵܘ̇ ܕܗ̤ܘ pb. 191 ܐܸܡܲܪܬܿܘܿܢ ܠܹܗ : ܡ̣ܢ ܗܵܘ̇ ܕܗ̤ܘ ܐܸܡ݂ܲܪ ܡ̣ܢ ܪܸܥܝܵܢܹܗ : ܕܟܼܠܗܘܹܝܢ ܤܥܲܪܬܿܘܿܢ . ܘܠܵܐ ܩܵܘܝܼܬܿܘܿܢ ܠܐܲܝܠܹܝܢ ܕܪܲܚܝܼܩܝܼܢ ܗ̄ܘ̣ܵܘ : ܘܠܵܐ ܚܫܲܒܼܬܿܘܿܢ ܥܲܡ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܐܸܠܵܐ ܤܕܲܩܬܿܘܿܢ ܡ̣ܢ ܐܲܝܠܹܝܢ ܕܥܲܡܟܼܘܿܢ ܗ̄ܘ̣ܵܘ : ܘܡܸܢܟܼܘܿܢ ܘܲܠܟܼܘܿܢ ܒܲܚܸܢܬܿܘܿܢ : ܐܸܤܬܿܕܩܬܿܘܿܢ ܕܹܝܢ ܡ̣ܢ ܐܲܝܠܹܝܢ ܕܲܥܬܼܝܼܕܼܝܼܢ ܗ̄ܘ̣ܵܘ ܕܢܹܐܬܼܘܿܢ ܠܒܼܘܼܚܵܢܵܐ ܕܓܼܵܘܵܐ . ܘܒܲܙܢܵܐ ܕܙܵܕܹܩ ܠܐܲܠܹܝܢ ܕܗܲܝܡܵܢܘܼܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ ܠܵܐ ܒܲܚܵܢܬܿܘܿܢ : ܟܲܕܼ ܒܫܘܼܐܵܠܵܐ ܡܸܬܿܬܿܤܝܼ̈ܡܵܢ ܗ̣̄ܘܲܝ̈ ܐܲܠܹܝܢ ܕܐܝܼܬܼ ܥܠܲܝܗܹܝܢ ܒܥܵܬܼܵܐ : ܘܡܸܫܬܵܪ̈ܝܵܢ ܗ̣̄ܘܲܝ̈ : ܘܗܵܟܲܢܵܐ ܡܦܝܼܤܝܼܢ ܗ̣̄ܘܲܝܬܿܘܿܢ ܢܲܦܫܟܼܘܿܢ ܠܥܹܝܢ ܟܠܢܵܫ ܀ ܐܸܢܗ̤ܘ ܗܵܟܹܝܠ ܕܗܵܠܹܝܢ ܠܵܐ ܥܒܲܕܬܿܘܿܢ : ܟܹܐܢܵܐܝܼܬܼ ܥܵܒܼ̇ܕܝܼܢ ܗ̣̄ܘܲܝܬܿܘܿܢ ܡܲܦܲܩ ܒܪܘܼܚܵܐ : ܒܝܲܕܼ ܐܲܢܵܦ̇ܘܿܪܵܐ ܕܲܠܘܵܬܼ ܡܲܠܟܵܐ . ܐܸܢܗ̤ܘ ܕܹܝܢ ܕܒܲܝܠܹܝܢ ܕܲܠܟܼܘܿܢ ܩܲܛܪܸܓܼ ܕܲܐܠܗܵܠܹܝܢ ܥܵܘ̇ܠܵܐܝܼܬܼ ܤܥܲܪܬܿܘܿܢ : ܒܗܵܠܹܝܢ ܠܵܐ ܟܵܦ̇ܪܝܼܢ ܐܢ̄ܬܿܘܿܢ : ܐܸܠܵܐ ܠܡܲܦܲܩ ܒܪܘܼܚܵܐ ܠܗܹܝܢ ܟܲܕܼ ܠܗܹܝܢ ܤܵܝ̇ܡܝܼܢ ܐܢ̄ܬܿܘܿܢ : ܡܵܢܵܐ ܐ̄ܚܪܹܝܢ ܐܝܼܬܼ ܠܡܸܪܢܵܐ ܝܲܬܿܝܼܪ ܡ̣ܢ ܕܐܲܝܟܼ ܗܵܘ̇ ܕܡܸܒܼܓܲܠ ܒܵܓܹ̇ܠ ܡܲܤܒܿܪܝܼܢ ܥܠܵܘܗܝ : ܘܐܲܝܟܼ ܕܥܲܡ ܒܢܲܝ̈ ܫܥܵܬܼܗܘܿܢ ܡܸܫܬܿܥܹܝܢ ܘܲܬܼܟܼܝܼܠܝܼܢ ܠܡܸܟܼܬܲܒܼ ܗܵܠܹܝܢ ؟ ܤܘܼܢܗܵܕܘܿܣ ܬܹܒܹܝܠܵܝܬܼܵܐ ܩ̇ܪܹܝܬܿܘܿܢ ܠܵܗ̇ ܠܗܵܝ̇ ܕܤܸܕܼܩܲܬ̤ ܡ̣ܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܩ̣ܵܘܝܼܘ ܥܕܲܡܵܐ ܕܬܸܬܼܟܲܢܲܫ ܟ̱ܠܵܗ̇ ܤܘܼܢܗܵܕܘܿܣ : ܩܕܼܵܡ ܗܵܘ̇ ܕܡܸܛܠ ܗܵܕܹܐ ܪܫܵܟܼܘܿܢ . ܘܠܲܐܝܠܹܝܢ ܕܲܒܼܤܲܓܿܝܼܐܘܼܬܼܗܘܿܢ ܥܒܲܪܘ ܥܲܠ ܟܹܐܢܘܼܬܼܵܠ : ܠܗܵܠܹܝܢ ܡܦܝܼܣ ܗ̣̄ܘܲܝܬܿ ܕܢܸܬܼܝܼܗܸܒܼ ܟܠ ܫܘܼܠܛܵܢ : ܠܘܼܩܒܲܠ ܐܲܝܠܹܝܢ ܕܲܢܛܲܪܘ pb. 192 ܠܗܵܠܹܝܢ ܕܡܲܠܟܵܐ : ܘܕܲܫܪܵܪܵܐ : ܘܲܕܼܟܼܠܵܗ̇ ܤܘܼܢܗܵܕܘܿܣ . ܠܵܘ ܡܸܛܠ ܡܸܕܸܡ ܐ̄ܚܪܹܝܢ : ܐܸܠܵܐ ܡܸܛܠ ܕܒܼܤܲܓܝܼܐܘܼܬܼܗܘܿܢ ܥ̇ܒܼܪܝܼܢ ܠܐܲܝܠܹܝܢ ܕܲܢܛܲܪܘ ܦܘܼܩ̈ܕܵܢܹܐ . ܐܸܠܵܐ ܠܵܐ ܡܲܡܪܚܝܼܢ ܗ̣̄ܘܲܝܬܿܘܿܢ ܗܵܠܹܝܢ ܠܡܹܐܡܲܪ : ܐܸܠܵܐ ܠܐܲܝܠܹܝܢ ܕܲܒܼܢܲܝ̈ ܫܥܵܬܼܟܼܘܿܢ ܐܝܼܬܲܝܗܘܿܢ : ܡܸܛܠ ܐܲܝܕܵܐ ܕܗ̤ܝ . ܐܵܬܹ̇ܐ ܐ̄ܢܵܐ ܓܹܝܪ ܠܡܹܐܡܲܪ ܐܲܝܠܹܝܢ ܕܗܵܫܵܐ . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܠܵܐ ܤܲܓܿܝܼ ܬܹܐܨܲܦ ܕܗܵܕܹܐ : ܐܸܠܵܐ ܐܲܠܸܦ ܠܲܢ ܐܲܝܟܲܢܵܐ ܠܵܘ ܟܹܐܢܵܐܝܼܬܼ ܫܪܵܐܘܼܟܼ : ܡ̣ܢ ܐܲܝܠܹܝܢ ܕܡܸܢܵܟܼ ܘܡ̣ܢ ܩܘܼܪܸܠܘܿܣ ܐܸܬܼܟܿܬܸܒܼ ؟ ܐܸܠܘܼ ܓܹܝܪ ܟܠܗܹܝܢ ܐܲܝܠܝܹܢ ܕܙܵܕܹܩ ܗ̄ܘ̣ܵܐ ܕܢܸܬܼܒܲܚ̈ܢܵܢ ܡܸܬܼܒܲܚ̈ܢܵܢ : ܡܵܢܵܐ ܡܸܬܼܗܢܸܐ ܐܲܢ̄ܬܿ : ܐܵܦܸܢ ܓܹܝܪ ܡ̣ܢ ܗܵܠܹܝܢ ܐܵܦܸܢ ܡ̣ܢ ܟܠܢܵܫ ܐܸܬܼܪܫܝܼܬܿ ؟ ܒܗܵܕܹܐ ܝܲܬܿܝܼܪ ܡ̣ܢ ܟܠܡܸܕܸܡ ܢܥܲܩܸܒܼ : ܕܐܲܝܠܹܝܢ ܙܵܕܹܩ ܕܢܸܬܼܪܲܥܸܐ ܚܢܲܢ ܘܵܠܝܵܐܝܼܬܼ : ܘܠܵܐ ܢܸܤܛܸܐ ܡ̣ܢ ܐܵܪܬܵܕܘܿܟܿܤܝܼܵܐ : ܠܵܐ ܡ̣ܢ ܡܩܲܕܡܘܼܬܼܵܐ ܕܗܵܢܵܐ : ܘܠܵܐ ܡ̣ܢ ܚܲܫܗܹܐ ܕܝܼܠܵܟܼ . ܐܸܠܵܐ ܘܠܵܐ ܐܸܢܵܐ ܨܵܒܹ̇ܐ ܗ̄ܘܹ̇ܝܬܼ : ܐܲܝܠܹܝܢ ܕܕܝܼܠܝܼ ܠܲܡܬܲܢܵܝܘܼ ܘܲܠܡܹܐܡܲܪ : ܘܠܵܐ ܬܘܼܒܼ ܠܲܡܩܲܛܪܵܓܼܘܼ ܠܲܐ̄ܚܪ̈ܵܢܹܐ : ܝܲܬܿܝܼܪܵܐܝܼܬܼ ܕܹܝܢ ܐܲܝܟܵܐ ܕܡܸܫܬܲܡܗܵܐ ܤܘܼܢܗܵܕܘܿܣ : ܐܸܠܘܼܠܵܐ ܡ̣ܢ ܦܲܪܨܘܿܦܵܐ ܕܝܼܠܝܼ : ܐܵܦ ܗܲܝܡܵܢܘܼܬܼܵܐ ܐܸܬܼܚܲܒܿܠܲܬ̤ ܘܐܸܬܼܥܲܫܩܲܬ̤ . ܕܐܲܝܟܼ ܕܲܒܼܕܝܼܢܵܐ ܘܲܒܼܒܼܘܼܚܵܢܵܐ ܕܤܘܼܢܗܵܕܘܿܣ : ܐܸܫܬܲܪܪܲܬ̤ ܗܵܝ̇ ܕܗܲܪ̈ܵܛܝܼܩܹܐ . ܐܵܠܨܵܐ ܠܲܢ ܡܵܕܹܝܢ ܠܲܡܚܵܘܝܵܘܼ ܠܲܟܼܢܘܼܫܝܼܗܘܿܢ ܘܲܠܕܝܼܢܗܘܿܢ ܕܐܝܼܟܲܢܵܐ ܐܸܤܬܿܥܲܪ : ܘܠܡܚܵܘܵܝܼܘ ܠܟܼܠܢܵܫ ܡ̣ܢ ܐܲܝܠܹܝܢ ܕܲܠܟܼܠܢܵܫ ܡܸܬܿܬܵܘ̈ܕܝܵܢ ܕܐܸܬܼܟܬܸܒܼ : ܕܠܵܐ ܗܘ̤ܵܐ ܕܝܼܢܵܐ ܘܠܵܐ ܒܘܼܚܵܢܵܐ : ܕܠܵܐ pb. 193 ܐܲܝܟܼ ܕܲܒܼܕܝܼܢܵܐ ܕܤܘܼܢܗܵܕܘܿܣ ܢܸܬܼܠܲܒܼ̈ܟܵܢ . ܐܲܝܠܹܝܢ ܕܐܲܠܵܗܵܐ ܠܵܐ ܐܲܪܦܝܼ ܐܸܢܘܿܢ ܠܲܡܛܲܫܵܝܘܼܬܼܗܘܿܢ : ܐܸܠܵܐ ܦܲܪܤܝܼ ܐܸܢܘܿܢ ܒܐܝܼܕܼܵܐ ܕܝܼܠܗܘܿܢ : ܒܐܲܝܠܹܝܢ ܪܥܒܲܕܼܘ ܘܲܟܼܬܿܒܼܘ ܠܐܲܝܠܹܝܢ ܕܲܗ̤ܘܲܝ̈ . ܗܵܠܹܝܢ ܕܐܵܦ ܚܢܲܢ ܟܵܬܼܒܿܝܼܢܲܢ : ܘܲܡܢܲܗܪܝܼܢܲܢ ܠܐܲܝܠܹܝܢ ܕܩܵܝ̇ܡܝܼܢ ܘܡܸܬܼܚܪܹܝܢ ܠܩܘܼܒܼܠܲܢ : ܕܐܸܢ ܗܵܠܹܝܢ ܥܵܟܲܢܵܐ ܐܝܼܬܲܝܗܹܝܢ . ܕܟܲܕܼ ܦܲܓܼܥ̇ܝܼܢ ܒܲܟܼܬܼܝܼ̈ܒܼܵܬܼܵܐ ܕܤܘܼܢܗܵܕܘܿܣ ܕܡܸܢܗܘܿܢ ܐܸܬܼܟܬܸܒܼ : ܢܹܐܠܦܘܼܢ ܕܗܵܟܲܢܵܐ ܐܝܼܬܲܝܗܹܝܢ ܘܠܵܘ ܐ̄ܚܪܵܢܝܵܐܝܼܬܼ . ܘܢܸܕܿܥܘܼܢ ܥܫܘܼܩܝܵܐ ܕܲܗܘ̤ܵܐ ܡ̣ܢ ܤܘܼܢܗܵܕܘܿܣ ܥܲܠ ܐܵܪ̈ܬܵܕܘܿܟܿܤܹܐ : ܘܐܸܫܬܪ̈ܝܼܝܼܢ ܡ̣ܢ ܐܲܝܠܹܝܢ ܕܒܲܫܪܵܪܵܐ ܗ̄ܘ̣ܵܘ ܐܵܪ̈ܕܘܿܟܿܤܹܐ : ܐܲܟܼܙܢܵܐ ܕܐܲܝܠܹܝܢ ܕܲܗ̤ܘܲܝ̈ ܥܲܠ ܐܵܬܵܢܵܤܝܼܣ ܘܐܘܼܤܛܵܬܝܼܣ ܘܪܸܒܿܘܿ ܐ̄ܚܪ̈ܵܢܝܼܢ . ܢܸܚܙܸܐ ܗܵܟܹܝܠ ܢܸܩܦܵܐܝܼܬܼ ܐܲܝܟܲܢܵܐ ܐܸܤܬܿܥܲܪ ܡܸܢܗܘܿܢ ܗܘܼܦܡ̈ܢ݂ܡܵܛܵܐ ܠܘܼܩܒܲܠܝ . ܡ̣ܢ ܗܘܼܦܵܡ̈ܢܹܡܵܛܵܐ ܕܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ ܒܐܲܦܸܤܘܿܣ . ܦܲܛܪܘܿܣ : ܩܲܫܝܼܫܵܐ ܕܐܵܠܹܟܼܤܲܢܕܪܝܼܵܐ ܘܪܹܫܵܐ ܕܢܘܿܛܵܪܹ̈ܐ ܐܵܡܲ݁ܪ : ܟܲܕܼ ܡ̣ܢ ܩܕܼܝܼܡ ܢܲܟܼܦܵܐ ܢܸܤܛܘܿܪܝܼܣ ܩܲܒܸܿܠ̣ ܤܝܵܡܝܼܕܼܵܐ ܕܢܸܗܘܸܐ ܐܲܦܸܤܩܘܼܦܵܐ ܠܥܹܕܬܵܐ ܩܲܕܝܼܫܵܐ ܕܩܘܼܤܛܲܢܛܲܝܼܢܵܦܘܿܠܝܼܣ : ܘܲܥܒܲܪܘ ܝܵܘ̈ܡܵܬܼܵܐ ܙܥܘܿܪܹ̈ܐ : ܐܸܬܼܝܲܒܲܠܘ ܡ̣ܢ ܐ̄ܢܵܫ̈ܝܼܢ ܡ̣ܢ ܩܘܼܤܛܲܢܛܝܼܢܵܦܘܿܠܝܼܣ . ܬܘܼܪ̈ܓܵܢܵܘܗܝ ܕܲܡܕܲܠܚܝܼܢ ܠܐܲܝܠܹܝܢ ܕܩܵܪܹܝܢ ܠܗܘܿܢ : ܐܲܝܟܼ pb. 194 ܕܤܲܓܿܝܼ ܡ̣ܢ ܗܵܕܹܐ ܢܸܗܘܸܐ ܫܓܼܘܼܫܝܵܐ ܠܥܹܕܬܵܐ ܩܲܕܝܼܫܬܼܵܐ . ܗܵܕܹܐ ܗܵܟܹܝܠ ܟܲܕܼ ܝܑܼܠܸܦ̣ ܢܲܟܼܦܵܐ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ ܩܘܼܪܸܠܘܿܣ : ܟܬܲܒܼ ܐܸܓܲܪܬܵܐ ܚܕܼܵܐ ܘܬܲܪܬܹܝܢ ܠܘܵܬܼ ܢܲܟܼܦܘܼܬܹܗ : ܟܲܕܼ ܡܲܠ̈ܝܵܢ ܡܸܠܟܹ̈ܐ ܘܡܲܪ̈ܬܿܝܵܢܘܵܬܼܵܐ . ܘܠܘܼܩܒܲܠ ܗܵܠܹܝܢ ܟܬܲܒܼ ܕܠܵܐ ܡܸܫܬܿܡܲܥ : ܟܲܕܼ ܡܸܬܼܥܲܫܲܢ ܘܩܵܐܹ̇ܡ ܠܘܼܩܒܲܠ ܐܲܝܠܹܝܢ ܕܐܸܬܼܟܬܸܒܼ . ܘܥܲܡ ܗܸܠܹܝܢ ܬܘܼܒܼ : ܟܲܕܼ ܝܑܠܸܦ̣ ܢܲܟܼܦܵܐ ܐܲܦܸܤܩܘܿܦܵܐ ܩܘܼܪܸܠܘܿܣ : ܕܐܵܦ ܠܪܗܘܿܡܹܐ ܐܸܫܬܲܕܲܪ ܡܸܢܹܗ ܟܬܼܝܼ̈ܒܼܵܬܼܵܐ ܘܲܟܼܬܼܵܒܹ̈ܐ ܕܬܼܘܼܪ̈ܓܵܡܵܘܗܝ : ܟܬܲܒܼ ܘܐܵܦ ܗ̤ܘ ܠܘܵܬܼ ܕܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܕܥܹܕܬܵܐ ܕܪܗܘܿܡܹܐ ܩܹܠܹܤܛܝܼܢܘܿܣ ܒܐܝܼܕܲܝ̈ ܦܝܤܝܼܕܝܘܿܢ ܡܫܲܡܫܵܢܵܐ . ܘܦܲܩܕܹܗ : ܕܐܸܢ ܗ̤ܘ ܕܬܸܫܟܲܚ ܕܝܼܗܝܼܒܼܝܼܢ ܟܬܼܵܒܹ̈ܐ ܕܬܼܘܼܪ̈ܓܵܡܵܘܗܝ ܘܐܸܓܿܪܵܬܼܵܐ : ܗܲܒܼ ܘܐܵܦ ܠܐܲܝܠܹܢܝ ܕܡܹܢܝ ܐܸܬܼܟܬܸܒܼ . ܐܸܢ ܕܹܝܢ ܠܵܐ : ܐܲܝܬܼܵܐ ܐܸܢܹܝܢ ܠܗܵܪܟܵܐ : ܟܲܕܼ ܠܵܐ ܝܵܗܹ̇ܒܼ ܐܲܢ̄ܬܿ ܠܗܹܝܢ ܗܵܫܵܐ . ܟܲܕܼ ܐܸܫܟܲܚ ܕܹܝܢ ܠܐܸܚܿܪ̈ܵܬܹܗ ܘܲܠܬܼܘܼܪ̈ܓܵܡܵܘܗܝ ܕܐܸܬܼܝܼܗܸܒܼܘ : ܐܵܠܨܵܐܝܼܬܼ ܐܵܦ ܗ̤ܘ ܝܲܗ̣̄ܒܼ . ܘܐܸܬܼܟܿܬܸܒܼ ܐܲܝܠܹܝܢ ܕܘܵܠܹ̇ܐ ܡ̣ܢ ܟܵܚܹ̇ܠ ܠܐܲܠܵܗܵܐ ܚܲܤܝܼܵܐ ܐܲܦܸܤܩܘܿܦܵܐ ܕܥܹܕܬܵܐ ܕܪܗܘܿܡܹܐ ܩܹܠܹܤܛܝܼܢܘܿܣ ܕܐܝܼܬܼ ܒܗܹܝܢ ܛܘܼܦܘܿܣ ܝܑܼܕܼܝܼܥܵܐ . ܡܸܛܠ ܗܵܟܹܝܠ ܕܡ̣ܢ ܪܸܡܙܵܐ ܕܪܵܚܹܡ ܐܲܠܵܗܵܐ ܡܲܠܟܵܐ : ܤܘܼܢܗܵܕܘܿܣ ܩܲܕܝܼܫܬܼܵܐ ܕܝܼܠܟܼܘܿܢ ܐܸܬܼܘܲܥܕܲܬ̤ ܗܵܪܟܵܐ : ܡܲܠܦܝܼܢܲܢ ܐܵܠܨܵܐܝܼܬܼ ܕܲܠܟܲܪ̈ܛܲܝܤܹܐ ܕܥܲܠ ܗܵܠܹܝܢ : ܒܐܝܼܕܵܝ̈ܢ ܫܩܝܼܠܝܼܢܲܢ : ܠܘܵܬܼ ܗܵܘ̇ ܡܵܐ ܕܫܵܦܲܪ ܠܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ . pb. 195 ܢܸܤܛܘܿܪܝܼܣ . ܡܵܕܹܝܢ ܪܵܕܼܘܿܦܵܐ ܘܲܡܩܲܛܪܓܼܵܢܵܐ ܩܘܼܪܸܠܘܿܣ ܐܝܼܬܼܵܘܗܝ : ܐܸܢܵܐ ܕܹܝܢ ܡܸܬܼܪܲܕܼܦܵܢܵܐ . ܗܵܝ̇ ܕܹܝܢ ܕܫܸܡܥܲܬ̤ ܡܸܠܲܝ̈ ܘܕܼܵܢܲܬ̤ ܤܘܼܢܗܵܕܘܿܣ ܐܝܼܬܹܝܗ̇ : ܘܲܡܟܲܢܫܵܢܵܐ ܡܲܠܟܵܐ . ܐܸܢ ܗܵܟܹܝܠ ܒܛܟܼܤܵܐ ܕܕܲܝܵܢܹ̈̇ܐ : ܘܡܵܢܵܐ ܐܵܡܲ݁ܪ ܐ̄ܢܵܐ ܒܛܲܟܼܤܵܐ ܕܕܝܵܢܹ̈̇ܐ : ܗ̤ܘ ܐܝܼܬܼܵܘܗܝ ܗ̄ܘ̣ܵܐ ܟ̱ܠܹܗ ܒܹܝܬܼ ܕܝܼܢܵܐ . ܟܠ ܡܵܐ ܓܹܝܪ ܕܐܵܡܲ݁ܪ ܗ̄ܘ̣ܵܐ ܗܵܢܵܐ : ܐܲܟܲܚ̄ܕܼ ܟܠܗܘܿܢ ܐܵܡ̇ܪܝܼܢ ܗ̄ܘ̣ܵܘ : ܘܲܕܼܠܵܐ ܦܘܼܠܵܓܼ ܫܲܪܝܼܪ ܗ̄ܘ̣ܵܐ ܠܗܘܿܢ ܦܲܪܨܘܿܦܹܗ ܠܒܹܝܬܼ ܕܝܼܢܵܐ . ܐܸܠܘܼ ܓܹܝܪ ܟܢܝܼܫܝܼܢ ܗ̄ܘ̣ܵܘ ܟܠܗܘܿܢ ܕܲܝܵܢܹ̈̇ܐ : ܘܲܩܛܹܐ ܓܼܪ̈ܵܢܹܐ ܒܛܲܟܼܤܗܘܿܢ ܩܵܝ̇ܡܝܼܢ ܗ̄ܘ̣ܵܘ : ܘܡܸܬܼܩܲܛܪ̈ܓܼܵܢܹܐ ܬܘܼܒܼ ܒܵܗ̇ ܒܲܕܼܡܘܼܬܼܵܐ . ܟܠܗܘܿܢ ܫܲܘܝܵܐܝܼܬܼ ܩܵܢܹ̇ܝܢ ܗ̄ܘ̣ܵܘ ܦܵܪܹܗ̄ܝܼܵܐ . ܐܸܢܕܹܝܢ ܗ̤ܘ ܐܝܼܬܼܵܘܗܝ ܒܟܼܠܡܸܕܸܡ ܘܲܩܛܹܐ ܓܼܪܵܢܵܐ ܘܡܲܠܟܵܐ ܘܕܲܝܵܢܵܐ : ܒܫܘܼܠܛܵܢܵܐ ܤܵܥܲ݁ܪ ܗ̄ܘ̣ܵܐ ܟܠܗܹܝܢ . ܟܲܕܼ ܐܲܦܸܩ̣ ܡ̣ܢ ܫܘܼܠܛܵܢܵܐ ܗܵܢܵܐ : ܠܗܵܘ̇ ܕܲܦܩܝܼܕܼ ܗ̄ܘ̣ܵܐ ܡ̣ܢ ܡܲܠܟܵܐ ܘܐܲܩܝܼܡ ܢܲܦܫܹܗ : ܘܟܲܢܸܫ̣ ܠܹܗ ܠܐܲܝܠܹܝܢ ܕܒܼܵܥܹ̇ܐ ܗ̄ܘ̣ܵܐ : ܠܪ̈ܲܚܝܼܩܹܐ ܘܲܠܩܲܪ̈ܝܼܒܹܐ : ܘܲܥܒܲܕܼ ܢܲܦܫܹܗ ܒܹܝܬܼ ܕܝܼܢܵܐ . ܘܐܸܬܼܩ̇ܪܝܼܬܼ ܐܸܢܵܐ ܡ̣ܢ ܩܘܼܪܸܠܘܿܣ ܗܵܘ̇ ܕܟܲܢܫ̣ܵܗ̇ ܠܤܘܼܢܗܵܕܘܿܣ : ܘܡ̣ܢ ܩܘܼܪܸܠܘܿܣ ܕܐܝܼܬܼܵܘܗܝ ܗ̄ܘ̣ܵܐ ܪܹܫܵܗ̇ . ܡܲܢ̣ܘܼ ܕܲܝܵܢܵܐ ؟ ܩܘܼܪܸܠܘܿܣ . ܘܡܲܢ̣ܘܼ ܩܛܹܐ ܓܼܪܵܢܵܐ ؟ ܩܘܼܪܸܠܘܿܣ . ܡ̇ܢ ܗ̄ܘ̣ܵܐ ܐܲܦܸܤܩܘܿܦܵܐ ܕܪܗܘܿܡܹܐ ؟ ܩܘܼܪܸܠܘܿܣ . ܟܠܡܕܸܡ ܩܘܼܪܸܠܘܿܣ ܐܝܼܬܼܵܘܗܝ ܗ̄ܘ̣ܵܐ . ܩܘܼܪܸܠܘܿܣ ܠܲܟܡ ܐܝܼܬܼܵܘܗܝ ܗ̄ܘ̣ܵܐ ܐܲܦܸܤܩܘܿܦܵܐ ܕܪܗܘܿܡܹܐ ܩܹܠܹܤܛܝܼܢܘܿܣ ܀ pb. 196 ܡܲܢ̣ܘܼ ܡܗܲܝܡܸܢ ܗ̄ܘ̣ܵܐ ܕܗܵܠܹܝܢ ܗܵܟܲܢܵܐ ܗ̤ܘܲܝ̈ : ܐܸܠܘܼܠܵܐ ܐܲܠܵܗܵܐ ܚܒܲܫ̣ ܐܸܢܘܿܢ ܠܡܹܐܡܲܪ ܘܲܠܡܸܟܼܬܲܒܼ : ܘܠܲܡܫܲܕܵܪܘܼ ܠܟܼܠܵܗ̇ ܬܹܒܹܝܠ ؟ ܟܠ ܐܲܝܠܹܝܢ ܓܹܝܪ ܕܐܝܼܬܲܝܗܘܿܢ ܕܝܼܠܹܗ : ܩܵܪܹܝܢ ܠܗܹܝܢ ܘܠܵܐ ܡܗܲܝܡܢܝܼܢ ܕܗܵܠܹܝܢ ܗܵܟܲܢܵܐ ܗ̣̄ܘܲܝ̈ : ܘܲܠܦܝܼܓܼܝܼܢ ܘܐܵܦ ܥܲܠ ܢܲܦܫܗܘܿܢ . ܒܲܕܼ ܝܲܬܿܝܼܪ ܡ̣ܢ ܗܵܠܹܝܢ ܡܲܫܪܝܼܢ ܠܐܲܝܠܹܝܢ ܕܒܼܚܸܠܡܹ̈ܐ ܗܵܘ̈ܝܵܢ : ܐܸܢ ܗܵܠܹܝܢ ܗܵܟܲܢܵܐ ܐܝܼܬܲܝܗܹܝܢ ܐܲܟܼܡܵܐ ܕܲܗ̤ܘܲܝ̈ . ܡܵܢ ܐܵܠܨܵܐ ܗ̄ܘ̣ܵܬܼ ܥܲܠ ܤܘܼܢܗܵܕܘܿܣ : ܟܲܕܼ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܟܠܡܸܕܸܵܡ ؟ ܕܗܵܠܹܝܢ ܗܵܟܹܝܠ ܗܵܟܲܢܵܐ ܗ̣̄ܘܲܝ̈ : ܡ̣ܢ ܐܲܝܠܹܝܢ ܕܲܗ̤ܘܲܝ̈ ܒܐܲܦܸܤܘܿܣ ܝܵܠܦܝܼܬܘܿܢ . ܡܲܡܢܘܿܢ ܓܹܝܪ ܐܵܡܲ݁ܪ ܗ̄ܘ̣ܵܐ : ܕܡ̣ܢ ܦܪܵܬܘܿܙܡܝܼܵܐ ܕܲܡܬܲܚܡܵܐ ܗ̄ܘ̣ܵܬܼ ܒܲܟܼܬܼܝܼ̈ܒܼܵܬܼܵܐ ܕܕܵܚܹ̇ܠ ܠܐܲܠܵܗܵܐ ܘܪܵܚܹ̇ܡ ܠܲܡܫܝܼܚܵܐ ܡܲܠܟܵܐ : ܥܒܲܪܘ ܫܸܬܿܬܲܥܤܲܪ ܝܵܘܡ̈ܝܼܢ . ܘܐܲܝܟܼ ܡܵܐ ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ ܡܵܪܵܗ̇ ܕܤܘܼܢܗܵܕܘܿܣ : ܡܸܬܼܚܲܫܲܚ ܗ̄ܘ̣ܵܐ ܦܸܤܘܿܩܵܐܝܼܬܼ . ܩܘܼܪܸܠܘܼܣ ܐܲܦܸܤܩܘܿܦܵܐ ܕܐܠܹܟܼܤܲܢܕܪܝܼܵܐ ܐܵܡܲ݁ܪ : ܤܵܦܩܵܐܝܼܬܼ ܤܘܼܢܗܵܕܘܿܣ ܗܵܕܹܐ ܪܲܒܿܬܼܵܐ ܘܩܲܕܝܼܫܬܼܵܐ ܚܲܡܤܢܲܬ̤ : ܟܲܕܼ ܡܩܵܘܝܵܐ ܠܡܹܐܬܼܝܼܬܼܵܐ ܕܐܲܝܠܹܝܢ ܕܡܸܤܬܲܟܹܿܝܢ ܠܡܹܐܬܼܝܵܐ : ܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ . ܢܸܤܛܘܿܪܝܼܣ . ܐܵܪܵܐ ܠܵܐ ܓܲܠܝܵܐ ܐܵܦ ܠܠܵܐ ܡܸܤܬܲܟܿܠܵܢܹ̈ܐ : ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ ܒܟܼܠ ܡܸܕܸܵܡ ؟ ܡ̣ܢ ܗܵܢܵܐ ܗܵܟܹܝܠ : ܕܲܒܼܟܼܠ ܡܸܕܸܡ ܐܸܬܿܬܿܤܝܼܡ ܗ̄ܘ̣ܵܐ : ܐܸܬܼܩ̇ܪܝܼܬܼ ܐܸܢܵܐ . ܘܲܠܐܝܢܵܐ ܒܹܝܬܼ ܕܝܼܢܵܐ ؟ ܠܐܲܝܢܵܐ ܕܝܼܢܵܐ ؟ ܠܐܲܝܕܵܐ ܒܥܵܬܼܵܐ ؟ ܐܸܡܲܪ ܠܝܼ . ܤܵܦܩܵܐܝܼܬܼ ܠܲܡ ܤܘܼܢܗܵܕܘܿܣ ܗܵܕܹܐ ܪܲܒܿܢܼܵܐ ܘܩܲܕܝܼܫܬܼܵܐ ܚܲܡܤܢܲܬ̤ : ܟܲܕܼ ܡܩܵܘܝܵܐ pb. 197 ܫܸܬܿܬܿܥܤܲܪ ܝܵܘܡ̈ܝܼܢ . ܤܵܦܩܵܐܝܼܬܼ : ܐܵܡ̇ܪܲܬܿ : ܕܚܲܡܤܢܲܬ̤ : ܘܠܵܐ ܒܥܸܬܬܘܿܢ ܕܲܟܼܬܲܒܼܬܿܘܿܢ ܗܵܕܹܐ ܐܲܝܟܼ ܥܸܠܬܼܵܐ ܡܝܲܬܲܪܬܿܐ : ܕܡܸܢܵܗ̇ ܐܸܬܼܐ̱ܠܨܬܿܘܿܢ ܕܠܵܐ ܬܩܵܘܘܿܢ ܠܐܲܦܸܤܩ̈ܘܿܦܹܐ ܐܲܝܠܹܝܢ ܕܪܲܚܝܼܩܝܼܢ : ܐܲܝܠܹܝܢ ܕܐܵܠܨܵܐ ܗ̄ܘ̣ܵܬܼ ܠܗܘܿܢ ܠܡܹܐܬܼܵܐ ؟ ܘܲܒܼܥܸܠܬܼܵܐ ܕܘܵܝܼܬܼܵܐ ܐܸܫܬܵܘܚܲܪܘ ܠܡܹܐܬܼܵܐ : ܘܲܒܼܥ̣ܵܘ ܕܲܬܼܩܵܘܘܿܢ ܠܗܘܿܢ : ܗܵܢܘܿܢ ܕܐܵܦ ܩܲܪܝܼܒܼܝܼܢ ܗ̄ܘ̣ܵܘ : ܘܡܸܕܸܡ ܠܵܐ ܒܨܝܼܪܵܐ ܗ̄ܘ̣ܵܬܼ ܡܹܐܬܼܝܼܬܼܗܘܿܢ . ܡ̣ܢ ܟܠ ܦܪܘܿܣ ܡܸܫܬܵܘܚܪܝܼܢ ܗ̄ܘ̣ܵܘ ܝܵܘ̈ܡܵܬܼܵܐ ܗܵܠܹܝܢ : ܐܸܢ ܠܵܐ ܝܲܬܿܝܼܪ : ܐܲܝܟܼ ܕܲܢܢܝܼܚܘܼܢ ܡܸܢܗܘܿܢ ܫܚܵܩܗܘܿܢ ܕܡ̣ܢ ܡܲܪܕܝܼܬܼܵܐ ܕܐܘܼܪܚܵܐ ܘܕܼܐܠܦܵܐ . ܘܠܲܢܝܵܚܵܐ : ܘܠܲܚܫܲܚܬܼܵܐ ܕܐܵܠܨܵܝ̈ܬܼܵܐ : ܘܲܠܦܸܓܼܥܵܐ ܕܲܚܕܼܵܕܹ̈ܐ : ܘܕܲܐܝܠܹܝܢ ܕܲܟܼܪܝܼܗܝܼܢ ܗ̄ܘ̣ܵܘ ܘܲܤܢܝܼܩܝܼܢ ܗ̄ܘ̣ܵܘ ܥܲܠ ܗܵܠܹܝܢ . ܘܝܲܬܿܝܼܪܵܐܝܼܬܼ ܡܸܛܠ ܦܲܪ̈ܨܘܿܦܹܐ ܗܵܢܘܿܢ ܕܲܡܡܲܠܹܝܢ ܗ̄ܘ̣ܵܘ ܕܘܼܟܿܬܼܵܐ ܕܗܵܢܘܿܢ ܕܪܲܚܝܼܩܝܼܢ ܠܤܘܼܢܗܵܕܘܿܣ : ܒܐܲܝܠܹܝܢ ܕܐܵܠܨܵܐ ܗ̄ܘ̣ܵܬܼ ܥܠܲܝܗܘܿܢ . ܟܲܕܼ ܛܵܒܼ ܐܵܦܸܢ ܗ̤ܘ ܐܝܼܬܼܵܘܗܝ ܝܵܘܡܵܐ ܕܐܸܬܼܠܒܸܟܼ : ܘܙܵܕܹܩ ܗ̄ܘ̣ܵܐ ܕܬܸܗܘܸܐ ܟܵܪܘܿܙܘܼܬܼܵܐ : ܓܵܕܹܫ ܗ̄ܘ̣ܵܐ ܕܹܝܢ ܡܸܕܸܡ ܐܲܝܟܼ ܕܲܬܼܦܘܼܫ : ܘܵܠܝܵܐܝܼܬܼ ܡܸܬܼܬܵܘܤܲܦ ܗ̄ܘ̣ܵܐ ܝܵܘܡܵܐ ܐ̄ܚܪܹܢܵܐ . ܐܲܝܟܼ ܕܲܠܘܵܬܼ ܒܢܲܝ̈ܢܵܫܵܐ : ܕܐܝܼܬܼ ܥܸܠ̈݁ܠܵܬܼܵܐ ܤܲܓܿܝܼ̈ܠܵܬܼܵܐ ܕܡ̣ܢ ܐܵܢܲܢܩܹܐ ܗܵܘ̈ܝܵܢ ܠܗܘܿܢ : ܕܠܵܘ ܠܦܘܼܬܼ ܚܲܬܿܝܼܬܼܘܼܬܼܵܐ ܕܲܦܪܵܬܘܿܙܡܝܼܵܐ ܡܸܤܬܿܥܪ̈ܵܢ . ܐܸܠܵܐ ܠܵܐ ܗ̄ܘ̣ܵܐ ܕܟܼܵܪܘܿܙܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܝܵܘܡܵܐ : ܐܸܠܵܐ ܕܡܹܐܬܼܝܼܬܼܵܐ . ܝܵܘܡܵܐ ܓܹܝܪ ܕܟܼܵܪܘܿܙܘܼܬܼܵܐ : ܒܫܘܼܠܛܵܢܵܐ ܕܩܘܿܡܹܣ ܡܸܬܼܦܪܸܫ ܗ̄ܘ̣ܵܐ . ܚܛܲܦܬܿ ܢܲܦܫܵܟܼ : ܒܕܸܐܬܿܬܿܟܸܠܬܿ ܥܲܠ ܐܲܝܠܹܝܢ ܕܲܡܬܲܪܨܝܼܢ ܠܵܟܼ ܗܲܦܟܵܐܝܼܬܼ : ܒܡܲܪܵܚܘܼܬܼܵܟܼ ܕܠܵܐ ܒܘܼܝܵܢܵܐ . ܠܲܡܦܵܤܘܼ pb. 198 ܓܹܝܪ ܡܲܚܸܒܼ ܐܲܢ̄ܬܿ : ܘܕܲܐܝܟܼ ܗܵܟܲܢܵܐ ܐܝܼܬܲܝܟܼ : ܕܒܲܐܝܠܹܝܢ ܕܩܲܪܝܼܒܼܝܼܢ ܡܲܗܡܸܐ ܐܲܢ̄ܬ : ܘܠܲܐܝܠܹܝܢ ܕܪܲܚܝܼܩܝܼܢ ܒܵܥܹ̇̄ܐ ܐܲܢ̄ܬܿ . ܘܫܵܪܹܐ ܐܲܢ̄ܬܿ ܠܐܲܝܠܹܝܢ ܕܩܲܪܝܼܒܼܝܼܢ ܠܤܘܼܢܵܗܵܕܘܿܣ : ܘܲܡܤܲܟܸܐ ܐܲܢ̄ܬܿ ܠܐܲܝܠܹܝܢ ܕܪܲܚܝܼܩܝܼܢ . ܘܥܵܒܹ̇ܕܼ ܐܲܢ̄ܬܿ ܠܤܘܼܢܗܵܕܘܿܣ : ܕܠܵܐ ܢܸܬܼܡܲܛܘܿܢ ܐܲܝܠܹܝܢ ܕܪܲܚܝܼܩܝܼܢܢ . ܘܡܸܢܹܗ ܘܠܹܗ ܥܒܲܕܼ ܤܘܼܢܗܵܕܘܿܣ : ܩܕܼܵܡ ܤܘܼܢܗܵܕܘܣ ܕܟܼܠ ܐ̄ܢܵܫ . ܘܲܩ̣ܪܵܐ ܠܐܲܝܠܹܝܢ ܕܠܵܐ ܐܸܫܬܵܘܬܲܦܘ ܠܹܗ : ܕܬܸܗܘܸܐ ܤܘܼܢܗܵܕܘܿܣ : ܩܕܼܵܡ ܪܘܼܢܗܵܕܘܿܣ ܕܟܼܠܗܘܿܢ ܐܲܦܸܤܩ̈ܘܿܦܹܐ . ܘܲܡܤܲܥܕܹܝܢ ܗ̄ܘ̣ܵܘ ܠܹܗ : ܕܠܵܐ ܢܸܬܿܬܿܟܸܠ ܥܲܠ ܗܵܕܹܐ ܤܘܼܢܗܵܕܘܿܣ : ܕܠܵܗ̇ ܐܵܦ ܠܝܼ ܩܪܵܢܝ : ܟܲܕܼ ܒܲܩܛܝܼܪܵܐ ܡܸܬܼܚܲܫܲܚ . ܘܲܩܛܝܼܪܵܐ ܘܐܵܢܲܢܩܹܐ ܕܐܲܝܟܼ ܗܵܕܹܐ : ܐܲܝܕܵܐ ܕܟܲܕܼ ܡܬܲܢܸܐ ܐ̄ܢܵܫ ܠܵܐ ܡܸܬܼܗܲܝܡܲܢ . ܒܪܲܡ : ܡ̣ܢ ܐܲܝܠܹܝܢ ܕܲܟܼܬܲܒܼܘ ܡܸܬܼܓܠܸܐ . ܤܛܵܤܝܼܪܹ̈ܐ ܓܹܝܪ ܡܠܵܐܘܼܗ̇ ܠܲܡܕܼܝܼܢ̄ܬܼܵܐ ܡ̣ܢ ܤܪ̈ܝܼܩܹܐ ܘܡ̣ܢ ܩܘܼܪ̈ܚܹܐ : ܕܡ̣ܢ ܡܲܡܢܘܿܢ ܐܲܦܸܩܘܿܦܵܐ ܕܐܲܦܸܤܘܿܣ ܐܸܬܼܟܲܢܲܫܘ . ܘܩܵܐܹ̇ܡ ܗ̄ܘ̣ܵܐ ܒܪܹܫܗܘܿܢ : ܘܡܲܪܗܸܓ ܗ̄ܘ̣ܵܐ ܠܗܘܿܢ ܟܲܕܼ ܡܙܲܝܢܝܼܢ ܒܲܡܕܼܝܼܢ̄ܬܼܵܐ . ܐܲܝܟܼ ܕܢܸܥܪܘܿܩ ܟܠ ܚܲܕܼ ܡܸܢܲܢ ܘܢܸܬܿܛܲܫܸܐ : ܘܢܸܬܼܚܲܫܲܚ ܒܲܙܗܝܼܪܘܼܬܼܵܐ : ܘܲܠܡܲܚܤܸܢ ܢܸܫܬܵܘܙܲܒܼ ܒܕܸܚܸܠ̱ܬܼܵܐ ܤܲܓܝܼܐܬܼܵܐ . ܐܲܝܟܼ ܕܐܵܦ ܡ̣ܢ ܡܲܡܠܠܵܐ ܕܐܲܝܠܹܝܢ ܕܐܸܫܬܲܕܲܪܘ ܦܫܝܼܩܵܐ ܠܡܹܐܠܲܦ : ܗܵܢ̇ܘܿܢ ܕܒܲܫܡܵܐ ܡ̇ܢ ܐܲܝܟܼ ܕܢܸܩܪܘܿܢܵܢܝ ܠܤܘܼܢܗܵܕܘܿܣ ܐܸܬܼ݂ܵܘ : ܕܢܸܤܬܿܗܸܕܼ ܕܠܵܐ ܢܸܗܘܸܐ ܐܲܝܟܼ ܐܲܝܠܹܝܢ ܕܠܵܐ ܝܵܕܼܥ̇ܝܼܢ ܠܵܗ̇ ܠܤܘܼܢܗܵܕܘܿܣ : ܩܕܼܵܡ ܡܹܐܬܼܝܼܬܼܵܐ ܕܟܼܠܗܘܿܢ ܐܲܦܸܤܩ̈ܘܿܦܹܐ . ܒܲܫܪܵܪܵܐ ܓܹܝܪ ܐܸܬܼ݂ܵܘ ܕܢܸܕܼܒܿܪܘܼܢܵܢܝ ܒܲܚܛܘܼܦܝܵܐ ܘܒܲܩܛܝܼܪܵܐ : ܘܢܲܛܒܼܘܼܢ ܥܠܲܝ ܕܡܹܐܒܲܕ ܐܸܒܲܕ : pb. 199 ܘܐܸܤܬܿܟܲܪ ܦܘܼܡܹܗ ܥܲܠ ܓܘܼܕܵܦܵܘ̈ܗܝ : ܐܵܘ ܐܲܝܟܼ ܕܠܲܐܝܢܵܐ ܕܐܸܫܬܲܐܲܠ ܢܸܫܪܘܿܢܵܢܝ . ܕܗܵܠܹܝܢ ܓܹܝܪ ܐܸܬܼܐ̰ܡܲܪ : ܫܡܲܥܘ ܐܵܦ ܡ̣ܢ ܡܲܡܠܠܵܐ ܕܝܘܼܒܹܢܵܠܝܘܿܣ . ܝܘܼܒܹܢܵܠܝܘܿܣ ܐܲܦܸܤܩܘܼܦܵܐ ܕܐܘܼܪܸܫܠܸܡ ܐܵܡܲ݁ܪ : ܡܸܛܠ ܕܹܝܢ ܕܲܟܼܢܘܼܫܝܵܐ ܕܪ̈ܗܘܿܡܵܝܹܐ ܐܲܚܕܲܪ ܠܒܲܝܬܹܗ : ܘܐܲܝܟܼ ܕܐܸܬܼ݂ܵܘ ܕܵܚܠܲܝ̈ ܠܐܲܠܵܗܵܐ ܐܲܦܸܤܩ̈ܘܿܦܹܐ ܘܐܸܡ݂ܲܪܘ : ܠܵܐ ܫܒܲܩ̣ܘ ܠܐ̄ܢܵܫ ܠܡܬܼܩܲܪܵܒܼܘܼ ܠܬܲܡܵܢ : ܝܑܼܕܼܝܼܥ ܗ̄ܘ̣ ܕܠܵܘ ܒܬܹܐܪܬܵܐ ܛܵܒܼܬܼܵܐ ܡܸܫܬܿܐܸܠ ܡ̣ܢ ܡܹܐܬܼܝܼܬܹܗ ܕܲܠܘܵܬܼ ܤܘܼܢܗܵܕܘܿܣ ܩܲܕܝܼܫܬܼܵܐ . ܢܸܤܛܘܿܪܝܼܣ . ܚܙܲܝܬܿܘܿܢ ܕܒܲܟܼܡܵܐ ܛܪܘܼܢܘܼܬܼܵܐ ܐܸܬܼܚܲܫ̇ܚܹܬܼ ܐܸܢܵܐ : ܘܠܲܟܼܡܵܐ ܩܛܹܐ ܓܼܪܵܢܘܼܬܼܵܐ ܚܲܝܵܒܼ ܐ̄ܢܵܐ : ܥܲܠ ܕܡܸܛܠ ܕܐܹܫܵܘܙܸܒܼ ܢܲܦܫܵܝ ܡ̣ܢ ܒܢܲܝ̈ ܡܵܘ̈ܡܵܬܼܵܐ ܕܩܵܡ̣ܘ ܥܠܲܝ : ܐܸܤܬܲܢܩܹ̇ܬܼ ܥܲܠ ܐܸܤܛܪܵܛܝܼܘܿܛܹܐ ܕܐܲܟܼܪܸܟܼ ܠܒܲܝܬܼܝ ܕܢܸܛܪܘܼܢܵܢܝ : ܕܠܵܐ ܢܹܐܬܼܘܿܢ ܥܠܲܝ ܒܲܩܛܝܼܪܵܐ ܘܢܵܘܒܿܕܼܘܼܢܵܢܝ ؟ ܡܩܲܛܪܸܓܼ ܐܲܢ̄ܬܿ ܠܝܼ : ܕܐܸܤܛܪܵܛܝܼܘܿܛܹܐ ܐܲܚ̇ܕܪܹܬܼ ܠܒܲܝܬܼܝ : ܠܵܘ ܕܢܸܥܒܿܕܼܘܼܢ ܠܟܼܘܿܢ ܡܸܕܸܡ ܕܒܼܝܼܫ : ܐܸܠܵܐ ܕܲܢܥܵܘܟܼܘܼܢܵܟܼܘܿܢ ܡ̣ܢ ܕܲܠܡܸܤܥܲܪ ܨܹܐܕܲܝ ܒܝܼ̈ܫܬܼܵܐ . ܡ̣ܢ ܗܵܝ̇ ܕܲܥܕܲܠܬܿܘܿܢ ܠܲܢ ܥܲܠ ܕܐܲܟܼܪܸܟܼܢܲܢ ܐܸܤܛܪ̈ܵܛܝܼܘܿܛܹܐ ܡܸܬܼܚܲܙܝܵܐ : ܕܐܸܠܘܼܠܵܐ ܗܸܢܘܿܢ ܩܲܕܸܡ̣ܘ ܐܲܕܼܟܼܘܼܢܝ : ܘܲܗܘ̤ܵܘ ܠܝܼ ܫܘܼܪܵܐ : ܐܵܒܹ̇ܕܼ ܗ̄ܘܹ̇ܝܬܼ ܡ̣ܢ ܩܛܝܼܪ̈ܵܢܹܐ . ܡ̇ܢ ܓܹܝܪ ܩܵܪܹܝܢ ܗ̣̄ܘܲܝܬܿܘܿܢ pb. 200 ܠܐܲܝܠܹܝܢ ܕܩܲܕܼܡ̣ܘ ܗܲܗܸܕܼܟܼܘܿܢ : ܕܠܵܐ ܬܸܗܘܸܐ ܤܘܼܢܗܵܕܘܿܣ ܕܥܵܘ̣ܠܵܐ ؟ ܠܡܵܐ : ܐܲܝܟܼ ܕܐܸܬܼܩܪܝܼܬܿܘܿܢ : ܐܸܬܼܟܲܢܲܫܬܿܘܿܢ ؟ ܠܢܲܦܫܟܼܘܿܢ ܥܒܲܕܬܿܘܿܢܵܗ̇ ܠܤܘܼܢܗܵܕܘܿܣ : ܘܠܵܘ ܠܲܢ . ܠܗܵܢܘܿܢ ܓܹܝܪ ܐܲܦܸܩܬܿܘܿܢ ܡ̣ܢ ܤܘܼܢܗܵܕܘܿܣ : ܘܡܸܢܟܼܘܿܢ ܘܲܠܟܼܘܿܢ ܥܒܕܬܿܘܿܢ ܠܗܘܿܢ ܐܲܝܟܼ ܕܲܨܒܲܝܬܿܘܿܢ . ܘܠܵܐ ܫܡܲܥܬܘܿܢ ܐܸܢܘܿܢ ܕܩܵܥܹ̇ܝܢ ܗ̄ܘ̣ܵܘ ܠܟܼܘܿܢ : ܕܠܵܐ ܬܸܥܒܿܕܼܘܼܢ ܤܘܼܢܗܵܕܘܿܣ : ܐܸܠܵܐ ܕܲܬܼܩܵܘܘܿܢ ܠܐܲܦܸܤܩ̈ܘܿܦܹܐ ܕܐܸܬܼܩܪܝܼܘ ܥܲܢܡܟܼܘܿܢ : ܕܩܲܪܝܼܒܼܝܼܢ ܗ̄ܘ̣ܵܘ ܠܡܹܐܬܼܵܐ . ܗܵܫܵܐ ܗܵܟܹܝܠ ܐܲܝܟܼ ܕܲܐܠܡ̇ܢ ܩܪܲܝܬܿܘܿܢ ܠܲܢ : ܡ̣ܢ ܒܵܬܲܪ ܗܵܢܵܐ ܟ̱ܠܹܗ ܩܛܝܼܪܵܐ ؟ ܡܲܢ̣ܘܼ ܡܤܲܝܒܲܪ ܘܠܵܐ ܢܸܒܼܟܸܿܐ : ܟܲܕܼ ܡܸܬܼܥܗܸܕܼ ܒܝܼ̈ܫܵܬܼܵܐ ܕܲܗ̤ܘܲܝ̈ ܒܐܲܦܸܤܘܿܣ ؟ ܘܲܠܘܲܝ ܠܘܼܩܒܲܠܝ ܘܥܲܠ ܚܲܝܲܝ̈ ܗ̤ܘܲܝ̈ : ܘܠܵܘ ܡܸܛܠ ܪܘܼܫܥܵܐ ! ܠܵܐ ܓܹܝܪ ܐܸܤܬܲܢܩܹ̇ܬܼ ܒܗܵܠܹܝܢ ܡܸܠܹ̈ܐ : ܥܲܠ ܐ̄̈ܢܵܫ ܕܤܵܦܹ̇ܩ ܗ̄ܘ̣ܵܐ ܠܦܘܼܪܥܵܢܵܐ : ܐܸܠܵܐ ܥܲܠ ܦܵܪܘܿܩܲܢ ܝܼܫܘܿܥ ܡܫܝܼܚܵܐ : ܗܵܘ̇ ܕܐܝܼܬܼܵܘܗܝ ܕܲܝܢܵܐ ܟܹܐܢܵܐ : ܕܡܸܛܠܵܬܹܗ ܩܲܒܿܠܹ̇ܬܼ ܐܵܦ ܠܲܡܤܲܝܒܵܪܘܼ ܡܚܲܡܤܢܵܢܵܐܝܼܬܼ : ܚܠܵܦ ܕܠܵܐ ܢܸܬܼܩܲܛܪܲܓܼ ܟ̱ܠܹܗ ܕܘܼܫܡܹܗ ܕܲܡܫܝܼܚܵܐ . ܗܵܫܵܐ ܕܹܝܢ ܡܪܲܟܿܒܼܝܼܢ ܥܠܲܝ : ܕܡܸܛܠ ܕܠܵܐ ܐܸܫܟܿܚܹ̇ܬܼ ܠܡܸܫܬܲܩ : ܟܲܕܼ ܡܸܬܿܛܠܸܡ ܐ̄ܢܵܐ ܥܲܠ ܐܲܦܲܝ̈ ܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܐܲܝܟܼ ܕܡ̣ܢ ܐܵܢܲܢܩܹܐ ܢܵܦܹ̇ܩ ܐ̄ܢܵܐ ܪܘܼܚܵܐ . ܘܲܡܦܝܼܣ ܐ̄ܢܵܐ ܠܟܼܠܗܘܿܢ ܒܢܲܝ̈ܢܵܫܵܐ ܕܐܵܡ̇ܪܝܼܢ : ܕܗ̤ܘ ܗܘ̤ܵܐ ܥܸܠܬܼܵܐ ܕܲܫܓܼܘܼܫܝܵܐ ܘܕܲܗܦܘܼܟܼܝܵܐ ܗܵܢܵܐ : ܘܲܚܵܘܸܐ ܐ̄ܢܵܐ ܢܲܦܫ ܕܫܲܪܝܼܪ ܐ̄ܢܵܐ . ܡܸܛܠ ܕܡ̣ܢ ܗܵܢܵܐ ܐܸܬܼܐܲܠܨܹ̇ܬܼ : ܘܡܸܛܠ ܐܲܝܠܹܝܢ ܕܲܟܼܬܲܒܼܘ ܠܘܼܩܒܲܠܝ . ܐܸܠܵܐ ܓܹܝܪ ܐܲܢ̄ܬܿ pb. 201 ܩܲܕܼܡܬܿ ܝܑܼܬܸܒܼܬܿ ܠܲܢ ܒܡܸܨܥܲܬܼ ܕܲܝܵܢܹ̈ܐ . ܘܡܸܛܠ ܕܠܲܝܬܿ ܗ̄ܘ̣ܵܐ ܩܛܹܐܓܼܪ̈ܵܢܹܐ : ܒܗܵܝ̇ ܕܗܸܢܘܿܢ ܗܘ̤ܵܘ ܕܲܝܵܢܹ̈ܐ : ܐܲܩܝܼܡܘ ܠܲܡܩܲܛܪܓܼܵܢܘܼܬܲܢܝ ܠܬܹܐܵܕܘܿܛܘܿܣ ܐܲܦܸܤܩܘܿܦܵܐ ܕܐܲܢܩܘܼܪܵܐ ܕܓܼܵܠܵܛܝܼܵܐ : ܘܠܵܐܩܵܩܝܼܣ ܐܲܦܸܤܦܘܿܦܵܐ ܕܡܝܼܠܝܼܛܝܼܢܘܿܣ ܟܲܕܼ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܫܲܐܠܵܢܵܐ . ܬܹܐܕܘܿܛܘܿܣ . ܥܢ̣ܵܐ ܕܹܝܢ ܬܹܐܵܕܘܿܛܘܿܣ ܩܲܕܡܵܝܑܬܼ : ܐܲܝܟܼ ܡ̇ܢ ܕܡܲܡܠܠܵܐ ܡܸܕܸܡ ܥ̣ܒܲܕܼ ܥܲܡܝܼܘ ܘܠܹܗ ܠܡܲܡܠܠܵܐ ܠܵܐ ܐܵܡܲ݁ܪ ܠܹܗ : ܘܠܵܐ ܡܫܲܐܸܠ ܠܹܗ ܗܵܢܵܐ : ܕܲܠܘܵܬܼ ܐܲܝܕܵܐ ܐܸܬܼܐ̱ܡܲܪ ܡܸܢܹܗ : ܕܲܢܕܼܘܼܢ ܠܬܼܪ̈ܬܲܝܗܹܝܢ ܡܸܠܹ̈ܐ ܐܲܝܟܼ ܕܲܝܵܢܵܐ . ܘܲܠܗܵܘ̇ ܢܩܲܒܸܿܠ : ܘܲܠܗܵܢܵܐ ܢܲܤܠܸܐ : ܐܲܝܟܼ ܕܠܲܐܝܢܵܐ ܕܓܲܠܝܵܐܝܼܬܼ ܒܪܘܼܫܥܵܐ ܢܦܲܠ̣ : ܐܸܠܵܐ ܒܲܠܚܘܿܕܼ ܤܵܦܹ̇ܡ ܗ̄ܘ̣ܵܐ ܠܹܗ ܕܲܩܛܹܐ ܓܼܪܵܢܘܼܬܼܵܐ ܀ ܬܹܐܵܕܘܿܛܘܿܣ ܐܲܦܸܩܘܿܦܵܐ ܕܐܲܢܩܘܼܪܵܐ ܐܵܡܲ݁ܪ : ܟܵܐܹ̇ܒܼ ܠܝܼ ܡ̇ܢ ܥܲܠ ܪܵܡܚܵܐ : ܒܪܲܡ ܕܹܝܢ ܡ̣ܢ ܟ̱ܠܹܗ ܚܘܼܒܵܐ ܡܝܲܩܲܪ ܐ̄ܢܵܐ ܠܕܼܚܠܲܬܼ ܐܲܠܵܗܵܐ : ܘܥܲܠ ܗܵܕܹܐ ܐܵܢܢܲܩܹܐ ܐܝܼܬܼ ܠܝܼ : ܕܐܵܦ ܒܟܲܪܝܘܼܬܼܵܐ ܤܲܓܿܝܼܐܬܼܵܐ ܡܸܛܠ ܐܲܝܠܹܝܢ ܕܡܸܫܬܲܐܲܠܢܵܐ : ܫܪܵܪܵܐ ܐܹܡܲܪ . ܠܵܐ ܕܹܝܢ ܤܵܒܲܪ̇ ܐ̄ܢܵܐ ܕܡܸܬܼܒܲܥܝܵܐ ܤܵܗܕܘܼܬܼܵܐ ܕܝܼܠܲܢ : ܐܲܝܟܼ ܡ̇ܢ ܕܪܸܥܝܵܢܵܐ ܐܸܬܼܝܼܕܲܥ ܠܹܗ : ܡ̣ܢ ܟܬܼܝܼ̈ܒܼܵܬܼܵܐ ܕܲܠܘܵܬܼ ܪܸܚܡܲܬܼ ܐܲܠܵܗܵܐ ܕܒܼܵܟܼ . ܐܲܝܠܹܝܬܢ ܓܹܝܪ ܕܬܲܡܵܢ ܐܼܡ݂ܲܪ : ܕܠܵܐ ܢܸܬܼܐܲܡܪ̈ܵܢ ܥܲܠ ܐܲܠܵܗܵܐ : ܗܵܢܵܘ ܕܹܝܢ ܥܲܠ ܝܑܼܚܝܼܕܼܵܝܵܐ : ܟܲܕܼ ܡܚܲܤܸܕܼ ܠܹܗ ܒܐ̄ܢܵܫܵܝ̈ܬܼܵܐ : ܗܵܠܹܝܢ ܐܵܦ ܗܵܪܟܵܐ ܟܲܕܼ ܡܡܠܸܠ ܐܸܡ݂ܲܪ : ܕܠܵܐ ܙܵܕܹܩ ܥܲܠ ܐܲܠܵܗܵܐ ܠܡܹܐܡܲܪ : ܕܝܼܢܸܩ̣ ܚܲܠܒܼܵܐ : ܘܠܵܐ ܕܐܸܬܼܝܼܠܸܕܼ pb. 202 ܡ̣ܢ ܒܬܼܘܼܠܬܼܵܐ . ܗܵܟܲܢܵܐ ܐܵܦ ܗܵܪܟܵܐ ܙܲܒܼ̈ܢܵܬܼܵܐ ܤܲܓܿܝܼ̈ܐܵܬܼܵܐ ܬܸܡ݂ܲܪ : ܕܒܲܪ ܬܪܹܝܢ ܝܼܪ̈ܚܝܼܢ ܐܵܘ ܒܲܪ ܬܠܵܬܼܵܐ ܠܐܲܠܵܗܵܐ ܠܵܐ ܐܵܡܲ݁ܪ ܐ̄ܢܵܐ . ܢܸܤܛܘܿܪܝܼܣ . ܠܵܐ ܗܵܢܘܿܢ ܐܲܝܟܼ ܕܲܝܵܢܹ̈ܐ ܒܲܚܸܢ̣ܘ ܠܗܵܠܹܝܢ : ܘܠܵܐ ܬܘܼܒܼ ܗܵܘ̇ ܐܲܝܟܼ ܕܲܠܘܵܬܼ ܡܒܲܚܢܵܢܹ̈ܐ ܘܕܲܝܵܢܹ̈ܐ ܐܸܡ݂ܲܪ ܗ̄ܘ̣ܵܐ : ܐܸܠܵܐ ܐܲܝܟܼ ܤܵܗܕܵܐ ܕܕܲܝܵܢܵܐ ܩܛܹܐ ܓܼܪܵܢܵܐ ܩ̣ܵܡ ܗ̄ܘ̣ܵܐ . ܬܹܐܵܕܘܿܛܘܿܣ . ܐܲܝܠܹܝܢ ܠܲܡ ܓܹܝܪ ܕܬܲܡܵܢ ܐܲܤܠܝܼ ܕܠܵܐ ܢܸܬܼܐܲܡܪ݁ܵܢ ܥܲܠ ܐܲܠܵܗܵܐ : ܗܵܢܵܘ ܕܹܝܢ ܥܲܠ ܝܑܼܚܝܼܕܼܵܝ̇ܐ : ܟܲܕܼ ܡܚܲܤܸܕܼ ܠܹܗ ܒܐ̄ܢܵܫܵܝ̈ܬܼܵܐ ܗܵܠܹܝܢ ܐܵܦ ܗܵܪܟܵܐ ܟܲܕܼ ܡܡܲܠܸܠ ܐܸܡ݂ܲܪ : ܕܠܵܐ ܙܵܕܹܩ ܥܲܠ ܐܲܠܵܗܵܐ ܕܢܹܐܡܲܪ ܕܝܼܢܸܵܩ̣ ܚܲܠܒܼܵܐ : ܘܠܵܐ ܕܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ . ܗܵܟܲܢܵܐ ܐܵܦ ܗܵܪܟܵܐ ܐܵܡܲ݁ܪ : ܕܒܲܪ ܬܪܹܝܢ ܝܲܪ̈ܚܝܼܢ ܐܵܘ ܒܲܪ ܬܠܵܬܼܵܐ ܠܵܐ ܐܵܡܲ݁ܪ ܐ̄ܢܵܐ . ܢܸܤܛܘܿܪܝܼܣ . ܘܩܲܒܿܠܵܗ̇ ܕܠܵܐ ܒܘܼܚܵܢܵܐ ܐܲܝܟܼ ܕܲܝܵܢܵܐ ܩܛܹܐ ܓܼܪܵܢܵܐ : ܟܲܕܼ ܡܸܕܸܡ ܠܵܐ ܫܲܐܠܹܗ ܗܵܘ̇ : ܐܵܘ ܕܡ̇ܢ ܐܵܡܲ݁ܪ ܗ̄ܘ̣ܵܐ ܐܠܵܟܼ : ܟܲܕܼ ܗܵܠܹܝܢ ܗܵܟܲܢܵܐ ܐܸܡ݂ܲܪ . ܐܵܘ ܕܐܲܢ̄ܬܿ ܠܘܵܬܼ ܗܵܠܹܝܢ ܡ̇ܢ ܐܸܡ݂ܲܪܬܿ : ܒܗܵܘ̇ ܡܵܐ ܕܐܸܬܼܚܙܝܼ ܠܩܘܼܒܼܠܵܟܼ . ܩܵܘܵܐ : ܐܸܡܲܪ ܩܕܲܡܝܢ : ܕܢܸܕܲܥ ܒܐܲܝܢܵܐ ܪܸܥܝܵܢܵܐ ܐܲܤܠ̣ܝܼ ܐܸܢܹܝܢ ܠܗܵܠܹܝܢ . ܐܲܝܟܼ ܕܠܵܐ ܢܩܲܒܿܠܝܼܗ̇ ܕܠܵܐ ܥܸܠܬܼܵܐ ܠܲܩܛܹܐ ܓܼܪܵܢܘܼܬܼܵܐ ܕܲܗܠܵܘܗܝ ܟܲܕܼ ܪܲܚܝܼܩ : ܘܲܕܼܠܵܐ ܒܘܼܚܵܢܵܐ ܘܲܕܼܠܵܐ ܒܨܵܬܼܵܐ ܢܸܦܤܘܿܩ ܥܠܵܘܗܝ ܐܲܦܦܲܤܝܼܣ : ܩܕܼܵܡ ܐܲܝܠܹܝܢ ܕܲܤܢܝܼܩܝܼܢ ܠܡܹܐܠܲܦ ܚܲܬܿܝܼܬܼܵܐܝܼܬܼ : ܕܡܸܛܠ ܐܲܝܕܼܵܐ ܐܸܐܼܚܲܝܲܒܼ . ܗܵܟܲܢܵܐ ܐܵܦܠܵܐ ܡܸܬܼܩܲܛܪܓܼܵܢܵܐ ܡܸܫܟܲܚ ܗ̄ܘ̣ܵܐ ܠܡܸܟܼܦܲܪ : ܘܠܲܝܬܿ ܠܹܗ ܥܸܠܬܼܵܐ pb. 203 ܕܲܒܼܡܲܤܲܒܼ ܒܐܲܦܹ̈ܐ ܢܩܲܛ̱ܪܓܲܢܝ . ܐܸܡܲܪ ܗܵܟܹܝܠ ܐܘܿ ܬܹܐܵܕܘܿܛܲܐ : ܐܲܢ̄ܬܿ ܡܲܠܸܠܬܿ ܥܲܡܹܗ : ܐܵܢ ܠܲܡ ܡܵܕܹܝܕ ܚܲܬܿܝܼܬܼܵܐܝܼܬܼ ܡܦܵܣ ܐܲܢ̄ܬܿ ܐܵܦ ܒܪܸܥܝܵܢܹܗ : ܟܲܕܼ ܫܲܐܸܠܬܵܝܗܝ ܘܦܲܢܝܼ ܠܵܟܼ ܦܸܬܼܓܼܵܡܵܐ : ܕܒܲܪ [ ܬܪܝܢ ܝܲܪ̈ܚܝܼܢ ܐܵܘ ܒܲܪ ܬܠܵܬܼܵܐ ܠܵܐ ܐܵܡܲ݁ܪܢܵܐ ܠܐܲܠܵܗܵܐ :] ܐܲܝܟܼ ܐܲܝܢܵܐ ܕܠܵܐ ܐܵܡܲ݁ܪ ܠܹܗ ܠܲܡܫܝܼܚܵܐ ܐܲܠܵܗܵܐ : ܐܸܡ݂ܲܪ ܠܵܟܼ ܕܗ̤ܘ ܐܝܼܬܼܵܘܗܝ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ . ܐܵܘ ܟܲܕܼ ܡܵܘܕܹܐ ܕܐܲܠܵܗܵܐ ܗ̄ܘ̣ ܡܫܝܼܚܵܐ : ܘܐܲܝܟܼ ܐܲܠܵܗܵܐ ܠܵܐ ܐܸܬܼܝܼܠܸܕܼ ܘܲܗܘ̤ܵܐ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ . ܐܲܢ̄ܬܿ ܗܵܟܹܝܠ ܕܐܸܬܼܝܼܠܸܕܼ ܐܲܠܵܗܵܐ ܡ̣ܢ ܐܲܢ̄ܬܿܬܼܵܐ : ܘܕܐܝܼܬܼܵܘܗܝ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܐܲܝܟܼ ܡ̇ܢ ܕܐܸܫܬܲܚܠܦܲܬ̤ ܐܘܼܤܝܼܵܐ ܕܝܼܠܹܗ ܠܐܘܼܤܝܼܵܐ ܕܒܲܪܢܵܫܵܐ : ܘܐܸܬܼܝܼܠܸܕܼ ܘܲܗܘ̤ܵܐ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܐܵܘ ܐܲܝܟܼ ܐܲܝܢܵܐ ܕܐܸܫܬܲܚܠܲܦ ܒܲܕܼܡܘܼܬܹܗ ܘܒܸܐܤܟܹܿܡܹܗ : ܠܲܕܼܡܘܼܬܼܵܐ ܘܠܸܐܤܟܹܿܡܐ ܕܒܲܪܢܵܫܵܬ ܒܝܲܕܼ ܐܘܼܤܝܼܵܐ : ܘܒܲܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܬܼܪܢܸܐ ܡܫܝܼܚܵܐ : ܘܠܵܘ ܒܬܲܪܬܹܝܢ ܐܘܼܤ̈ܝܼܵܣ . ܘܐܸܢ ܒܬܲܪܬܹܝܢ : ܕܐܲܝܟܼ ܐܲܝܟܲܢܵܐ : ܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܬܲܪܬܹܝܢ ؟ ܐܵܘ ܡ̣ܢ ܐܘܼܤܝܼ̈ܣ ܦܪ̈ܝܼܫܵܬܼܵܐ ܘܠܵܐ ܕܵܡܝܵ̈ܬܼܵܐ : ܘܲܒܼܬܲܪ̈ܬܲܝܗܹܝܢ ܐܸܬܼܝܼܠܸܕܼ ؟ ܐܵܘ ܚܕܼܵܐ ܡ̣ܢ ܗܵܠܹܝܢ ܐܸܬܼܝܼܠܸܕܼ : ܘܲܗܘ̤ܵܬܼ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܐܲܝܟܼ ܡ̇ܢ ܕܲܩܕܼܵܡ ܕܬܸܬܼܝܼܠܸܕܼ ܘܬܸܗܘܸܐ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܠܵܐ ܐܝܼܬܹܝܗ̇ ܗ̄ܘ̣ܵܬܼ . ܐܵܘ ܡܬܼܘܿܡܵܐܝܼܬܼ ܐܝܼܬܹܝܗ̇ ܗ̄ܘ̣ܵܬܼ : ܘܠܵܐ ܢܸܤܒܲܬ̤ ܐܘܼܤܝܼܵܐ ܫܘܼܪܵܝܵܐ ܕܬܸܬܼܝܼܠܸܕܼ : ܘܬܸܗܘܸܐ ܒܲܪ ܬܪܹܝܢ ܝܲܪ̈ܚܝܼܢ ܐܵܘ ܒܲܪ ܬܠܵܬܼܵܐ : ܟܲܕܼ ܒܐܘܼܤܝܼܵܐ ܠܲܝܬܿ ܗ̄ܘ̣ܵܐ ܠܹܗ ܗܵܘ̇ pb. 204 ܡܵܐ ܕܗܵܘܹ̇ܐ ܠܐܲܝܠܹܝܢ ܕܡܸܬܿܝܲܠܕܝܼܢ ܡ̣ܢ ܐܵܢܲܢܩܹܐ : ܐܵܘ ܒܒܲܝܬܵܝܘܼܬܼܵܐ ܕܐܘܼܤܝܼܵܐ ܐܸܬܼܝܼܠܸܕܼ ܒܝܼܠܝܼܕܼܘܼܬܼܵܐ ܕܒܸܤܪܵܐ . ܗܵܟܲܢܵܐ ܓܹܝܪ ܐܸܢ ܐܸܫܬܲܐܲܠ : ܡ̣ܢ ܐܵܢܲܢܩܹܐ ܗܵܘ̇ ܡܵܐ ܕܐܸܡ݂ܲܪ ܩܕܼܵܡ ܐܲܦܸܤܩ̈ܘܿܦܹܐ ܡܲܕܢܚܵܝܹ̈ܐ : ܟܲܕܼ ܐܸܫܬܲܐܲܠ ܒܲܟܼܬܼܝܼ̈ܒܼܵܬܼܵܐ ܡܵܘܕܸܐ ܗ̄ܘ̣ܵܐ : ܕܲܒܼܪܵܐ ܕܐܲܠܵܗܵܐ ܝܑܼܚܝܼܕܼܵܐ : ܒܪ̣ܵܐ : ܘܐܸܬܼܒܿܪܝܼ . ܗ̤ܘ ܟܲܕܼ ܗ̤ܘ : ܘܠܵܘ ܒܵܗ̇ ܟܲܕܼ ܒܵܗ̇ . ܒܪܵܐ ܕܐܲܠܵܗܵܐ ܚܲܫ̣ : ܘܠܵܐ ܚܲܫ̣ . ܗ̤ܘ ܟܲܕܼ ܗ̤ܘ : ܘܠܵܘ ܒܵܗ̇ ܟܲܕܼ ܒܵܗ̇ : ܡܸܢܗܹܝܢ ܓܹܝܪ ܐܝܼܬܲܝܗܹܝܢ ܒܲܟܼܝܵܢܵܐ ܕܐܲܠܵܗܘܼܬܼܵܐ : ܘܡܸܢܗܹܝܢ ܒܲܟܼܝܵܢܵܐ ܕܐ̄ܢܵܫܘܼܬܼܵܐ . ܟܠܗܹܝܢ ܐ̄ܢܵܫܝ̈ܬܼܵܐ ܒܐ̄ܢܵܫܘܼܬܼܵܐ ܚܲܫ̣ : ܘܟܼܠܗܹܝܢ ܐܲܠܵܗܵܝ̈ܬܼܵܐ ܒܐܲܠܵܗܘܼܬܼܵܐ . ܐ̄ܢܵܫܵܝܵܐ ܗ̄ܘ̣ ܓܹܝܪ ܡܵܘܠܵܕܼܵܐ ܕܡ̣ܢ ܐܲܢ̄ܬܿܬܼܵܐ : ܡܵܘܠܵܕܼܵܐ ܕܹܝܢ ܕܡ̣ܢ ܐܲܒܼܵܐ ܕܠܵܐ ܫܘܼܪܵܝ : ܒܫܘܼܪܵܝܵܐ ܕܹܝܢ ܗܵܢܵܐ . ܘܲܡܬܼܘܿܡܵܝܵܐ ܗܵܘ̇ : ܙܲܒܼܢܵܢܵܝܵܐ ܕܹܝܢ ܗܵܢܵܐ ܀ ܗܵܠܹܝܢ ܟܲܕܼ ܡܸܢܹܗ ܕܲܫܪܵܪܵܐ ܡܸܬܼܚܢܸܩ ܗ̄ܘ̣ܵܐ : ܠܵܐ ܡܸܫܟܲܚ ܗ̄ܘ̣ܵܐ ܕܲܢܛܫܸܐ ܠܪܸܥܝܵܢܹܗ : ܗܵܘ̇ ܕܡ̣ܢ ܢܲܩܝܼܦܘܼܬܼܵܐ ܕܒܼܘܼܚܵܢܵܐ ܐܸܬܼܐ̱ܠܸܨ ܗ̄ܘ̣ܵܐ ܠܡܸܥܒܲܕܼ ܐܸܢܹܝܢ ܒܲܟܼܬܼܝܼ̈ܒܼܵܬܼܵܐ . ܘܐܲܝܟܼ ܙܢܵܐ ܕܟܲܠܒܵܐ ܟܲܕܼ ܒܲܩܛܝܼܪܵܐ ܡܸܬܼܐ̱ܤܲܪ : ܒܛܲܫܸܐ ܥܝܵܕܼܵܘ̈ܗܝ ܒܝܼ̈ܫܹܐ . ܘܒܲܪ ܫܵܥܬܹܗ ܕܡܸܬܼܦܲܠܲܛ ܡ̣ܢ ܐܲܤܘܼܪܝܵܐ : ܥܵܪܹܩ ܠܢܸܩܥܹܗ ܠܘܵܬܼ ܚܲܒܼܪ̈ܵܘܗܝ : ܘܢܵܒܲܚ ܒܐܲܝܠܹܝܢ ܕܠܲܒܼܟܿܘܼܗܝ . ܘܲܠܒܲܪ ܠܵܐ ܡܲܡܪܲܚ ܠܡܸܦܲܩ ܘܲܠܡܸܬܼܟܲܬܵܫܘܼ ܒܓܸܠܝܵܐ : ܐܸܠܵܐ ܟܲܕܼ ܐܝܼܬܼܵܘܗܝ ܠܓܼܵܘ : ܡܲܪܦܸܐ ܐܸܕܼܢܵܘ̈ܗܝ : ܘܡܲܪܡܸܐ ܕܘܼܢܒܹܿܗ ܡܸܨܥܲܬܼ ܥܲܛ̈ܡܵܬܹܗ . ܗܵܟܲܢܵܐ ܐܵܦ ܗܵܢܵܐ ܠܵܐ ܐܲܡܪܲܚ ܠܡܸܫܬܵܘܕܵܝܘܼ ܠܗܘܿܢ ܕܲܢܡܲܠܸܠ ܘܲܕܼܢܸܙܟܸܿܐ ܟܲܕܼ ܡܲܟܸܿܣ : ܘܠܵܐ ܡܸܕܸܡ ܕܐܲܝܟܼ ܗܵܢܵܐ : ܐܲܝܟܼ ܕܢܸܩܦܵܐܝܼܬܼ ܤܵܥ̇ܪܝܼܢ ܐܲܝܠܹܝܢ ܕܲܬܼܟܼܝܼܠܝܼܢ ܒܕܝܼܢܵܐ ܕܝܼܠܗܘܿܢ . ܐܵܡܲ݁ܪ ܐ̄ܢܵܐ ܕܹܝܢ ܒܲܟܼܬܵܒܹ̈ܐ pb. 205 ܐܲܠܵܗܵܝܹ̈ܐ : ܘܲܒܼܡܲܫܠܡܵܢ̈ܘܼܬܼܵܐ ܘܲܒܼܡܲܠܦܵܢ̈ܘܵܬܼܵܐ ܕܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܕܡܸܢܗܘܿܢ ܢܸܬܼܩܲܝܲܡ ܘܢܸܩܢܸܐ ܙܵܟܼܘܼܬܼܵܐ . ܐܸܠܵܐ ܫܡܲܥܘ ܠܲܡ ܠܗܵܠܹܝܢ : ܠܵܘ ܕܹܝܢ ܕܐܲܝܟܼ ܕܐܸܢܵܐ ܐܵܡܲ݁ܪ ܐ̄ܢܵܐ . ܠܵܐ ܡܲܡܪܵܚ ܠܡܹܐܡܲܪ ܒܓܸܠܝܵܐ ܥܲܠ ܐܲܝܠܹܝܢ ܕܐܸܵܡܲ݁ܪ : ܘܡ̣ܢ ܟܼܬܼܵܒܹ̈ܐ ܐܲܠܵܗܵܝܹ̈ܐ ܘܡ̣ܢ ܐܲܒܼ̈ܗܵܬܼܵܐ ܠܲܡܩܲܝܵܡܘܼ ܗܵܘ̇ ܕܐܵܡ݂ܲܪܘ ܘܐܲܝܟܲܢܵܐ ܕܐܸܡ݂ܲܪܘ . ܘܠܵܐ ܬܘܼܒܼ ܠܐܲܝܠܹܝܢ ܕܗ̤ܘ ܐܸܡ݂ܲܪ ܐܸܬܼܐ̱ܠܸܨ ܠܡܸܫܠܲܡ : ܘܲܕܼܒܲܡܼܬܼܝܼ̈ܒܼܵܬܼܵܐ ܢܸܥܒܸܕܼ ܐܸܢܹܝܢ . ܐܸܠܵܐ ܙܵܕܹܩ ܠܲܡ ܠܡܹܐܡܲܪ ܗܵܘ̇ ܡܵܐ ܕܡܲܤܒܲܪ ܐ̄ܢܵܐ ܕܐܝܼܬܼܵܘܗܝ ܫܪܵܪܵܐ : ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܩܲܕܡܵܝ̇ܐ ܕܐܸܚܲܕܼ ܐܸܢܘܿܢ : ܕܠܵܐ ܢܸܕܿܥܘܼܢ ܠܟܼܠܹܗ ܡܲܡܠܵܠܐ : ܘܲܠܟܼܠܵܗ̇ ܒܥܵܬܼܵܐ ܕܲܗܘ̤ܵܬܼ ܠܲܢ : ܟܲܕܼ ܡܬܲܢܹܝܢ ܐܲܝܠܹܝܢ ܕܠܘܼܩܒܲܠܗܹܝܢ ܠܵܐ ܐܸܫܟܲܚܘ ܠܡܹܐܡܲܪ ܡܸܕܸܵܡ . ܡܸܛܠ ܗܵܢܵܐ ܠܵܐ ܟܬܲܒܼܘ ܐܸܢܹܝܢ : ܐܵܦܠܵܐ ܒܗܘܼܦܵܡ̈ܢܹܡܵܛܵܐ : ܐܸܠܵܐ ܐܸܢ ܒܲܠܚܘܿܕܼ ܕܠܵܐ ܙܵܕܹܩ ܠܡܹܐܡܲܪ ܠܐܲܠܵܗܵܐ ܕܝܼܢܸܩ̣ ܚܲܠܒܼܵܐ : ܘܠܵܐ ܕܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ ܫܚܝܼܡܵܐܝܼܬܼ : ܥܕܲܡܵܐ ܠܐܲܝܟܵܐ ܕܲܫܦܲܪ ܠܗܘܿܢ ܒܲܚܸܢܘ ܗ̄ܘ̣ܵܘ : ܐܸܠܵܐ ܓܹܝܪ ܥܲܠ ܗܵܠܹܝܢ ܒܵܬܲܪ ܩܲܠܝܼܠ ܐܵܡ̇ܪܝܼܢܲܢ ܀ ܡ̣ܢ ܒܵܬܲܪ ܗܵܢܵܐ ܐܸܬܼ݂ܵܐ ܐܵܩܵܩܝܼܣ : ܘܬܼܵܢܹ̇ܐ ܗ̄ܘ̣ܵܐ ܠܗܘܿܢ ܡܲܡܠܵܠܐ ܕܲܗܘ̤ܵܐ ܠܹܗ ܥܲܡܲܝܼ . ܘܠܵܐ ܡܸܬܼܡܲܨ̈ܝܵܢܝܵܬܼܵܐ ܐܸܬܼܚܫܸܒܼ ܠܗܘܿܢ . ܗ̤ܘ ܕܹܝܢ ܗܵܢܵܐ ܠܫܘܼܐܵܠܹܗ ܡܬܲܢܸܐ : ܟܲܕܼ ܡܩܲܛܪܸܓܼ ܠܝܼ . ܘܠܵܘ ܒܡܲܟܿܤܵܢܘܼܬܼܵܐ : ܘܠܵܘ ܒܲܫܪܵܪܵܐ ܒܐܲܝܠܹܝܢ ܕܲܬܼܟܼܝܼܠ ܗ̄ܘ̣ܵܐ ܥܠܲܝܗܹܝܢ : ܐܸܠܵܐ ܠܫܘܼܐܵܠܵܘ̈ܗܝ ܒܲܩܛܹܐ ܓܼܪ̈ܵܢܘܼܬܼܵܐ ܩܲܒܸܿܠܘ ܐܸܢܘܿܢ . ܘܲܕܼܠܵܐ pb. 206 ܬܸܤܒܿܪܘܼܢ ܕܐܸܢܵܐ ܗ̄ܘ̣ ܕܒܼܵܪܹܐ ܐ̄ܢܵܐ ܗܵܠܹܝܢ : ܫܡܲܥܘ ܡܸܢܗܘܿܢ ܕܗܦܵܡ̈ܢܹܡܵܛܵܐ ܕܝܼܠܗܘܿܢ . ܡܲܡܠܠܵܐ ܕܐܵܩܵܩܝܼܣ ܐܲܦܸܤܩܘܿܦܵܐ ܕܡܝܼܠܝܼܛܝܼܢܘܿܣ . ܡܸܚܕܼܵܐ ܕܐܸܬܹܝ̇ܬܼ ܠܐܲܦܸܤܘܿܣ ܡܕܼܝܼܢܬܼܵܐ : ܥܸܒܼ̇ܕܹܬܼ ܥܲܡ ܓܲܒܼܪܵܐ ܗܵܢܵܐ ܕܐܸܬܼܐܐ̱ܡܪ ܡ̣ܢ ܠܥܸܠ ܕܪܵܫܵܐ . ܘܟܲܕܼ ܝܑܼܕܲܥ̇ܬܹܗ : ܕܠܵܘ ܬܼܪܝܼܨܵܐܝܼܬܼ ܡܸܬܼܪܲܥܸܐ : ܒܟܼܠ ܦܘܼܪ̈ܤܝܼܢ ܗܘ̤ܵܐ ܠܝܼ ܫܩܵܠ ܛܲܥܢܵܐ ܕܐܹܬܲܪܨܝܼܘܗܝ ܘܐܲܪܚܩܝܼܘܗܝ ܡ̣ܢ ܪܸܥܝܵܢܹܗ . ܘܚܵܙܹ̇ܐ ܗ̄ܘܹ̇ܝܬܼ ܠܹܗ : ܕܲܒܼܤܸܦܘܼܬܼܵܐ ܗ̄ܘ̣ ܡܸܫܬܵܘܕܸܐ ܗ̄ܘ̣ܵܐ ܕܲܡܫܲܢܸܐ ܡ̣ܢ ܬܲܪܥܝܼܬܼܵܐ ܕܐܲܝܟܼ ܗܵܕܹܐ . ܟܲܕܓܼ ܕܹܝܢ ܥܸܤܪܵܐ ܐܵܘ ܬܪܸܥܤܲܪ ܝܵܘܡ̈ܝܼܢ ܐܲܓܿܪܹܬܸ : ܬܘܼܒܼ ܟܲܕܼ ܡܸܠܬܼܵܐ ܕܡܸܕܸܡ ܐܸܬܿܬܿܙܝܼܥܲܬ̤ ܒܲܝܢܵܬܲܢ : ܫܲܪܝܼܬܼ ܠܡܹܐܡܲܪ ܚܠܵܦ ܗܲܝܡܵܢܘܼܬܼܵܐ ܬܪܝܼܨܬܵܐ : ܘܚܵܙܹ̇ܐ ܗܘܹ̇ܝܬܼ ܠܹܗ ܕܲܕܲܠܩܘܼܒܼܠܵܐ ܐܝܼܬܼܵܘܗܝ ܗ̄ܘ̣ܵܐ ܕܗܵܕܹܐ . ܘܲܒܼܬܿܪ̈ܬܲܝܗܹܝܢ ܒܝܼ̈ܫܬܼܵܐ ܐܲܟܼܚ̄ܕܼܵܐ ܪܸܓܼܫܹ̇ܬܼ ܗ̄ܘܹ̇ܝܬܼ ܕܲܢܦܲܠ̣ . ܠܘܼܩܕܲܡ ܡ̇ܢ ܓܹܝܪ ܫܘܼܐܵܠܵܐ ܕܝܼܠܹܗ ܕܐܝܼܬܼܵܘܗܝ ܒܠܵܐ ܘܵܠܝܼܬܼܵܐ : ܐܵܢܲܢܩܹܐ ܤܵܐܹ̇ܡ ܗ̄ܘ̣ܵܐ ܥܲܠ ܐܲܝܠܹܝܢ ܕܲܡܦܲܢܹܝܢ ܦܸܬܼܓܼܵܡܵܐ : ܕܐܵܘ ܠܲܓܼܡܵܪ ܢܸܟܼܦܪܘܼܢ ܕܐܲܠܵܗܘܼܬܹܗ ܕܝܼܚܝܼܕܼܵܝܵܐ ܐܸܬܼܒܲܪܢܫܲܬ̤ : ܐܵܘ ܕܢܵܘܕܘܿܢ ܗܝ̇ ܕܐܝܼܬܹܝܗ̇ ܕܪܘܼܫܥܵܐ : ܕܐܵܦ ܐܲܠܵܗܘܼܬܼܵܐ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ ܐܸܬܼܓܲܡܫܲܬ̤ ܥܲܡ ܡܸܠܬܼܵܐ . ܢܸܤܛܘܼܪܝܼܣ . ܗܸܢܘܿܢ ܫܲܐܸܠ̣ܘ ܗܢܘܿܢ ܦܲܢ̣ܝܼܘ : ܕܒܲܫܟܼܝܼܪ̈ܵܬܼܵܐ ܘܲܒܼܪܫܥܵܐ ܗ̤ܘܲܝ̈ . ܗܸܢܘܿܢ ܡܵܘܕܹܝܢ ܘܫܵܠܡܝܼܢ ܒܒܲܪܬܼ ܩܵܠܵܐ pb. 207 ܕܐܸܢܵܐ ܐܲܟܿܤܹ̇ܬܼ ܐܸܢܘܿܢ . ܘܡ̣ܢ ܐܲܝܠܹܝܢ ܕܐܵܘܕܝܼܘ : ܐܲܝܟܼ ܪ̈ܲܫܝܼܥܹܐ ܐܸܬܼܚܲܝܲܒܼܘ . ܐܼܪܵܐ ܡܲܤܒܲܪ ܐ̄ܢܵܫ : ܕܲܛܠܘܼܡܝܵܐ ܐܝܼܬܼܵܘܗܝ ܟܲܕܼ ܠܗܵܠܹܝܢ ܒܗܘܼܦܵܡ̈ܢܹܡܵܛܵܐ ܢܲܟܼܬܿܒܼܘܼܢ : ܘܲܠܟܼܠܗܘܿܢ ܢܸܥܒܿܕܼܘܼܢ ܕܢܲܤܗܕܘܼܢ ܠܘܼܩܒܲܠ ܢܲܦܫܗܘܿܢ ؟ ܬܸܗܘܸܐ ܓܹܝܪ ܕܐܝܼܬܼܵܘܗܝ ܫܟܼܝܼܪܵܐ ܫܘܼܐܵܠܵܐ ܕܝܼܠܝܼ : ܙܵܕܹܩ ܗ̄ܘ̣ܵܐ ܠܵܟܼ ܕܠܵܐ ܬܩܲܒܿܠܝܼܘܗܝ : ܐܸܠܵܐ ܕܬܲܟܿܤܝܼܗ̇ ܠܲܫܟܼܝܼܘܼܬܹܗ ܕܫܘܼܐܵܠܵܐ . ܐܲܝܟܲܢܵܐ : ܕܡ̣ܢ ܬܪܝܼܨܘܼܬܹܗ ܕܫܘܼܐܵܠܵܐ : ܠܵܐ ܬܸܦܸܠ ܒܡܲܥܒܲܪܬܵܐ ܕܪܘܫܥܵܐ ܘܕܲܫܟܼܝܼܪܘܼܬܼܵܐ : ܐܸܠܵܐ ܡܩܲܒܸܿܠ ܗ̣̄ܘܲܝܬܿ ܫܘܼܐܵܠܵܐ ܫܟܼܝܼܪܵܐ ܒܕܼܚܠܲܬܼ ܐܲܠܵܗܵܐ ܀ ܐܝܼܛܵܐ ܡ̣ܢ ܗܵܕܹܐ ܐܸܬܲܝܬܿ ܠܪܘܪܫܥܵܐ : ܕܬܼܵܘܕܹܐ : ܕܐܵܘ ܠܵܐ ܐܸܬܼܒܲܪܢܲܫ ܐܲܠܵܗܵܐ ܡܸܠܬܼܵܐ ܒܪܵܐ ܕܐܲܠܵܗܵܐ : ܐܵܘ ܐܵܦ ܐܲܒܼܵܐ ܘܪܘܼܚܵܐ ܐܸܬܼܒܲܪܢܲܫܘ . ܡܵܕܹܝܢ ܠܗܵܝ̇ ܕܲܫܠܸܡ̣ܬܿ ܟܲܕܼ ܐܸܫܬܲܐܲܠܬܿ : ܙܵܕܹܩ ܗ̄ܘ̣ܵܐ ܠܵܟܼ ܕܲܬܼܒܲܛܠܝܼܗ̇ : ܘܐܵܦܸܢ ܠܵܐ ܐܲܝܟܼ ܗܵܘ̇ ܐ̄ܚܪܹܢܵܐ ܬܬܲܪܨܝܼܗ̇ . ܢܸܬܸܿܠ ܕܠܵܐ ܢܦܲܠ̣ܬܿ ܠܲܫܟܼܝܼܘܼܬܼܵܐ ܗܵܕܹܐ : ܟܲܕܼ ܨܵܒܹ̇ܐ ܐܲܢ̄ܬܿ ܘܟܲܕܼ ܠܵܐ ܨܒܹ̇ܐ ܐܲܢ̄ܬܿ : ܡܸܛܠ ܐܲܝܕܵܐ ܠܵܐ ܐܵܡܲ݁ܪ ܐܲܢ̄ܬܿ ܠܫܘܼܐܸܠܵܐ ܗܵܘ̇ ܫܟܼܝܼܪܵܐ : ܕܡܸܢܹܗ ܨܒܲܝܬܿܘܿܢ ܕܲܬܼܚܲܝܒܼܘܼܢܵܢܝ ؟ ܐܸܠܵܐ : ܘܠܵܐ ܐܢ̄ܬܿ ܐܵܡܲ݁ܪ ܐܲܢ̄ܬܿ : ܘܠܵܐ ܕܲܝܵܢܹ̈ܐ ܬܘܼܒܼ ܬܵܒܼܥ̇ܝܼܢ . ܘܐܸܢ ܗܵܟܲܢܵܐ ܫܟܼܝܼܪ ܗ̄ܘ̣ܵܐ : ܐܲܝܟܲܢܵܐ ܕܠܵܐ ܡܲܟܿܤܵܢܘܼܬܼܵܐ ܐܸܫܬܿܒܸܩ : ܐܲܝܟܼ ܕܡ̣ܢ ܟ̱ܠܵܗ̇ ܤܘܼܢܗܵܕܘܿܣ ܕܝܼܠܟܼܘܿܢ ܠܵܐ ܢܸܬܼܟܤܸܣ ؟ ܘܐܸܢ ܟܠܟܼܘܿܢ ܕܠܵܐ ܡܲܟܤܵܢܘܼܬܼܵܐ ܫܒܲܩܬܿܘܿܢܵܝܗܝ : ܘܠܲܝܬܿ ܒܟܼܘܢ ܐܲܝܢܵܐ ܕܤܵܦܹ̇ܿܩ ܠܡܲܟܵܤܘܼܬܹܗ . ܐܸܡܲܪܘ ܠܫܘܼܐܵܠܵܐ ܫܟܼܝܼܪܵܐ : ܒܚܲܢܘ ܐܵܦܸܢ ܒܐܸܤܟܹܿܡܵܐ ܐܝܼܬܲܝܟܿܘܿܢ ܕܲܝܵܢܹ̈ܐ : ܘܟܼܘܼܬܼܒܘܼܢܵܝܗܝ ܠܫܘܼܐܵܠܵܐ ܒܐܸܤܟܹܿܡܵܐ ܠܐܲܝܠܹܝܢ pb. 208 ܕܐܝܼܬܼ ܒܗܘܿܢ ܗܵܘܢܵܐ : ܘܲܥܬܼܝܼܕܼܝܼܢ ܠܲܡܒܲܚܵܢܘܼ ܠܕܼܝܼܢܵܐ ܕܝܼܠܟܼܘܿܢ . ܐܸܠܵܐ ܡ̣ܢ ܠܵܐ ܤܵܦܩܘܼܬܼܟܼܘܿܢ ܒܚܸܫܘܿܟܼܵܐ ܩܵܡܬܿܘܿܢ : ܕܐܵܦܠܵܐ ܐܲܝܠܹܝܢ ܕܓܲܠ̈ܝܵܢ ܐܸܫܟܲܚܬܿܘܿܢ ܠܡܸܚܙܵܐ . ܝܲܬܿܝܼܪܵܐܝܼܬܼ ܕܹܝܢ ܐܲܠܵܗܵܐ ܥܲܕܲܪܟܼܘܿܢ ܒܫܘܼܐܵܠܟܼܘܿܢ : ܐܲܝܟܼ ܕܬܸܟܼܬܿܒܼܘܼܢ ܐܸܢܹܝܢ ܠܗܵܠܹܝܢ : ܕܬܸܬܼܓܠܸܐ ܠܟܼܠܢܵܫ : ܕܲܒܼܥܸܠܕܒܼܵܒܼܵܘܼܬܼܵܐ ܕܠܵܐ ܥܸܠܬܼܵܐ ܗܘ̤ܵܬܼ . ܐܸܠܵܐ ܡ̣ܢ ܐܲܝܠܹܝܢ ܡ̇ܢ ܗܵܟܲܢܵܐ ܐܸܬܼܚ̈ܙܝܼ ؟ ܡ̣ܢ ܐܲܝܠܹܝܢ ܕܒܲܟܼܬܼܝܼ̈ܒܼܵܬܼܵܐ ܢܟܼܝܼ̈ܠܵܬܼܵܐ ܤܵܡ̣ܘ ܒܕܝܼܢܵܐ ܕܠܵܐ ܚܘܼܝܵܒܼ . ܫܡܲܥܘ ܡ̣ܢ ܗܵܪܟܵܐ ܠܗܵܠܹܝܢ ܕܲܒܼܗܹܝܢ ܤܵܡ̣ܘ ܠܲܤܝܵܡܵܐ ܕܗܲܝܡܵܢܘܼܬܼܵܐ : ܕܡ̣ܢ ܐܲܒܼܵܗܲܝ̈ܢ ܕܲܒܼܢܝܼܩܝܼܵܐ ܐܸܬܼܟܲܢܲܫܘ . ܕܡ̣ܢ ܬܲܪ̈ܬܲܝܗܹܝܢ ܢܸܬܼܚܲܝܲܠ ܐܲܝܟܼ ܕܲܒܼܤܵܗ̈ܕܘܵܬܼܵܐ ܕܠܑܵܐ ܡܸܫܬܲܐܠܝܼܢܲܢ ܡܸܢܹܗ : ܘܠܘܼܩܒܲܠܗܘܿܢ ܒܬܲܪ݁ܬܲܝܗܹܝܢ ܡܸܬܼܚܲܫܚܝܼܢ ܚ̄ܢܲܢ . ܐܵܘ ܐܸܢ ܟܲܕܼ ܒܒܼܘܼܚܵܢܵܐ ܥܵܒܼܕܝܼܢ : ܐܵܘ ܐܸܢ ܒܲܕܡܼܘܼܬܼܵܐ ܕܗܵܠܹܝܢ ܕܠܵܐ ܒܘܼܚܵܢܵܐ ܡܩܲܒܿܠܝܼܢ ܠܗܹܝܢ : ܡܸܛܠ ܕܢܸܢܘܿܢ ܐܝܼܬܲܝܗܘܿܢ ܕܲܝܵܢܹ̈ܐ : ܘܗܸܢܘܿܢ ܡܸܬܿܬܿܕܝܼ̈ܢܵܢܹܐ : ܐܲܝܟܼ ܐܲܝܠܹܝܢ ܕܲܒܼܡܲܬܼ̈ܠܹܐ ܘܲܒܼܫܘܿܥܵܝܵܬܼܵܐ ܚܵܫ̇ܒܿܝܼܢ ܢܲܦܫܗܘܿܢ ܕܲܝܵܢܹ̈ܐ . ܗܲܝܡܵܢܘܼܬܼܵܐ ܕܐܸܬܿܬܿܤܝܼܡܲܬ̤ ܡ̣ܢ ܐܲܒܼܵܗܲܝ̈ܢ ܕܲܒܼܢܝܼܩܵܝܼܵܐ . ܡܗܲܝܡܢܝܼܢ ܚ̄ܢܲܢ ܒܝܲܕܼ ܐܲܠܵܗܵܐ ܐܲܒܼܵܐ ܐܲܚܝܼܕܼ ܟܠ : ܥܵܒܼܘܿܕܼܵܐ ܕܟܼܠܗܹܝܢ ܐܲܝܠܹܝܢ ܕܡܸܬܼܚܲܙ̈ܝܵܢ ܘܲܕܸܠܵܐ ܡܸܬܼܚܲܙ̈ܝܵܢ . ܘܲܒܼܚܲܕܸ ܡܵܪܝܵܐ ܝܑܼܫܘܿܥ ܡܫܝܼܚܵܐ ܒܪܹܗ ܕܐܲܠܵܗܵܐ ܝܑܼܚܝܼܕܼܵܝܵܐ : ܕܡ̣ܢ ܐܲܒܼܵܐ ܐܸܬܼܝܼܠܸܕܼ : pb. 209 ܗܵܢܵܘ ܕܹܝܢ ܡ̣ܢ ܐܝܼܬܼܘܼܬܹܗ ܕܐܲܒܼܵܐ . . . . . . . . . . . . . . . . . . . . . . . . . . . . . . . . . . . . . . . . . . . ܘܟܲܕܼ ܩܵܕܼܡ̇ܝܼܢ ܤܵܝ̇ܡܝܼܢ ܫܡܵܗܹ̈ܐ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܝܼܬܲܝܗܘܿܢ ܡܫܵܘܕܥܵܢܹ̈ܐ ܕܗܵܠܹܝܢ ܕܓܼܵܘܵܐ . ܠܵܐ ܗܵܝ̇ ܕܲܒܼܪܘܼܬܼܵܐ ܘܡܵܪܘܼܬܼܵܐ ܬܸܤܬܕܸܩ : ܘܠܑܵ ܗܵܝ̇ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܲܒܼܪܘܼܬܼܵܐ ܠܩܹܘܲܢܕܝܢܘܿܣ ܬܹܐܬܸܐ ܕܚܘܼܒܵܠܵܐ ܘܲܕܼܒܼܘܼܠܒܵܠܵܐ ܀ ܐܸܬܼܒܲܩܵܘ ܗܵܟܹܝܠ ܩܲܕܼܡܵܝܑܬܼ : ܡܲܢ̣ܘܼ ܦܵܤܹ̇ܩ ܘܲܡܪܝܼܡ ܡ̣ܢ ܤܝܵܡܵܐ ܕܐܸܬܿܬܿܤܝܼܡ ܡ̣ܢ ܐܲܒܼ̈ܗܵܬܼܵܐ . ܘܡܲܢ̣ܘܼ ܦܪܲܥ̣ ܗܵܠܹܝܢ ܕܐܲܪܝܼܡ ܗܵܘ̇ : ܘܠܵܐ ܫܒܲܩ̣ ܕܢܸܓܼܢܘܿܒܼ ܡܸܢܹܗ ܡܸܕܵܡ : ܗܵܢܵܐ ܕܐܵܦܠܵܐ ܠܹܗ ܠܫܘܼܪܵܝܵܐ ܐܸܡ݂ܲܪ : ܐܸܠܵܐ ܥܪܲܩ̣ ܡ̣ܢ ܫܘܼܪܵܝܵܐ : ܘܲܥܒܲܕܼ ܫܘܼܪܵܝܵܐ ܕܠܵܐ ܫܵܡ̣ܘ ܗܵܢ̇ܘܿܢ . ܐܸܠܵܐ ܒܕܲܐܝܟܼ ܗܵܠܹܝܢ ܥ̣ܒܲܪ ܡ̣ܢ ܫܘܼܪܵܝܵܐ : ܘܠܵܐ ܨܒܼܵܐ ܕܡܸܢܗܘܿܢ ܢܸܥܒܸܿܕܼ ܫܘܼܪܵܝ̇ܐ . ܐܵܘ ܐܸܢܵܐ ܕܩܲܝ̇ܡܹܬܼ ܠܐܲܝܠܹܝܢ ܕܐܲܒܼ̈ܗܵܬܼܵܐ ܙܵܕܼܩܵܐܝܼܬܼ ܬܸܡܲܪܘ : ܘܐܸܡ̇ܪܹܬܼ : ܕܡ̣ܢ ܗܵܪܟܵܐ ܢܸܥܒܸܕܼ ܫܘܼܪܵܝܵܐ . ܟܲܕܼ ܚܵܙ̇ܝܼܬܼ ܐܵܦ ܠܥܸܠܬܼܵܐ ܕܡܸܢܵܗ̇ ܩܲܕܼܡܵܝܑܬܼ ܤܵܡ̣ܘ ܫܡܵܗܹ̈ܐ : ܐܲܝܠܹܝܢ ܕܓܼܵܘܸܵܐ ܐܸܢܘܿܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܗܵܝ̇ܕܹܝܢ ܡܲܫܠ̱ܡܵܢܘܼܬܼܵܐ ܕܡܸܬܼܒܲܪܢܫܵܢܘܼܬܼܵܐ ܘܲܕܼܚܲܫܹ̈ܐ ܘܕܼܩܝܵܡܬܼܵܐ ܥܠܹܝܗ̇ ܒܵܢܹ̇ܝܢ : ܟܲܕܼ ܩܵܕܼܡ̇ܝܼܢ ܤܵܝ̇ܡܝܼܢ ܫܡܵܗܹ̈ܐ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܝܼܬܲܝܗܘܿܢ ܡܫܵܘ̈ܕܥܵܢܹܐ ܕܗܵܠܹܝܢ ܕܓܼܵܘܵܐ . ܕܠܵܐ ܗܵܝ̇ ܕܲܒܼܪܘܼܿܬܼܵܐ ܘܡܵܪܘܼܬܼܵܐ ܬܸܤܬܿܕܸܩ : ܘܠܵܐ ܗܵܝ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܲܒܼܪܘܼܬܼܵܐ ܠܩܹܘܲܢܕܹܝܢܘܿܣ ܬܹܐܬܸܐ ܪܚܘܼܒܵܠܵܐ ܘܲܕܼܒܼܘܼܠܒܵܠܐ . ܡܵܢܵܐ ܗܵܟܹܝܠ pb. 210 ܐܲܝܟܼ ܝܲܬܿܝܼܪ̈ܵܬܼܵܐ ܥܒܲܪܬܿ ܥܲܠ ܗܵܠܹܝܢ : ܐܲܝܟܼ ܐܲܝܠܹܝܢ ܕܠܵܐ ܙܵܕܼ̈ܩܵܢ ܕܢܸܬܼܐܲܡܪܵܢ ؟ ܐܵܘ ܡܸܛܠ ܕܐܲܤܒܲܪܬܿ : ܕܗ̤ܝ ܟܲܕܼ ܗ̤ܝ ܐܝܼܬܹܝܗ̇ : ܘܗܵܟܲܢܵܐ ܠܵܐ ܙܵܕܹܩ ܗ̄ܘ̣ܵܐ ܕܢܹܐܡܪܘܼܢ : ܐܸܠܵܐ ܤܵܦܩܵܐ ܗ̄ܘ̣ܵܬܼ ܠܗܘܿܢ ܕܡ̣ܢ ܗܵܪܟܵܐ ܢܫܲܪܘܿܢ ܡ̣ܢ ܐܲܝܟܵܐ ܕܫܲܪܝܼܬܿ ܐܲܢ̄ܬ : ܘܲܥܒܲܕܬܿ ܫܘܼܪܵܝܵܐ ܘܬܲܪܸܨܬܿ ܐܸܢܘܿܢ : ܐܸܠܵܐ ܠܐܲܝܠܹܝܢ ܕܡܵܘܤܦܝܼܢ ܐܵܘ ܡܒܲܨܪܝܼܢ ܡܲܚܪ̱ܡܝܼܢ ܗܵܢ̇ܘܿܢ : ܐܸܠܵܐ ܘܵܠܝܵܐܝܼܬܼ : ܘܠܵܘ ܐܲܝܟܼ ܪܸܥܝܵܢܵܐ ܕܐܲܒܼܵܗܵܬܼܵܐ ܤܥܲܪܘ . ܐܸܠܵܐ ܕܲܠܩܘܼܒܼܠܵܐ ܡܦܲܫܸܩ ܗ̄ܘ̣ܵܐ : ܟܲܕܼ ܐܸܢܵܐ ܐܵܡܲ݁ܪ ܗ̄ܘܹ̇ܝܬܼ ܠܹܗ ܕܗܵܢܵܘ ܫܘܼܪܵܝܵܐ : ܘܡ̣ܢ ܗܵܪܟܵܐ ܝܲܬܿܝܼܪܵܐܝܼܬܼ ܙܵܕܹܩ ܕܲܢܫܲܪܸܐ : ܡ̣ܢ ܐܲܝܟܵܐ ܕܐܸܢܵܐ ܐܲܪܬܝܼܬܵܟܼ . ܗ̤ܘ ܕܹܝܢ ܡܸܬܼܚܪܸܐ ܠܘܼܩܒܲܠܝ ܟܲܕܼ ܠܟܼܠܢܵܫ ܡܲܠܸܦ ܗ̄ܘ̣ܵܐ ܒܚܲܟܿܝܼܡܘܼܬܹܗ : ܕܕܲܠܡܵܐ ܒܠܵܐ ܝܑܼܕܼܥܬܼܗܘܿܢ ܢܸܬܼܒܲܨܪܘܼܢ ܡ̣ܢ ܪܘܼܫܥܵܐ ܗܵܘ̇ . ܡܸܛܠ ܡܵܢܵܐ ܗܵܟܹܝܠ ܟܲܕܼ ܤܵܡ̣ܬܵܗ̇ ܠܗܲܝܡܵܢܘܼܬܼܵܐ : ܠܵܐ ܗ̄ܘ̣ܵܐ ܡ̣ܢ ܬܲܡܵܢ ܫܲܪܝܼܬܿ ܐܵܦ ܐܲܢ̄ܬܿ : ܡ̣ܢ ܐܲܝܟܵܐ ܕܗܸܢܘܿܢ ܫܲܪܝܼܘ ܥܲܠ ܗܵܝ̇ ܕܡܸܬܼܒܲܥܝܵܐ ܗ̄ܘ̣ܵܬܼ . ܒܵܥܹܝܢ ܗ̣̄ܘܲܝܢ ܕܹܝܢ : ܕܐܲܝܟܲܢܵܐ ܠܗܵܠܹܝܢ ܕܝܼܠܵܝ̈ܬܼܵܐ ܕܒܸܤܪܵܐ ܘܲܕܢܲܦܫܵܐ ܡܠܝܼܠܬܼܵܐ : ܘܕܸܝܼܠܵܝ̈ܬܼܵܐ ܕܐܲܠܵܗܵܐ ܡܸܠܬܼܵܐ : ܟܝܵܢܵܐܝܼܬܼ ܙܵܕܹܩ ܕܢܸܤܬܲܟܲܠ ܘܢܹܐܡܲܪ : ܐܲܝܟܼ ܡ̇ܢ ܕܬܲܪ̈ܬܲܝܗܹܝܢ ܕܐܲܠܵܗܵܐ ܐܸܢܹܝܢ ܡܸܠܬܼܵܐ ܒܲܟܼܝܵܢܵܐ . ܐܵܘ ܥܲܠ ܡܫܝܼܚܵܐ : ܕܲܬܼܪ̈ܲܝܗܘܿܢ ܟܝܵܢܹ̈ܐ ܐܸܬܼܚܲܝܲܕܼܘ ܒܵܗ̇ ܒܲܚܕܼܵܝܘܼܬܼܵܐ ܕܚܲܕܼ ܦܲܪܨܘܿܦܵܐ . ܐܸܠܵܐ ܐܵܡܲ݁ܪ ܗ̄ܘܹ̇ܝܬܼ ܘܲܡܫܲܪܲܪ ܗ̄ܘܹ̇ܝܬܼ : ܕܲܚܕܼܵܝܘܼܬܼܵܐ ܐܝܼܬܹܝܗ̇ ܕܚܲܕܼ ܦܲܪܨܘܼܦܵܐ ܕܲܡܫܝܼܚܵܐ . ܘܡܵܘܕܲܥ ܗ̄ܘܹ̇ܝܬܼ ܡ̣ܢ ܟܠ ܦܪܘܿܣ ܠܐܲܠܵܗܵܐ ܡܸܠܬܼܵܐ ܕܐܬܼܒܪܲܢܲܫ : ܘܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܐܲܟܲܚ̄ܕ ܒܐ̄ܢܵܫܘܼܬܼܵܐ : pb. 211 ܒܗܵܝ̇ ܕܒܼܵܗ̇ ܐܸܬܼܒܲܪܢܲܫ ܡܫܝܼܚܵܐ . ܘܡܸܛܠ ܗܵܢܵܐ ܟܲܕܼ ܡܲܠܦܝܼܢ ܠܲܢ ܐܲܒܼ̈ܿܗܸܵܬܼܵܐ ܕܡܲܢ̣ܘܿ ܡܫܝܼܚܵܐ ܗܵܘ̇ ܕܥܠܵܘܗܝ ܡܸܬܼܚܪܹܝܢ ܗ̄ܘ̣ܵܘ : ܩܲܕܡ̣ܘ ܤܵܡ̣ܘ ܗܵܠܹܝܢ ܕܡܢܗܹܝܢ ܐܝܼܬܼܵܘܗܝ ܡܫܝܼܚܵ . ܐܲܢ̄ܬܿ ܕܹܝܢ ܗܲܦܟܵܐܝܼܬܼ : ܡܸܛܠ ܕܨܵܒܹ̇ܐ ܐܲܢ̄ܬܿ ܕܒܲܬܼܪ̈ܲܝܗܘܿܬ ܟܝܵܢܹ̈ܐ ܐܲܠܵܗܵܐ ܡܸܠܬܼܵܐ ܢܸܗܘܸܐ ܦܲܪܨܘܿܦܵܐ ܕܲܚܕܲܝܘܼܬܼܵܐ : ܡܲܪܦܸܐ ܐܲܢ̄ܬܿ ܠܗܵܠܹܝܢ ܐܵܝܟܼ ܝܲܬܿܝܼܪ̈ܵܬܼܵܐ : ܘܥܵܒܹ̇ܕܼ ܐܲܢ̄ܬܿ ܕܬܸܥܒܸܿܕ ܡܸܢܗܹܝܢ ܫܘܼܪܵܝܵܐ . ܘܡ̣ܢ ܗܵܢܵܐ ܥܲܠ ܗܵܢܵܐ ܡܲܤܸܩ ܐܲܢ̄ܬܿ ܟܒܠܗܹܝܢ ܐܲܝܠܹܝܢ ܕܲܟܼܝܵܢܵܐܝܼܬܼ ܐܝܼܬܼܵܘܗܝ ܘܡܸܬܼܐ̱ܡܲܪ ܡܫܝܼܚܵܐ . ܘܐܲܝܟܼ ܐܲܝܢܵܐ ܕܕܲܠܩܘܼܒܼܠܵܐ ܕܝܼܠܵܟܼ ܐܝܼܬܼܵܘܗܝ ܡܫܝܼܚܵܐ ܕܐܲܒܼ̈ܗܵܬܼܵܐ : ܐܸܫܬܸܐܠܬܿ ܡܸܢܹܗ ܕܬܹܐܡܪܝܼܘܗܝ . ܘܥܲܡܝܼ ܐܵܡܲ݁ܪ ܐܲܢ̄ܬܿ ܟܲܕܼ ܠܵܐ ܨܵܒܹ̇ܐ ܐܲܢ̄ܬܿ : ܕܐܝܼܬܼܵܘܗܝ ܡܫܝܼܚܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܘܠܵܐ ܗ̄ܘ̣ܵܐ ܐܲܠܗܵܐ ܡܸܠܬܼܵܐ ܐܝܼܬܼܵܘܗܝ ܒܲܬܼܪ̈ܲܝܗܘܿܢ ܟܝܵܢܹ̈ܐ . ܫܡܲܥܘ ܕܹܝܢ ܡ̣ܢ ܐܲܝܠܹܝܢ ܕܲܟܼܬܲܒܼ ܠܘܵܬܼܝ : ܕܬܸܕܥܘܼܢ ܕܠܲܝܬܿ ܠܹܗ ܡܸܕܸܡ ܕܟܹܐܝܢ . ܐܸܠܵܐ ܒܟܼܠܗܹܝܢ ܡܥܲܬܸܕܼ ܕܠܵܐ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ : ܕܡܵܘܕܲܥ ܒܥܸܠܕܒܼܵܒܼܘܼܬܹܗ ܕܲܠܘܵܬܼܝ : ܕܠܵܘ ܡܸܛܠ ܗܲܝܡܵܢܘܼܬܼܵܐ ܗܘ̤ܵܬܼ ܀ ܡܫܲܚܠ̱ܦܝܼܢ ܠܲܡ ܡܝܵܢܹ̈ܐ ܕܐܸܬܼ݂ܵܘ ܠܘܵܬܼ ܚܕܼܵܝܘܼܬܼܵܐ ܫܪܝܼܪܵܬܵܐ : ܚܲܕܸ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ ܘܲܒܼܪܵܐ : ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܬܿܬܿܪܝܼܡ ܡܸܛܠ ܚܕܼܵܝܘܼܬܼܵܐ : ܓܡܲܪܘ ܠܲܢ ܕܹܝܢ ܝܲܬܼܝܼܪܵܐܝܼܬܼ ܠܚܲܕܼ ܡܵܪܝܵܐ ܘܲܡܫܝܼܚܵܐ ܘܲܒܼܪܵܐ . ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܬܼܓܲܡܪܲܬ̤ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܗܵܘ̇ ܕܲܡܬܼܘܿܡܵܐܝܼܬܼ ܐܲܝܟܼ ܕܐܝܼܬܼܵܘܗܝ ܡܩܵܘܸܐ : ܘܠܵܐ ܬܵܘܤܲܦܬܼܵܐ ܘܠܵܐ ܒܘܼܨܪܵܐ ܡܩܲܒܸܿܠ . pb. 212 ܐܸܠܵܐ ܡ̣ܢ ܪܲܗܛܵܐ ܕܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܗܘ̤ܵܐ ܚܲܕܼ ܡܫܝܼܚܵܐ : ܘܠܵܘ ܐܲܠܵܗܵܐ ܡܸܠܬܼܵܐ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܡܬܼܘܿܡܵܐܝܼܬܼ . ܡܵܕܹܝܢ ܡܫܝܼܚܵܐ ܦܵܪܨܘܼܦܵܐ ܐܝܼܬܼܵܘܗܝ ܕܲܚܕܼܵܝܘܼܬܼܵܐ : ܕܐܲܠܵܗܵܐ ܕܹܝܢ ܡܸܠܬܼܵܐ ܠܵܐ ܗ̣̄ܘ̣ܵܐ ܕܚܲܕܼܵܝܘܼܬܼܵܐ : ܐܸܠܵܐ ܕܲܟܼܝܵܢܹܗ ܕܝܼܠܹܗ : ܘܠܵܘ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܠܡܹܐܡܲܪ ܘܲܠܡܸܤܬܲܟܵܠܘܼ . ܘܡܸܛܠ ܗܵܢܵܐ : ܐܘܿ ܬܡܝܼܗܵܐ : ܐܵܦ ܐܲܒܼ̈ܗܵܬܼܵܐ : ܟܲܕ ܢܲܩܝܼܦܝܼܢ ܠܲܟܼܬܼܵܒܹ̈ܐ ܐܲܠܵܗܝܹ̈ܐ : ܐܸܡ݂ܲܪܘ : ܚܲܕܼ ܡܵܪܝܵܐ ܝܼܫܥܘܿܥ ܡܫܝܼܚܵܐ ܒܪܵܐ ܝܑܼܚܝܼܕܼܵܝܵܐ : ܡ̣ܢ ܦܲܪܨܘܿܦܵܐ ܕܲܚܕܲܝܘܼܬܼܵܐ : ܘܗܵܝܕܹܝܢ ܡܲܠܦܝܼܢ ܠܗܵܢܘܿܢ ܕܐܸܬܼܚܲܝܲܕܼܘ ܕܡ̇ܢ ܐܸܢܘܿܢ : ܘܲܠܘܵܬܼܵ ܡ̇ܢ . ܗܵܘ̇ ܠܲܡ ܕܐܸܬܼܝܼܠܸܕܼ ܡ̣ܢ ܐܲܒܼܵܐ ܝܑܼܚܝܼܕܼܵܝܵܐ ܡ̇ܢ ܗ̄ܘ̣ ܡܵܪܲܢ ܝܼܫܘܿܥ ܡܫܝܼܚܵܐ ܀ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ : ܗܵܢܵܘ ܕܹܝܢ ܡ̣ܢ ܐܘܼܤܝܼܵܐ ܕܐܲܠܗܵܐ ܐܲܒܼܵܐ . ܐܲܠܵܗܵܐ ܕܡ̣ܢ ܐܲܠܵܗܵܐ : ܘܢܘܼܗܪܵܐ ܕܡ̣ܢ ܢܘܼܗܪܵܐ : ܐܲܠܵܗܵܐ ܫܲܪܝܼܪܵܐ ܕܡ̣ܢ ܐܵܠܵܗܐ ܫܲܪܝܼܪܵܐ : ܝܑܼܠܝܼܕܼܵܐ ܘܠܵܐ ܥܒܼܝܼܕܼܵܐ : ܒܲܪ ܟܝܵܢܵܐ ܕܐܲܒܼܵܐ . ܕܒܼܐܝܸܕܹܗ ܟܠ ܗܘ̤ܵܐ : ܕܒܲܫܡܲܝܵܐ ܘܒܲܐܪܥܵܐ ܀ ܥܲܠ ܐܲܝܢܵܐ ܐܵܡܪܝܼܬܿܘܿܢ : ܐܘܿ ܐܲܒܼ̈ܗܵܬܼܵܐ ؟ ܥܲܠ ܡܸܕܸܡ ܐ̄ܚܪܹܢܵܐ . ܐܵܘ ܥܲܠ ܗܵܘ̇ ܕܩܲܕܼܡܬܿܘܿܢ ܟܬܲܒܼܬܿܘܿܢ : ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ ؟ ܗܵܢܵܐ ܡܲܢ ܐܝܼܬܼܵܘܗܝ : ܘܡ̣ܢ ܡܲܢܘܼ ؟ ܡ̣ܢ ܐܲܒܼܵܐ . ܐܲܠܵܗܵܐ ܫܲܪܝܼܪܵܐ ܕܡ̣ܢ ܐܲܠܵܗܵܐ ܫܲܪܝܼܪܵܐ : ܝܑܼܠܝܼܕܼܵܐ ܘܠܵܐ ܥܒܼܝܼܕܼܵܐ : ܒܲܪ ܟܝܵܢܵܐ ܕܐܲܒܼܵܐ : ܕܒܼܐܝܼܕܹܗ ܟܠ ܗܘ̤ܵܐ . ܗܵܘ̇ ܕܡܸܛܠܵܬܲܢ ܒܢܲܝ̈ܢܵܫܵܐ ܘܡܸܛܠ ܦܘܼܪܩܵܢܲܢ ܢܚܸܬܼ : ܡܲܢ̣ܘܼ ܗܵܢܵܐ ؟ ܐܸܡܲܪܘ : ܐܘܿ ܐܲܒܼ̈ܗܵܬܼܵܐ : ܠܝܼ ܘܲܠܗܵܢܵܐ ܘܲܠܟܼܠܢܵܫ : ܐܲܝܢܵܘ ؟ ܐ̄ܚܪܹܢܵܐ : pb. 213 ܐܵܘ ܝܑܼܚܝܼܕܼܵܝܑ ؟ ܠܗܵܢܵܐ ܡܲܠܦܝܼܢܲܢ ܠܟܼܘܿܢ : ܘܠܵܘ ܠܲܐ̄ܚܪܹܢܸܐ . ܗܵܘ̇ ܕܡܸܛܠܵܬܲܢ ܒܢܲܝ̈ܢܵܫܵܐ ܘܡܸܛܠ ܦܘܼܪܩܵܢܲܢ ܢܚܸܬܼ : ܘܐܸܬܼܒܲܤܲܪ ܡ̣ܢ ܪܘܼܚܵܐ ܕܩܘܼܕܸܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܗܵܘ̇ ܕܐܵܦ ܐܸܬܼܒܲܪܢܲܫ . ܥܕܲܡܵܐ ܓܹܝܪ ܕܲܢܚܸܬܼ ܐܸܬܼܒܲܤܲܪ ܘܐܸܬܼܒܲܪܢܲܫ : ܥܲܠ ܐܲܝܠܹܝܢ ܕܐܲܠܵܗܘܼܬܹܗ ܕܲܡܫܝܼܚܵܐ ܐܵܠܸܦܘ ܠܲܢ . ܒܗܵܝ̇ ܕܹܝܢ ܕܐܸܬܼܒܲܤܲܪ : ܥܲܠ ܚܕܼܵܝܘܼܬܹܗ ܕܲܠܘܵܬܼ ܒܸܤܪܵܐ . ܕܲܫܲܪܟܵܐ ܕܹܝܢ ܥܲܠ ܒܸܤܪܹܗ ܗܵܘ̇ ܕܒܹܗ ܐܸܬܼܒܲܤܲܪ : ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ : ܒܪܵܐ ܕܐܲܠܵܗܵܐ ܝܑܼܚܕܼܵܝܵܐ . ܗܵܝ̇ ܓܹܝܪ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܐܼܵܐ : ܠܵܘ ܥܲܠ ܡܵܘܠܵܕܼܵܐ ܕܒܸܤܪܵܐ ܡܲܠܸܦ ܠܲܢ ؟ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ : ܝܑܼܚܝܼܕܼܵܝܵܐ ܒܪܵܐ ܕܐܲܠܵܗܵܐ . ܡܵܢܵܘ ܟܝܵܢܹܗ ؟ ܗܵܘ̇ ܡܵܐ ܕܐܝܼܬܹܝܗ̇ ܐܵܦ ܐܸܡܹܗ : ܕܡܸܢܵܗ̇ ܐܸܬܼܝܼܠܸܕܼ ܒܸܤܪܵܐ ܚܵܫ̇ܘܿܫܵܐ . ܘܚܲܫ̣ ܘܩ̣ܵܡ ܠܲܬܼܠܵܬܼܵܐ ܝܵܘܡ̈ܝܼܢ ܘܲܤܠܸܩ ܠܲܫܡܲܝܵܐ : ܘܐܵܬܹ̇̄ܐ ܠܲܡܕܵܢ ܚܲܝܹ̈ܐ ܘܡܝܼ̈ܬܹܐ . ܡܲܢ̣ܘܼ ܗܵܢܸܐ ؟ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܼܚܝܼܕܼܵܝܵܐ : ܒܬܲܪ̈ܐܲܝܗܹܝܢ ܠܹܗ ܐܵܡ̇ܪܝܼܢ : ܒܲܪ ܟܝܵܢܵܐ ܕܐܲܒܼܵܐ : ܘܒܲܪ ܟܝܵܢܵܐ ܕܐܸܡܵܐ : ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ . ܠܵܘ ܠܐܲܠܵܗܵܐ ܡܸܠܬܼܵܐ ܒܬܲܪ݁ܬܲܝܗܹܝܢ ܒܲܟܼܝܵܢܵܐ : ܐܸܠܵܐ ܠܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܵܝܵܐ . ܠܦܲܪܨܘܿܦܵܐ ܓܹܝܪ ܐܝܼܬܹܝܗ̇ ܚܕܼܵܝܘܼܬܼܵܐ : ܘܠܵܘ ܠܲܟܼܝܵܢܵܐ . ܘܠܵܘ ܠܐܘܼܤܝܼܵܐ : ܐܸܠܵܐ ܚܕܼܵܝܘܼܬܼܵܐ ܡ̇ܢ ܕܐܘܼܤ̈ܝܼܣ . ܐܘܼܤܝܼܵܐ ܓܹܝܪ ܕܐܲܠܵܗܵܐ ܡܸܠܬܼܵܐ : ܘܐܘܼܤܝܼܵܐ ܕܒܸܤܪܵܐ . ܘܲܡܚܲܝܕܝܼܢ : ܠܵܘ ܠܐܘܼܤܝܼܵܐ : ܠܵܘ ܓܹܝܪ ܚܕܼܵܐ ܐܘܼܤܝܼܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܘܒܸܤܪܵܐ : ܘܠܵܘ ܬܲܪ̈ܬܲܝܗܹܝܢ ܐܘܼܤ̈ܝܼܵܣ ܒܸܤܪܵܐ : ܐܲܠܵܗܵܐ ܡܸܠܬܼܵܐ ܘܒܸܤܪܵܐ . ܘܲܒܼܗܵܠܹܝܢ ܟܠܗܹܝܢ ܡܵܘܕܸܐ pb. 214 ܐܲܢ̄ܬܿ ܥܲܡܝܼ : ܟܲܕܼ ܐܵܡܲ݁ܪ ܐܲܢ̄ܬܿ : ܕܲܡܫܲܚ̱ܠܦܝܼܢ ܟܝܵܢܹ̈ܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܲܡܩܵܘܹܝܢ ܬܪ̈ܲܝܗܘܿܢ ܟܝܵܢܹ̈ܐ ܒܐܘܼܤܝܼܵܐ ܕܝܼܠܗܘܿܢ : ܘܒܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܠܵܐ ܡܸܬܼܒܲܛܠܝܼܢ ܫܘܼܚ̈ܠܵܦܹܗ . ܫܲܡܠܝܼܘ ܓܹܝܪ ܬܪ̈ܲܝܗܘܿܢ ܟܝܵܢܹ̈ܐ ܚܲܕܼ ܡܫܝܼܚܵܐ : ܘܠܵܘ ܚܲܕܼ ܐܲܠܵܗܵܐ ܀ ܡܵܢܵܐ ܗܵܟܹܝܠ ܡܩܲܛܪܸܓܼ ܐܲܢ̄ܬܿ ܠܝܼ ؟ ܐܸܡܲܪ ܩܕܼܵܡ ܟܠܗܘܿܢ ܐܲܝܠܹܝܢ ܕܩܵܪܹܝܢ ܡܸܠܲܝ̈ܢ : ܗܵܠܹܝܬܢ ܓܹܝܪ ܐܵܡܲ݁ܪ ܐ̄ܢܵܐ : ܘܐܵܦ ܠܵܟܼ ܕܐܸܡ݂ܲܪܬܿ ܘܐܵܘܕܝܼܬܿ ܫܲܒܲܚܬܵܟܼ ܒܲܐܝܠܹܝܢ ܕܐܸܡ݂ܲܪܬܿ : ܒܗܵܝ̇ ܕܲܒܼܡܸܠܬܼܵܟܼ ܥܒܲܕܬܿ ܦܘܼܪܫܵܢܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܲܠܗܵܠܹܝܢ ܠܢܲܩܝܼܦܘܼܬܼܵܐ ܕܚܲܕܼ ܦܲܪܨܘܿܦܵܐ . ܘܲܠܗܵܝ̇ ܕܐܸܡ̇ܪܹܬܼ : ܕܐܲܠܵܗܵܐ ܡܸܠܬܼܵܐ ܠܐ ܤܢܝܼܩ ܗ̄ܘ̣ܵܐ ܥܲܠ ܡܵܘܠܵܕܼܾܵܐ ܕܵܬܼܪܹܝܢ ܕܡ̣ܢ ܐܲܢ̄ܬܿܬܼܵܐ : ܘܗܵܝ̇ ܕܠܵܐ ܡܩܲܒܿܠܵܐ ܚܲܫܹ̈ܐ ܐܠܵܗܘܼܬܼܵܐ : ܡܗܲܝܡܢܵܐܝܼܬܼ ܐܸܡ̇ܪܹܬܼ . ܘܕܲܬܼܪ̈ܝܼܨܝ ܒܗܲܝܡܵܢܘܼܬܼܗܘܿܢ ܐܝܼܬܲܝܗܹܝܢ ܗܵܠܹܝܢ : ܘܕܲܠܩܘܼ̈ܒܼܠܵܝܵܬܼܵܐ ܐܸܢܹܝܢ ܕܒܼܝܼܫܘܼܬܼ ܗܲܝܡܵܢܘܼܬܼܵܐ ܕܟܼܠܗܹܝܢ ܗܹܪܹ̈ܤܝܼܵܣ ܕܥܲܠ ܟܝܵܢܵܐ ܡܵܪܵܢܵܝܐ . ܐܲܝܟܵܐ ܗܵܟܹܝܠ ܐܬܸܡ̇ܪܹܬܼ ܐܸܢܵܐ ܥܲܠ ܡܫܝܼܚܵܐ ܕܒܲܪܢܵܫܵܐ ܗ̄ܘ̣ ܫܚܝܼܡܵܐ : ܐܵ . ܬܪܹܝܢ ܡܫܝܼܚܹ̈ܐ : ܘܠܵܐ ܗ̄ܘ̣ܵܐ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ : ܡ̣ܢ ܚܕܼܲܝܘܼܬܼܵܐ ܕܲܬܼܪܹܝܢ ܟܝܵܢܹ̈ܐ ܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ؟ ܘܐܵܦ ܠܵܟܼ ܐܸܡ̇ܪܹܬܼ ܠܵܟܼ ܐܲܝܟܼ ܐܲܚܵܐ ܠܘܵܬܼ ܐܲܚܵܐ : ܕܠܵܐ ܡܦܲܪܫܝܼܢܲܢ ܠܲܚܕܼܵܝܘܼܬܼܵܐ ܘܲܠܦܲܪܨܘܿܦܵܐ ܕܡ̣ܢ ܚܕܼܵܝܘܼܬܼܵܐ . ܘܠܵܐ ܬܘܼܒܼ ܡ̣ܢ ܐܲܠܵܗܵܐ ܡܸܠܬܼܵܐ ܡܫܲܪܹܝܢܲܢ : ܐܲܝܟܼ ܕܡ̣ܢ ܦܲܪܨܘܿܦܵܐ ܕܲܚܕܼܵܝܘܼܬܼܵܐ . ܐܸܠܵܐ ܡ̣ܢ ܗܵܘ̇ ܕܡܢܸܗ ܫܲܪܝܼܘ ܐܲܒܼ̈ܗܵܬܼܵܐ : ܕܚܲܟܼܝܼܡܝܼܢ ܗ̄ܘ̣ܵܘ ܡܸܢܵܟܼ : ܘܲܡܦܵܤܝܼܢ ܗ̄ܘ̣ܵܘ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ ܝܲܬܿܝܼܪܵܐܝܼܬܼ . ܘܲܚܙܝܼ : ܕܲܠܟܼܠ pb. 215 ܐܲܝܠܹܝܢ ܕܫܙܼܚܠܵܦܵܐ ܤܵܥܪܵܢ ܥܵܩ̇ܪܝܼܢ ܠܗܹܝܢ ܐܲܝܟܼ ܕܡ̣ܢ ܫܲܬܼܐܸܤܬܼܵܐ : ܘܫܵܪܹܝܢ ܠܗܹܝܢ . ܐܸܢ ܓܹܝܪ ܠܟܼܠܗܹܝܢ ܕܝܼ̈ܠܵܝܵܬܼܵܐ ܕܒܸܤܪܵܐ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܹܝܢ : ܚܙܝܼ ܕܠܵܐ ܡ̣ܢ ܗܵܝ̇ ܕܓܼܵܢܹ̇ܒܼ ܐܲܢ̄ܬܿ ܠܕܼܝ̈ܠܵܝܵܬܼܵܐ ܕܲܟܼܝܵܢܹ̈ܐ : ܐܲܝܟܼ ܕܐܸܡ݂ܲܪܬܿ : ܬܹܐܡܲܪ ܠܐܲܝܠܹܝܢ : ܕܐܲܒܼ̈ܗܵܬܼܵܐ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܒܲܚܕܼܵܐ ܒܲܪܬܼ ܩܵܠܵܐ ܘܲܒܼܚܲܕܼ ܦܘܼܡܵܐ ܘܒܲܚܕܼܵܐ ܬܲܪܥܝܼܬܼܵܐ ܐܲܤܠ̣ܝܼܘ : ܕܐܝܼܬܼ ܗ̄ܘ̣ܵܐ ܐܸܡܲܬܼܝ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܗܵܢܵܘ ܕܹܝܢ : ܐܸܡܲܬܼܝ ܕܒܸܤܪܹܗ ܠܵܐ ܐܝܼܬܼܵܘܗܝ ܗ̄ܘ̣ܵܐ : ܗܵܝܕܹܝܟܼ ܠܵܐ ܐܝܼܬܼܵܘܗܝ ܗ̄ܘ̣ܵܐ ܠܲܠܵܗܵܐ ܡܸܠܬܼܵܐ . ܗܵܢܵܐ ܕܹܝܢ : ܕܲܩܕܼܵܡ ܕܒܸܤܪܹܗ ܢܸܬܼܝܼܠܸܕܼ : ܠܵܐ ܐܝܼܬܼܵܘܗܝ ܗ̄ܘ̣ܵܐ . ܒܗܵܝ̇ ܕܐܸܡ݂ܲܪܬܼܿ : ܕܲܠܟܼܠܗܹܝܢ ܥܒܲܕܼ ܐܸܢܹܝܢ ܠܹܗ ܕܝܼ̈ܠܝܵܬܼܵܐ . ܘܲܕܼܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܹܝܢ : ܐܸܬܼܝܼܠܸܕܼ ܐܲܠܵܗܵܐ ܡܵܠܬܼܵܐ . ܡܸܛܠ ܕܡ̣ܢ ܐܲܝܠܹܝܢ ܕܠܐ ܐܝܼܬܲܝܗܘܿܢ ܗ̄ܘ̣ܵܘ ܐܝܼܬܼܵܘܗܝ ܗ̄ܘ̣ܵܐ ܒܸܤܪܹܗ : ܐܸܠܵܐ ܐܸܢ ܕܲܠܡܵܐ ܐܵܦ ܠܹܗ ܠܒܸܤܪܵܐ ܡܲܡܪܲܚ ܐܲܢ̄ܬܿ ܠܡܹܐܡܲܪ ܕܐܝܼܬܼܵܘܗܝ ܗ̄ܘ̣ܵܐ ܐܝܼܬܼܝܵܐܝܼܬܼ . ܘܡ̣ܢ ܩܢܘܿܡܵܐ ܐ̄ܚܪܹܢܵܐ ܘܡ̣ܢ ܐܘܼܤܝܼܵܐ ܐ̄ܚܪܹܬܼܵܐ ܬܹܐܡܲܪ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܘܠܵܘ ܡ̣ܢ ܗܵܝ̇ ܕܐܲܠܵܗܵܐ ܐܲܒܼܵܐ : ܐܸܠܵܐ ܡ̣ܢ ܗܵܝ̇ ܕܡܸܢܵܗ̇ ܗܘ̤ܵܐ ܒܸܤܪܵܐ . ܘܐܝܼܬܼܵܘܗܝ ܡܸܫܬܲܚܠܦܵܢܵܐ ܘܡܸܬܼܚܲܒܿܠܵܢܵܐ ܐܲܠܵܗܵܐ ܡܸܠܬܼܵܐ : ܡ̣ܢ ܒܸܤܪܹܗ ܕܐܝܼܬܼܵܘܗܝ ܒܗܵܠܹܝܢ . ܠܐܝܠܹܝܢ ܓܹܝܪ ܕܗܵܠܹܝܢ ܐܵܡ̇ܪܝܼܢ ܥܲܠ ܐܲܠܵܗܵܐ ܡܸܠܬܼܵܐ : ܡܲܚܪܡܝܼܢ ܐܲܒܼ̈ܗܵܬܼܵܐ . ܠܵܘ ܓܹܝܪ ܡ̣ܢ ܬܪ̈ܲܝܗܘܿܢ ܐܝܼܬܼܵܘܗܝ ܒܐܘܼܤܝܼܵܐ ܐܲܠܵܗܵܐ ܡܸܠܬܼܵܐ : ܘܠܵܐ ܬܘܼܒܼ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܒܲܒܼܤܲܪ : ܘܠܵܘ ܡ̣ܢ ܬܪܹܝܢ ܐܝܼܬܼܵܘܗܝ ܐܲܠܵܗ̇ܐ ܡܸܠܬܼܵܐ : ܘܠܵܐ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܐܲܠܵܗܵܐ pb. 216 ܡܸܠܬܼܵܐ . ܒܗܵܝ̇ ܓܹܝܪ ܒܲܠܚܘܿܕܼ ܡܸܬܼܪܢܵܐ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ ܡܵܠܬܼܵܐ ܒܲܪ ܐܝܼܬܼܘܼܬܼܵܐ ܕܐܲܒܼܵܐ : ܐܸܬܼܒܲܤܲܪ ܓܹܝܪ ܘܐܸܬܼܓܠܝܼ ܒܲܒܼܤܲܪ . ܐܸܢ ܕܹܝܢ ܐܸܬܼܒܲܤܲܪ ܒܒܸܤܪܵܐ : ܓܠܝܵܐ ܗ̣̄ܝ ܕܲܒܼܗܵܘ̇ ܒܸܤܪܵܐ ܕܐܸܬܼܥܒܸܕܼ . ܘܗܵܘ̇ ܕܒܲܥܒܼܝܼܕܼܵܐ ܐܸܬܼܤܲܒܲܪ : ܠܵܘ ܐܘܼܤܝܼܵܐ ܕܝܼܠܹܗ ܒܸܤܪܵܐ ܥܲܒܼܕܵܗ̇ : ܐܲܝܟܲܢܵܐ ܕܕܼܝܼܠܵܝ̈ܬܼܵܐ ܕܲܟܼܝܵܢܵܐ ܕܐܘܼܤܝܼܵܐ ܕܒܸܤܪܵܐ : ܕܝܼܠ̈ܝܵܬܼܵܐ ܕܝܼܠܹܗ ܢܸܥܒܸܿܕܼ ܐܸܢܹܝܢ : ܐܸܠܵܐ ܠܟܼܠܗܹܝܢ ܐܲܝܠܹܝܢ ܕܲܠܦܲܪܨܘܿܦܹܗ ܤ̣ܥܲܪ ܠܓܸܠܝܵܢܵܐ . ܒܲܕܼܡܘܼܬܼܵܐ ܓܹܝܪ ܘܲܒܼܦܲܪܨܘܿܦܵܐ ܐܸܬܼܚܲܫܲܚ ܕܥܲܒܼܕܵܐ : ܠܵܐ ܠܐܘܼܤܝܼܵܐ ܘܠܵܐ ܠܲܟܼܝܵܢܵܐ : ܐܲܝܟܲܢܵܐ ܕܒܲܟܼܝܵܢܵܐ ܢܸܗܘܸܐ ܒܲܬܼܪ̈ܲܝܗܘܿܢ : ܐܲܟܙܢܵܐ ܕܗܵܝ̇ ܕܲܡܫܝܼܚܵܐ . ܠܡܵܢܵܐ ܗܵܟܹܝܠ ܚܵܛܹ̇ܦ ܗ̄ܘ̣ܵܐ ܠܹܗ ܕܢܸܥܒܸܿܕܼ ܐܘܼܪܚܵܐ ܐ̄̈ܚܪܹܬܵܐ : ܘܫܘܼܪܵܝܵܐ ܠܒܲܪ ܡ̣ܢ ܡܵܐ ܕܲܥܒܲܕܼܘ ܐܲܒܼ̈ܗܵܬܼܵܐ : ܐܲܝܟܼ ܕܢܸܦܘܿܩ ܗ̄ܘ̣ܵܐ ܠܡܲܚܪܵܡܘܼ ܠܟܼܠܗܹܝܢ ܐܲܝܠܹܝܢ ܕܐܲܡܝܼܪ̈ܵܢ ܠܗܘܿܢ : ܘܲܠܡܹܐܡܲܪ ܡ̣ܢ ܐܵܢܲܢܩܹܐ : ܟܠܗܹܝܢ ܐܲܝܠܹܝܢ ܕܐܸܬܿܬܿܚܪܲܡ ܡܸܢܗܘܿܢ ؟ ܐܸܠܵܐ ܡܩܲܕܼܡ ܤܵܐܹ̇ܩ ܗܵܠܹܝܢ ܕܐܲܒܼ̈ܗܵܬܼܵܐܐ : ܐܲܝܟܼ ܡ̇ܢ ܕܢܸܢܗܘܿܢ ܨܵܒܹ̇ܐ ܠܲܡܦܵܤܘܼ : ܘܲܠܡܹܐܡܲܪ ܕܗܵܠܹܝܢ ܕܗܵܢ̇ܘܿܢ ܐܸܡ̇ܪܹܬܼ . ܢܩܲܛܪܓܲܢܝ ܕܹܝܢ ܠܝܼ : ܐܲܝܟܼ ܕܠܲܐܝܢܵܐ ܕܠܵܘ ܗܵܠܹܝܢ ܐܵܡܲ݁ܪ . ܡ̣ܢ ܕܹܝܢ ܕܐܸܫܟܚܲܢܝܼ ܠܝܼ ܕܗܵܠܹܝܢ ܐܵܡܲ݁ܪ ܐ̄ܢܵܐ : ܘܲܡܩܝܼܡ ܐ̄ܢܵܐ ܠܐܲܝܠܹܝܢ ܕܕܸܝܼܠܗܘܿܢ : ܡܫܲܪܸܐ ܠܲܡܤܵܡ ܢܵܡܘܿܤܹ̈ܐ : ܘܠܲܡܫܲܚܠܵܦܘܿ ܫܡܵܗܹ̈ܐ ܐܲܝܠܹܝܢ ܕܗܵܠܹܝܢ ܠܵܐ ܐܸܡ݂ܲܪܘ : ܘܡܲܥܸܠ ܥܲܠ ܗܲܝܡܵܢܘܼܬܼܵܐ : ܟܲܕܼ ܡܦܝܼܣ ܕܲܠܗܵܠܹܝܢ ܙܵܕܹܩ ܕܢܸܠܒܿܘܿܟܼ ܚܠܵܦ ܕܗܸܢܘܿܢ . ܗܵܟܲܢܵܐ ܠܲܡ ܓܹܝܪ ܡܸܬܼܐܲܡܪܵܐ ܥܲܠ ܐܲܠܵܗܵܐ ܡܸܠܬܼܵܐ ܟܲܕܼ ܐܵܡܲ݁ܪ : ܕܡ̣ܢ pb. 217 ܩܕܼܵܡ ܥܵܠܡܹ̈ܐ ܐܝܼܬܼܵܘܗܝ : ܘܐܸܬܼܝܼܠܸܕܼ ܡ̣ܢ ܐܲܒܼܵܐ : ܘܐܸܬܼܝܼܠܸܕܼ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ . . . ܐܲܝܟܵܐ ܕܹܝܢ ܐܸܡ݂ܲܪܘ ܐܲܒܼ̈ܗܵܬܼܵܐ : ܕܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ ؟ ܬܒܲܥܘܼܢܵܝܗܝ ܠܡܹܐܡܲܪ ܤܝܵܡܵܐ ܕܐܲܒܼ̈ܗܵܬܼܵܐ : ܗܵܘ̇ ܕܤܵܡ̣ܘ ܗ̄ܘ̣ܵܘ ܠܟܼܠܢܵܫ : ܕܐܵܦ ܚܢܲܢ ܙܵܕܹܩ ܕܢܩܲܦ ܠܹܗ . ܒܡܸܠܹ̈ܐ ܘܲܒܼܗܲܝܡܵܢܘܼܬܼܵܐ ܛܵܒܼܵܐܝܼܬܼ ܬܸܡ݂ܲܪܬܿ : ܐܸܢ ܗܟܹܝܠ ܢܵܛܲܪ ܐܲܢ̄ܬܿ ܒܤܘܼܥܪ̈ܵܢܹܐ ܠܫܘܼܘܕܵܝ̈ܟܼ : ܫܲܪܝܼܪ ܗ̄ܘ̣ . ܗܵܘ̇ ܓܹܝܪ ܕܠܵܐ ܐܵܡܲܪ ܐܲܝܟܼ ܕܐܸܡ݂ܲܪܘ ܐܲܒܼ̈ܗܵܬܼܵܐ : ܚܲܝܵܒܼܵܐ ܐܝܼܬܼܵܘܗܝ : ܚܵܘܵܐ ܗܵܟܹܝܠ ܕܗܵܕܹܐ ܡܵܠܬܼܵܐ ܐܸܡ݂ܲܪܘ ܐܲܒܼܗܵܬܼܵܐ : ܘܠܝܼ ܐܲܝܟܼ ܕܠܲܐܝܢܵܐ ܕܲܥ̣ܒܲܪ ܡ̣ܢ ܟܬܼܵܒܹ̈ܐ ܘܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܚܲܝܒܼܘܼܢܝ ܒܚܸܪܡܵܐ : ܐܵܦܸܢ ܪܸܒܿܘܿ ܙܲܒܼܢ̈ܝܵܢ ܢܵܦܹ̇ܩ ܐ̄̈ܢܵܐ ܪܘܼܚܵܐ ܘܐܵܡܲ݁ܪ ܐ̄ܢܵܐ : ܕܲܒܼܪܸܥܝܵܢܝ ܠܵܘ ܐ̄ܚܪܵܢܝܐܝܼܬܼ ܐܸܬܼܪܲܥ̇ܝܼܬܼ . ܐܵܘ ܐܸܢ ܠܵܐ : ܠܐܲܝܢܵܐ ܕܡ̣ܢ ܗܵܘ̇ ܡܵܐ ܕܐܸܡ݂ܲܪܘ ܐܲܒܼ̈ܗܵܬܼܵܐ : ܒܲܫܡܵܐ ܗܵܘ̇ ܕܐܸܬܿܬܿܤܝܼܡ ܡܸܢܗܘܿܢ ܤܵܪܲܚ : ܠܵܐ ܬܸܫܒܿܩܘܼܢ ܠܹܗ . ܫܡܵܗܹ̈ܐ ܓܹܝܪ ܐܲܝܠܹܝܢ ܕܢܸܵܗܘܿܢ ܐܸܬܿܬܿܤܝܼܡܘ : ܒܟܼܠ ܦܘܼܪܤܝܼܢ ܙܵܕܹܩ ܠܡܸܛܲܪ : ܐܵܦܸܢ ܠܲܡܦܲܫܵܩܘܼ ܟܡܵܐ ܙܲܒܼܢ̈ܝܼܢ ܡܲܪܦܹܝܢܵܢ . ܒܲܕܼ ܐ̄ܚܪܵܢܝܵܐܝܼܬܼ ܐܲܝܟܼ ܕܐܝܼܬܲܝܗܘܿܢ ܡܸܬܼܚܲܫܲܚ ܒܗܘܿܢ ܐ̄ܢܵܫ : ܠܵܘ ܐܲܝܟܼ ܕܲܠܒܼܘܼܛܵܠܵܐ : ܘܠܵܐ ܐܲܝܟܼ ܕܲܠܫܘܼܚܠܵܦܵܐ : ܘܠܵܐ ܐܲܝܟܼ ܕܲܠܫܘܼܓܼܢܵܝܵܐ : ܐܸܠܵܐ ܕܲܒܼܗܹܝܢ ܟܲܕܼ ܒܗܹܝܢ ܢܵܛܲܪ ܥܲܡܝ ܪܸܥܝܵܢܵܐ ܐܲܒܢܵܐ ܕܐܝܼܬܼܵܘܗܝ ܬܪܝܼܨܵܐ : ܐܵܡܲ݁ܪ ܐ̄ܢܵܐ ܕܐܲܒܼ̈ܗܵܬܼܵܐ . ܡܵܢܵܐ ܗܵܟܹܝܠ ܐܝܼܬܼ ܠܵܟܼ ܥܲܠ ܗܵܕܹܐ ܠܲܡܚܵܘܵܝܘܼ : ܠܡܸܠܬܼܵܐ ܕܐܝܼܬܹܝܗ̇ ܒܲܤܝܵܡܵܐ ܕܐܲܒܼ̈ܗܬܼܵܐ ܐܸܢܵܐ ܒܝܼܫܵܐܝܼܬܼ ܐܸܬܼܚܲܫܚܹܬܼ ܒܵܗ̇ : ܘܙܵܕܹܩ ܠܝܼ ܠܡܸܬܼܟܲܫܵܦܘܼ ܥܲܠ ܦܘܼܫܵܩܵܐ ؟ ܚܵܘܵܐ ܠܝܼ ܕܐܸܬܼܝܼܠܸܕܼ ܐܲܠܵܗܵܐ pb. 218 ܡܸܠܬܼܵܐ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ : ܘܗܵܝܕܹܝܢ ܕܐܲܝܟܲܢܵܐ ܡܤܬܲܟܲܠ ܐܲܢ̄ܬܿ ܕܐܸܬܼܝܼܠܸܕܼ ܐܲܢ̄ܬܿ ܦܲܫܸܩ . ܐܸܢ ܓܹܝ ܐܲܢ̄ܬܿ ܗ̄ܘ̣ ܡܩܲܕܸܡ ܤܵܐܹ̇ܡ ܐܲܢ̄ܬܿ ܠܵܗ̇ : ܘܲܠܗܵܝ̇ ܕܡܸܢܵܟܼ ܐܸܬܿܬܿܤܝܼܡܲܬ̤ ܡܦܲܫܸܩ ܐܲܢ̄ܬܿ : ܠܵܐ ܡܸܬܼܩܲܒܲܠ ܐܲܢ̄ܬܿ ܡ̣ܢ ܐܲܝܠܹܝܢ ܕܲܡܩܒܿܠܝܼ ܠܗ̇ܠܹܝܢ ܕܐܲܒܼ̈ܗܵܬܼܵܐ : ܕܠܵܐ ܒܘܼܨܵܪ ܐܝܼܬܲܝܗܹܝܢ : ܘܡܸܛܠ ܗܵܢܵܐ : ܠܵܐ ܬܵܘܤܲܦܬܼܵܐ ܘܠܵܐ ܒܘܼܨܵܪܵܐ ܘܠܵܐ ܫܘܼܚܠܵܦܵܐ ܡܩܲܒܿܠܝܼܢ . ܗܵܘ̇ ܓܹܝܪ ܕܲܢܦܲܫܸܩ : ܠܗܵܠܹܝܢ ܕܲܟܼܬܼܝܼ̈ܒܼܵܢ ܡܩܝܼܡ : ܘܠܵܘ ܡܒܲܛܵܠܘܼ ܡܒܲܛܸܠ ܠܗܹܝܢ . ܘܐܸܠܵܐ ܕܐܸܢܵ ܒܝܼܫܵܐܝܼܬܼ ܐܸܬܼܚܲܫ̇ܚܹܬܼ ܒܡܸܠܹ̈̄ܐ ܕܐܲܒܼ̈ܗܵܬܼܵܐ : ܕܲܡܦܝܼܣ ܗܘܹ̇ܝܬܼ ܡ̣ܢ ܡܸܠܹ̈ܐ ܕܠܵܐ ܢܹܐܡܲܪ ܝܵܠܕܲܬܼ ܐܲܠܵܗܵܐ ܠܲܒܼܬܘܼܬܼܵܐ ܩܲܕܝܼܫܬܼܵܐ : ܘܠܲܡܫܝܼܚܵܐ ܠܵܐ ܐܵܡܲ݁ܪ ܗ̄ܘܹ̇ܿܝܬܼ ܐܲܠܵܗܵܐ : ܘܐܸܬܼܐ̱ܠܸܨܬܿ ܕܬܹܐܬܸܐ ܒܕܲܠܩܘܼܒܼܠܵܐ : ܩܲܕܼܡܵܝܑܬܼ ܚܵܘܵܢܝ : ܕܗܠܹܝܢ ܐܸܡ̇ܪܹܬܼ ܐܸܢܵܐ : ܩܕܼܵܡ ܐ̄ܢܵܫܵܐ ܐܲܝܠܹܝܢ ܕܘܵܠܝܵܐܝܼܬܼ ܡܒܲܚܢܝܼܢ ܠܲܢ : ܘܠܵܘ ܩܕܲܡ ܐܝܠܹܝܢ ܕܲܨܠܹܝܢ ܒܵܬܼܪܵܟܼ . ܩܕܼܵܡ ܗܵܠܹܝܢ ܓܹܝܪ ܙܟܲܝܬܿ : ܘܐܲܝܟܼ ܕܲܩܕܼܵܡ ܐܲܝܠܹܝܢ ܕܲܕܼܠܵܐ ܡܸܠܬܼܵܐ ܐܸܢܘܿܢ ܘܲܕܼܠܵܐ ܢܲܦܫܵܐ ܐܸܬܼܚܲܫܚܬܿ : ܘܠܵܘ ܐܲܝܟܼ ܕܲܩܕܼܵܡ ܒܢܲܝ̈ܢܵܫܑܵܐ ܩܲܪܸܒܼܬܵܗ̇ ܠܐܸܓܲܪܬܵܐ ܕܝܼܠܝܼ : ܗܵܝ̇ ܕܒܼܵܗ̇ ܐܸܬܼܚ̇ܪܝܼܬܼ ܠܩܘܼܒܼܠܵܟܼ : ܕܠܵܐ ܬܒܲܠܒܸܠ ܠܗܵܠܹܝܢ ܕܐܲܒܼ̈ܗܵܬܼܵܐ . ܐܸܠܵܐ ܕܬܼܵܘܕܸܐ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܲܪ ܟܝܵܢܵܐ ܕܲܐܲܒܼܵܐ : ܠܵܘ ܐ̄ܚܪܹܢܵܐ . ܐܸܠܵܐ ܚܲܕܼ ܗ̤ܘ ܟܲܕܼ ܗ̤ܘ : ܘܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܲܠܵܗܘܼܬܼܵܐ ܘܲܕܿܐ̄ܢܵܫܘܼܬܼܵܐ : ܡܵܪܝܵܐ ܘܲܡܫܝܼܚܵܐ . ܘܲܠܗܵܕܹܐ : ܐܵܦ ܐܲܢ̄ܬܿ ܐܵܘܕܝܼܬܿ . ܠܵܐ ܗ̄ܘ̣ܵܐ ܡܵܕܹܝܢ ܡܸܛܠ ܕܠܵܐ ܡܵܘܕܹܐ ܐ̄ܢܵܐ ܠܹܗ ܐܲܠܵܗܵܐ ܠܲܡܫܝܼܚܵܐ : ܕܐܵܦ ܐܲܠܵܗܵܐ ܗ̄ܘ̣ : ܘܠܵܘ ܐ̄ܚܪܹܢܵܐ ܗ̄ܘ̣ ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ pb. 219 ܒܲܪ ܟܝܵܢܵܐ : ܐܸܠܵܐ ܡܸܛܠ ܕܡܵܘܕܸܐ ܐ̄ܢܵܐ ܕܐܵܦ ܒܲܪܢܵܫܵܐ ܗ̄ܘ̣ . ܐܸܢܗ̤ܘ ܕܐܝܼܬܹܝܗ̇ ܗ̄ܘ̣ܵܬܼ ܗܵܕܹܐ : ܘܠܵܐ ܡܵܘܕܹܐ ܗ̄ܘܹ̇ܝܬܼ ܗܵܟܼܵܢܵܐ : ܡܵܘܤܸܦ ܗ̄ܘܹ̇ܝܬܼ ܟܲܕܼ ܡܲܠܸܦ : ܕܐܝܼܬܼܵܘܗܝ ܡܫܝܼܚܵܐ ܐܲܠܵܗܵܐ ܘܒܲܪ ܟܝܵܢܵܐ ܕܐܲܒܼܵܐ : ܘܗܸܟܼܘܵܬܼ ܐܵܦ ܒܲܪܢܵܫܵܐ ܒܲܪ ܟܝܵܢܵܐ ܕܝܼܠܲܢ : ܟܲܕܼ ܠܵܐ ܥܒܲ݁ܪ ܗ̄ܘܹ̇ܝܬܼ ܡܲܪܗܛܵܐܝܼܬܼ ܡ̣ܢ ܦܲܪܨܘܿܦܵܐ ܕܲܚܕܲܝܘܼܬܼܵܐ : ܘܡ̣ܢ ܐܘܼܤܝܼܵܐ ܕܐܲܠܵܗܘܼܬܼܵܐ ܐܲܝܟܼ ܕܡ̣ܢ ܦܲܪܨܘܿܦܵܐ ܕܓܼܵܘܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܐܲܝܟܼ ܕܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܕܬܲܪ̈ܬܲܝܗܹܝܢ ܐܝܼܬܲܝܗܹܝܢ ܗ̣̄ܘܲܝ̈ ܡܫܲܪܸܐ ܗ̄ܘܹ̇ܝܬܼ . ܘܟܼܠܗܹܝܢ ܐܲܝܠܹܝܢ ܕܲܥܠܵܘܗܝ : ܘܐܲܝܠܹܝܢ ܕܥܲܠ ܒܸܤܪܹܗ : ܟܝܵܢܵܐܝܼܬܼ ܥܠܵܘܗܝ ܡܲܤܸܩ ܗ̄ܘܹ̇ܝܬܼ : ܕܐܝܼܬܼܵܘܗܝ ܒܐܘܼܤܝܼܵܐ ܬܲܪ̈ܬܲܝܗܹܝܢ . ܡܵܢܵܐ ܗܵܟܹܝܠ ܡܲܩܸܦ ܐܲܢ̄ܬܿ ܕܲܓܵܠܵܐܝܼܬܼ ܠܐܲܒܼ̈ܗܵܬܼܵܐ ܐܲܝܠܹܝܢ ܕܠܵܐ ܐܵܡ̇ܪܝܼܢ ؟ ܘܡܵܢܵܐ ܬܘܼܒܼ ܡܦܝܼܣ ܐܲܢ̄ܬܿ : ܕܕܼܝܼܠܵܟܼ ܢܩܲܒܿܠܘܼܢ ܡ̣ܢ ܕܐܲܒܼ̈ܗܵܬܼܵܐ : ܠܐܲܝܠܹܝܢ ܕܠܵܐ ܨܵܒܹ̇ܝܢ ܕܡܸܕܸܡ ܠܒܲܪ ܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܢܩܲܒܿܠܘܼܢ ؟ ܐܸܠܵܐ ܗ̤ܘܝܼ ܨܹܝܕܼ ܢܲܦܫܵܟܼ : ܘܲܩܪܝܼ ܘܕܲܥ ܘܲܚܙܝܼ : ܕܠܵܘ ܗܵܕܹܐ ܐܸܡ݂ܲܪܘ . ܘܲܚܢܲܢ : ܠܵܘ ܐܲܝܟܼ ܠܵܐ ܝܵܕܼ̈ܘܿܥܹܐ : ܐܵܘ ܐܲܝܟܼ ܒܝܼ̈ܫܹܐ ܥܒܲܪܢ ܥܠܲܝܗܹܝܢ . ܐܸܠܵܐ ܠܵܐ ܡܸܫܟܲܚ ܐܲܢ̄ܬܿ : ܕܗܵܘ ܕܡ̣ܢ ܐܲܒܼܵܐ ܐܸܬܼܝܼܠܸܕ : ܕܐܸܬܼܝܼܠܸܕܼ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ : ܐܸܡ݂ܲܪܘ ܐܲܝܠܹܝܢ ܕܐܲܟܼܬܸܒܼܘ ܠܵܟܼ : ܐܸܢ ܟܠ ܟ̱ܠܹܗ ܡܥܲܗܕܝܢ ܝܲܠܕܼܵܐ ܕܡ̣ܢ ܐܲܢ̄ܬܿܬܼܵܐ . ܐܲܝܟܲܢܵܐ ܡܵܕܹܝܢ ܐܵܡܲ݁ܪ ܐܲܢ̄ܬܿ : ܐܘܿ ܥܵܫܘܿܩܵܐ : ܕܗܵܟܲܢܵܐ ܐܸܫܟܲܚܢ ܐܸܢܘܿܢ [ ܠܐܲܒܼܵ̈ܗܵܬܼܵܐ ] ܩܲܕܝܼ̈ܫܹܐ ܕܐܸܬܼܪܲܥܝܼܘ : ܘܗܵܟܲܢܵܐ ܐܸܬܿܬܿܟܸܠܘ : ܕܝܵܠܕܲܬܼ ܐܲܠܵܗܵܐ ܢܸܩܪܘܿܢ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ : ܗܵܟܲܢܵܐ ܠܲܡ ܐܵܡܪܝܼܢܲܢ ܕܐܵܦ pb. 220 ܚܲܫ̣ ܐܵܦ ܩ̣ܵܡ ؟ ܩܲܕܼܡܵܝܑܬܼ ܚܵܘܵܐ ܠܲܢ ܕܐܵܡ̇ܪܝܼܢ ܠܵܗ̇ ܐܲܒܼܵ̈ܗܵܬܼܵܐ : ܝܵܠܕܲܬܼ ܐܲܠܵܗܵܐ : ܐܵܘ ܕܐܲܠܵܗܵܐ ܡܸܠܬܐ ܐܸܬܼܝܼܠܸܕ ܒܲܒܼܣܲܪ : ܐܵܘ ܕܟܼܠ ܟ̱ܠܹܗ ܐܸܬܼܝܼܠܸܕܼ : ܘܗܵܟܼܘܵܬܼ ܐܵܦ ܕܚܲܫ̣ : ܐܵܦ ܕܡܝܼܬܼ : ܐܵܦ ܕܩ̣ܡ . ܘܕܲܐܝܟܲܢܵܐ ܐܵܡ̇ܪܝܼܢ : ܕܚܲܫ̣ ܘܲܕܼܩ̣ܵܡ ܐܲܠܵܗܵܐ : ܦܲܫܸܩ ܠܲܢ : ܐܸܢܗ̤ܘ ܕܹܝܢ ܕܡܸܓܼܒܲܠ ܓܒܼܝܼܠܵܐ ܠܵܟܼ : ܘܡܸܥܫܲܩ ܥܵܫܹ̇ܩ ܐܲܢ̄ܬܿ : ܐܲܝܟܲܢܵܐ ܢܩܲܒܸܿܠ ܐ̄ܢܵܫ ܠܗܵܠܹܝܢ ܕܫܲܪܟܵܐ ܕܠܵܐ ܦܘܼܠܵܓܼܵܐ ؟ ܟܠܗܹܝܢ ܓܹܝܪ ܥ̣ܒܲܕܬܿ ܐܸܢܹܝܢ ܕܦܘܼܠܵܓܼܵܐ : ܕܠܵܐ ܐܸܡ݂ܲܪܬܿ ܐܲܝܠܹܝܢ ܓܕܐܸܡ݂ܲܪܘ ܐܲܒܼ̈ܗܵܬܼܵܐ : ܐܸܠܵܐ ܫܲܚܠܸܦܬܵܝܗܝ ܐܵܦ ܠܹܗ ܠܲܫܡܵܐ . ܐܵܦܸܢ ܓܹܝܪ ܠܹܗ ܟܲܕܼ ܠܹܗ ܐܲܤܒܲܪܬܿ ܕܲܡܫܵܘܕܥܝܼܢ : ܘܠܵܐ ܚܲܕܼ ܦܘܼܪܫܵܢܵܐ ܐܝܼܬܼ ܒܗܵܝ̇ ܕܡܵܪܝܵܐ ܘܝܼܫܘܿܥ ܡܫܝܼܚܵܐ ܠܘܵܬܼ ܐܲܠܵܗܵܐ ܡܸܠܬܼܵܐ . ܘܲܒܼܝܲܕܼ ܗܵܢܵܐ ܫܡܵܐ ܘܲܒܼܝܲܕܼ ܗܵܘ̇ : ܗ̤ܘ ܟܲܕܼ ܗ̤ܘ ܡܸܫܬܵܘܕܲܥ ܐܲܢ̄ܬܿ : ܠܵܐ ܙܵܕܹܩ ܗ̄ܘ̣ܵܐ ܠܵܟܼ ܕܲܬܫܲܚܠܸܦ . ܐܸܠܵܐ ܕܲܬܼܦܲܫܩܝܼܘܗܝ ܘܲܬܼܢܲܗܪܝܼܘܗܝ : ܘܬܸܬܼܚܲܫܲܚ ܒܲܫܡܵܗܹ̈ܐ ܕܐܸܬܿܬܿܤܝܼܡܘ ܡ̣ܢ ܐܲܒܼ̈ܗܵܬܼܵܐ . ܐܸܠܵܐ ܠܵܐ ܡܸܫܟܲܚ ܗ̣̄ܘܲܝܬܿ : ܕܲܒܼܝܲܕܼ ܫܘܼܡܵܗܹ̈ܐ ܗܵܢܘܿܢ : ܬܚܵܘܹܝܘܗܝ ܠܐܲܠܵܗܵܐ ܡܸܠܬܼܵܐ ܚܵܫܘܿܫܵܐ ܘܡܵܝܘܿܬܼܵܐ . ܘܡܸܛܠ ܗܵܢܵܐ ܡܸܬܼܚܲܫ ܐܲܢ̄ܬܿ ܒܫܘܼܡܵܗܵܐ ܗܵܢܵܐ : ܕܒܹܗ ܡܸܫܟܲܚ ܐܲܢ̄ܬܿ ܠܡܸܚܛܲܦ ܠܐܲܝܠܹܝܢ ܕܠܵܐ ܝܵܕܼܥ̇ܝܼܢ ܕܡ̇ܢ ܡܫܵܘܕܥܝܼܢ ܚܲܕܼ ܚܲܕܼ ܡ̣ܢ ܗܵܠܹܝܢ ܀ ܗܵܟܲܢܵܐ ܠܲܡ : ܐܵܦ ܥܲܠ ܗܵܝ̇ ܕܡܝܼܬܼ ܡܸܤܬܲܟܿܠܝܼܢܲܢ . ܠܵܐ ܡܵܝܘܿܬܼܵܐ ܡ̇ܢ ܓܹܝܪ ܐܝܼܬܼܵܘܗܝ ܒܲܟܼܵܢܹܗ ܘܠܵܐ ܡܸܬܼܚܲܒܿܠܵܢܵܐ : ܘܚܲܝܵܐ ܘܡܲܚܝܵܢܵܐ ܐܝܼܬܼܵܘܗܝ ܡܸܠܬܼܵܐ ܐܲܠܵܗܵܐ . ܡܸܛܠ ܕܹܝܢ ܬܘܼܒܼ : ܕܦܲܓܼܪܹܗ ܒܛܝܒܿܘܼܬܼܵܐ ܕܐܲܠܵܗܑܵܐ : ܐܲܝܟܼ ܕܐܸܡ݂ܲܪ ܦܘܼܠܘܼܣ : ܚܠܵܦ ܟܠ ܐ̄ܢܵܫ ܛܥܸܡ̣ ܡܵܘܬܵܐ : ܡܸܬܼܐ̱ܡܲܪ ܕܤܲܒܲܠ̣ ܗ̤ܘ ܚܠܵܦܲܝܢ ܡܵܘܬܵܐ . ܡ̣ܢ pb. 221 ܡ̇ܢ ؟ ܡܸܵܢܵܟܼ ܐܵܘ ܡ̣ܢ ܐܲܒܼ̈ܗܵܬܼܵܐ ؟ ܐܸܡ݂ܲܪ : ܠܵܐ ܐܲܛܥܸܐ ܠܫܵܡ̈ܘܿܥܹܐ ܡ̣ܢ ܐܲܒܼ̈ܗܵܬܼܵܐ : ܒܐܲܝܠܹܝܢ ܕܐܸܡ݂ܲܪܬܿ ܕܫܵܠܡܲܬܿ ܠܡܸܠܲܝ̈ܗܘܿܢ ܘܲܠܝܘܼܠܦܵܢܗܘܿܢ . ܡ̇ܕܹܝܢ ܩܪܝܼ : ܐܲܝܟܵܐ ܐܸܡ݂ܲܪܘ : ܕܐܲܠܵܗܵܐ ܡܸܠܬܼܵܐ ܚܲܫ̣ ؟ ܘܐܸܠܵܐ ܟܬܼܵܒܼܵܐ ܐܲܠܵܥܗܵܝܵܐ ܐܵܡܲ݁ܪ ܐܲܢ̄ܬܿ ܕܐܸܡ݂ܲܪ : ܕܚܲܫ̣ ܐܲܠܵܗܵܐ ܡܸܠܬܼܵܐ : ܩܪܝܼ ܘܠܵܐ ܬܛܲܫܸܐ . ܐܸܠܵܐ ܠܲܝܬܿ ܠܵܟܼ ܕܬܸܩܪܸܐ . ܒܡܵܢܵܐ ܗܵܟܹܝܠ ܥܵܫܹ̇ܩ ܐܲܢ̄ܬܿ ܠܐܲܒܼ̈ܗܵܬܼܵܐ ؟ ܐܵܘ ܡܵܢܵܐ ܢܵܤܹ̇ܒܼ ܐܲܢ̄ܬܿ ܠܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ ܐܲܝܟܼ ܕܲܠܡܲܛܥܝܵܢܘܼܬܼܵܐ ܘܠܲܩܲܕܡܘܼܬܼܵܐ ܕܐܲܝܠܹܝܢ ܕܲܫܚܝܼܡܵܐܝܼܬܼ ܡܗܲܝܡܢܝܼܢ ܘܠܵܐ ܡܥܲܩܒܼܝܼܢ ؟ ܐܵܪܵܐ ܫܥܵܬܼܵܐ ܤܵܥܲ݁ܪ ܐܲܢ̄ܬܿ ܒܐܲܝܠܹܝܢ ܕܩܵܪܹܝܢ : ܐܲܝܟܼ ܐܲܝܠܹܝܢ ܕܠܵܐ ܡܸܬܼܒܲܝܢܝܼܢ ؟ ܐܵܘ ܠܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ ܡܬܲܪܸܨ ܐܲܢ̄ܬܿ : ܕܐܲܝܠܹܝܢ ܕܙ̇ܕܼܩ ܗ̄ܘ̣ܵܐ ܕܢܸܟܼܬܿܒܼܘܼܢ ܠܵܐ ܟܬܲܒܼܘ ؟ ܡܩܲܕܸܡ ܐܲܢ̄ܬܿ ܓܹܝܪ ܤܵܐܹ̇ܡ ܐܲܢ̄ܬܿ ܠܵܗ̇ : ܘܐܸܡܲ݁ܪ ܐܲܢ̄ܬܿ : ܕܙܵܕܹܩ ܕܢܸܫܠܲܡ ܠܵܗ̇ ܒܡܸܠܹ̈ܐ ܘܲܒܼܗܲܝܡܵܢܘܼܬܼܵܐ : ܟܠ ܟ̱ܠܹܗ ܕܹܝܢ ܠܵܐ ܢܵܩܹ̇ܦ ܐܲܢ̄ܬܿ ܠܵܗ̇ : ܘܐܵܦܠܵܐ ܛܲܟܼܤܵܐ ܕܡܸܠܬܼܵܐ ܢܵܛ̇ܪܲܬܿ . ܘܫܲܪܝܼܬܿ ܡ̣ܢ ܐܲܝܟܵܐ ܕܫܲܪܝܼܘ ܐܲܒܼ̈ܗܵܬܼܵܐ : ܘܥܲܠ ܗܵܠܹܝܢ ܐܲܤܸܩ̣ܬܿ ܟܠܗܹܝܢ ܐܲܝܠܹܝܢ ܕܡܸܢܗܘܿܢ ܐܸܬܼܐ̱ܡܲܪ ؟ ܘܐܵܦܠܵܐ ܒܲܫܡܵܗܹ̈ܐ ܐܲܤܒܲܪܬܿ ܕܬܸܬܼܚܲܫܲܚ ܒܗܘܿܢ ܟܲܕܼ ܒܗܘܿܢ : ܘܐܵܦܠܵܐ ܠܝܘܼܠܦܵܢܗܘܿܢ ܢܩܸܬܿ . ܠܲܒܼܪܝܼܬܼܵܐ ܓܹܝܪ ܘܠܲܥܒܝܼܕܼܵܐ ܘܲܠܚܵܫܘܿܫܵܐ ܘܲܠܡܵܝܘܿܬܼܵܐ : ܘܲܠܟܼܠܗܹܝܢ ܕܐܲܝܟܼ ܗܵܠܹܝܢ ܕܡܲܤܠܹܝܢ ܐܲܒܼ̈ܗܵܬܼܵܐ : ܐܲܡܲ݁ܪ ܐܲܢ̄ܬܿ ܥܲܠ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܕܟܼܠܗܹܝܢ ܐܲܝܠܹܝܢ ܕܐܝܼܬܼ ܠܐܲܒܼܵܐ ܒܐܘܼܤܝܼܵܐ ܕܝܼܠܹܗ : ܐܵܦ ܗ̤ܘ ܐܝܼܬܼܵܘܗܝ ܘܡܸܬܼܐ̱ܡܲܪ . ܕܵܪܹܿܫ ܐܲܢ̄ܬܿ ܓܹܝܪ ܕܗܵܟܲܢܵܐ ܢܹܐܡܲܪ : ܐܲܝܟܼ ܐܲܝܠܹܝܢ ܕܗܸܢܘܿܢ ܠܵܐ ܐܸܡ݂ܲܪܘ . ܘܗܵܝܕܹܝܢ ܟܹܐܡܲܬܼ ܡܦܲܫܸܩ ܐܵܢ̄ܬܿ : pb. 222 ܠܵܘ ܐܲܝܟܼ ܡ̇ܢ ܕܲܡܪܝܼܡ ܐܲܢ̄ܬܿ ܕܠܵܐ ܢܸܬܼܐ̱ܡܲܪ ܚܵܫܘܿܫܵܐ ܘܡܵܝܘܿܬܼܵܐ ܐܲܠܵܗܵܐ ܡܸܠܬܼܵܐ : ܐܸܠܵܐ ܐܲܝܟܲܢܵܐ ܕܲܬܼܦܝܼܣ ܕܢܹܐܡܪܘܼܢ : ܗܵܠܹܝܢ ܕܐܤܠܝܼܘ ܐܲܒܼ̈ܗܵܬܼܵܐ ܠܡܸܬܼܐ̱ܡܵܪܘܼ . ܗܵܟܲܢܵܐ ܠܲܡ ܚܲܕܼ ܡܵܪܝܵܐ ܡܫܝܼܚܐ ܢܵܘܕܸܐ : ܠܗܵܘ̇ ܕܐܸܫܬܲܡܲܗ ܒܝܼܠܝܼܕܼܘܼܬܼܵܐ ܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ : ܐܠܵܐ ܐܵܦ ܒܲܪܢܵܫܵܐ : ܐܸܠܵܐ ܐܵܦ ܒܡܵܘܬܵܐ : ܐܸܠܵܐ ܐܵܦ ܒܲܩܝܵܡܬܼܵܐ : ܐܸܠܵܐ ܐܵܦ ܒܤܘܼܠܵܩܵܐ : ܐܸܠܵܐ ܐܵܦ ܒܡܹܐܬܼܝܼܬܹܗ ܕܡ̣ܢ ܫܡܲܝܵܐ : ܡ̣ܢ ܟܠܗܹܝܢ ܡܲܦܸܩ ܐܲܢ̄ܬܿ ܠܹܗ ܗܵܫܵܐ . ܗܵܟܲܢܵܐ ܐܸܡ݂ܲܪܬܿ ܚܲܕܼ ܡܫܝܼܚܵܐ ܘܡܵܪܝܵܐ ܢܵܘܕܸܐ : ܐܲܝܟܲܢܵܐ ܕܐܲܢ̄ܬܿ ܐܸܡܲ݁ܪ ܐܲܢ̄ܬܿ . ܡܵܕܹܝܢ ܗܵܝ̇ ܕܠܵܐ ܐܸܬܿܬܵܘܕܝܼܬ̤ ܢܵܘܕܼܵܐ : ܠܵܘ ܐܲܝܟܼ ܡ̇ܢ ܕܠܒܲܪܢܵܫܵܐ ܤܵܓܼܕܝܼܢܲܢ ܥܲܡ ܡܸܠܬܼܵܐ : ܕܠܵܐ ܡܲܤܒܿܪܵܢܘܼܬܼܵܐ ܕܤܸܕܼܩܵܐ ܢܸܥܘܿܠ . ܒܲܕܼ ܗܵܝ̇ ܕܐܵܡܪܝܼܢܲܢ ܥܲܡ : ܐܸܠܵܐ ܐܲܝܟܼ ܕܲܠܚܲܕ : ܘܠܹܗ ܟܲܕܼ ܠܹܗ ܤܵܓܼܕܿܝܼܢܲܢ . ܡܸܛܠ ܕܠܵܘ ܢܘܼܟܼܪܵܝܵܐ ܗ̄ܘ̣ ܠܹܗ ܦܲܓܼܪܹܗ : ܥܲܡ ܗܵܘ̇ ܕܐܵܦ ܝܲܬܿܝܼܒܼ ܥܲܡ ܐܲܒܼܵܐ . ܐܵܘ ܡ̣ܢ ܥܘܼܝܼܪܘܼܬܼ ܝܑܼܕܲܥܬܹܗ ܐܲܡܪܹܗ : ܐܵܘ ܕܡ̣ܢ ܐܵܢܲܢܩܹܐ ܕܐܲܠܵܗܵܐ ܐܸܬܼܥܨܝܼ : ܕܒܲܐܝܠܹܝܢ ܕܟܼܐܹ̇ܐ ܒܐܚ̄ܪ̈ܵܢܹܐ ܒܗܹܝܢ ܢܸܦܸܠ : ܘܒܼܵܗ̇ ܒܡܟܿܤܵܢܘܼܬܼܵܐ . ܥܵܦ̣ܵܗ̇ ܓܹܝܼܪ ܠܗܵܝ̇ ܕܥܲܡ : ܒܗܵܝ̇ ܕܐܸܡ݂ܲܪ : ܕܥܲܡ ܗܵܘ̇ ܕܝܲܬܿܝܼܒܼ ܥܲܡ ܐܲܒܼܵܐ . ܠܵܐ ܗ̄ܘ̣ܵܐ ܓܹܝܪ ܥܲܠ ܚܲܕܼ ܡܸܬܼܐܲܡܪܵܐ ܗܵܝ̇ ܕܥܲܡ : ܐܸܠܵܐ ܕܥܲܡ ܐ̄ܚܪܹܢܵܐ . ܘܗܵܘ̇ ܕܥܲܡ ܗܵܘ̇ ܕܝܲܬܿܝܼܒܼ ܥܲܡ ܐܲܒܼܵܐ : ܐܲܝܟܲܢ ܠܵܘ ܡܲܤܒܿܪܵܢܘܼܬܼܵܐ ܕܤܸܕܼܩܵܐ ܡܲܥܠܵܐ ؟ ܦܲܓܼܪܵܐ ܐܵܡܲ݁ܪ ܘܦܲܓܼܪܵܐ ܕܝܼܠܹܗ : ܘܥܲܡܹܗ ܝܲܬܿܝܼܒܼ : ܘܡܲܤܒܿܪܵܢܘܼܬܼܵܐ ܕܤܸܕܼܩܵܐ ܠܵܐ ܥܵܒܹ̇ܕܼ . ܚܕܼ : ܘܠܹܗ ܟܲܕܼ ܠܹܗ ܠܐܲܠܵܗܵܐ ܡܸܠܬܼܵܐ ܡܸܤܬܲܟܲܠ ܐܵܦ ܠܦܲܓܼܪܹܗ . ܘܲܠܦܲܓܼܪܵܐ pb. 223 ܡܸܤܬܲܟܲܠ : ܘܬܼܘܼܒܼ ܠܵܐ ܡܸܤܬܲܟܲܠ ܦܲܓܼܪܵܐ . ܘܲܕܼܥܲܡܹܗ ܐܝܼܬܼܵܘܗܝ ܦܲܓܼܪܹܗ ܡܸܤܬܲܟܲܠ : ܘܠܵܐ ܡܸܤܬܿܟܲܠ ܕܥܲܡܹܗ ܐܝܼܬܼܵܘܗܝ ܦܲܓܼܪܹܗ : ܐܸܠܵܐ ܠܹܗ ܒܲܠܚܘܿܕܼ ܡܸܤܬܲܟܲܠ . ܘܕܼܝܼܬܿܝܼܒܼ ܥܲܡܹܗ ܥܲܡ ܐܲܒܼܵܐ ܡܸܤܬܲܟܲܠ : ܘܬܼܘܼܒܼ ܠܵܐ ܡܸܤܬܲܟܲܠ ܕܝܲܬܿܝܼܒܼ ܥܲܡ ܐܲܒܼܵܐ : ܐܸܠܵܐ ܠܹܗ ܒܲܠܚܘܿܕܼܵܘܗܝ ܡܸܤܬܲܟܲܠ : ܡܲܢ̣ܘܼ ܡܸܫܟܲܚ ܕܢܹܐܡܪܝܼܗ̇ ܠܚܸܟܼܡ̱ܬܹܗ ܠܵܐ ܡܸܬܼܡܲܠܠܵܢܝܼܬܼܵܐ ؟ ܐܸܠܵܐ ܗ̤ܘ ܠܲܡ ܠܹܗ ܢܲܤܒܹܗ : ܠܵܘ ܐܲܝܟܼ ܡ̇ܢ ܕܲܬܼܪܹܝܢ ܬܘܼܒܼ ܒܢܲܝ̈ܵܐ ܝܵܬܼ̇ܒܿܝܼܢ : ܐܸܠܵܐ ܚܲܕܼ ܒܲܚܕܼܲܝܘܼܬܼܵܐ ܥܲܡ ܒܸܤܪܹܗ . ܘܬܼܘܼܒܼ ܐܸܡܲܪܬܿ : ܡܲܤܒܪܵܢܘܼܬܼܵܐ ܕܦܤܵܩܵܐ ܡܲܪܡܸܐ ܐܲܢ̄ܬܿ : ܟܲܕܼ ܐ̄ܚܪܹܢܵܐ ܥܲܡ ܐ̄ܚܪܹܢܵܐ ܬܸܬܸܠ ܕܡܸܬܼܪ̱ܢܸܐ : ܐܸܠܵܐ ܒܲܚܕܼܵܝܘܼܬܼܵܐ . ܕܡ̇ܢ ؟ ܕܲܡܫܝܼܚܵܐ ؟ ܡܵܕܹܝܢ ܦܲܪܨܘܿܦܵܐ ܕܵܚܕܼܵܝܘܼܬܼܵܐ : ܐܝܼܬܼܵܘܗܝ ܡܫܝܼܚܵܐ . ܐܸܠܵܐ ܐܵܡܲ݁ܪ ܕܢܲܤܒܹܗ ܠܹܗ : ܗܵܘ̇ ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ . . . ܦܲܪܨܘܿܦܵܐ ܒܹܗ ܟܲܕܼ ܒܹܗ ܝܲܗ̄ܒܼܬܿ : ܡܵܢܵܐ ܗܵܟܹܝܠ ܡܒܲܛܸܠ ܐܲܢ̄ܬܿ : ܐܲܝܟܼ ܡ̇ܢ ܕܥ̇ܘܵܠܵܐܝܼܬܼ ܐܸܬܼܐܲܡܪܲܬ̤ ܗܵܝ̇ ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ ؟ ܐܵܘ ܐܲܝܟܼ ܕܡ̣ܢ ܗܵܝ̇ ܕܥܲܡ : ܐܸܬܼܥܨܝܼܬ ܠܡܸܤܬܲܟܵܠܘܼ ܕܗܵܟܲܢܵܐ ܐܝܼܬܹܝܗ̇ : ܘܡܸܫܟܚܵܐ ܕܲܬܐܼܪܝܼܨܵܐܝܼܬܼ ܬܸܤܬܲܟܲܠ ܐܵܘ ܬܸܬܼܪ̱ܢܸܐ . ܠܵܘ ܕܬܼܵܘܕܲܥ ܕܬܼܪܹܝܢ ܒܢ̈ܝܼܢ ܝܲܬܿܝܼܒܼܝܼܢ : ܐܸܠܵܐ ܕܚܲܕܼ ܒܲܚܕܼܵܝܘܼܬܼܵܐ ܕܥܲܡ ܒܸܤܪܹܗ . ܘܲܡܒܲܛܸܠ ܐܲܢ̄ܬܿ ܠܗܵܝ̇ ܕܥܲܡ : ܕܠܵܐ ܬܪܹܝܢ ܢܸܬܼܪܢܘܿܢ . ܐܸܠܵܐ ܐܸܢܗ̤ܘ ܕܪܘܼܫܥܵܐ ܐܝܼܬܹܝܗ̇ ܠܵܟܼ : ܗܵܝ̇ ܕܐܼܡ݂ܲܪܬܿ : ܥܛܘܿܦ ܐܵܦ ܥܲܠ ܪܹܫܵܐ ܗܵܘ̇ ܕܲܫܒܲܩ̣ܬܿ : ܕܝܼܠܹܗ ܓܹܝܪ ܐܝܼܬܼܵܘܗܝ ܢܝܼܫܵܐ . ܡܵܢܵܐ ܓܹܝܪ ܬܬܲܒܼܬ ؟ ܠܵܘ ܢܲܗܝܼܪܵܐܝܼܬܼ ܒܲܛܠܬܿ : ܕܠܵܐ ܙܵܕܹܩ ܕܢܸܟܼܬܿܘܿܒܼ ܥܲܡ : ܘܐܲܢ̄ܬܿ ܕܥܲܡܹܗ pb. 224 ܝܲܬܿܝܼܒܼ ܥܡ ܐܲܒܼܵܐ ܟܬܲܒܼܬܿ ؟ ܗܵܘ̇ ܓܹܝܪ ܕܗܵܠܹܝܢ ܐܵܡܲܪ : ܬܪܹܝܢ ܒܢ̈ܝܼܢ ܐܵܡܲ݁ܪ ܕܝܲܬܿܝܼܒܼܝܼܢ . ܐܸܠܵܐ ܡܒܲܛܸܠ ܐܲܢ̄ܬܿ ܠܗܵܝ : ܕܠܵܐ ܙܵܕܹܩ ܕܲܬܼܪܹܝܢ ܒܢܲܝ̈ܵܐ ܢܸܬܼܪܢܘܿܢ ܕܝܲܬܿܒܼܝܼܢ . ܘܗܵܟܲܢܵܐ ܤܝܼܡܵܐ ܐܲܝܟܼ ܕܐܸܬܿܬܿܤܝܼܡܲܬ̤ . ܘܐܲܦܝܼܬܿ ܠܗܵܝ̇ ܕܡܵܘܕܥܵܐ ܬܪܹܝܢ ܒܢ̈ܝܼܢ : ܐܵܡܲ݁ܪ ܐܲܢ̄ܬܿ ܕܹܝܢ ܕܠܵܐ ܙܵܕܹܩ ܕܢܸܪܢܸܐ ܬܪܹܝܢ ܒܢ̈ܝܼܢ . ܐܸܠܵܐ ܕܡ̣ܢ ܐܵܢܲܢܩܹܐ ܡܸܬܼܪܢܹܝܢ ܬܪܹܝܢ : ܐܲܝܟܼ ܕܲܥܠܲܝܟ ܕܝܼܠܵܟܼ ܡܸܤܬܿܒܼܪܵܐ . ܐܸܠܵܐ ܐ̄ܚܪܵܢܝܵܐܝܼܬܼ ܗܵܟܲܢܵܐ ܤܝܼܡܵܐ ܘܡܸܬܼܐܲܡܪܵܐ : ܘܠܵܐ ܡܸܬܼܪܢܹܝܢ ܬܪܹܝܢ ܒܢ̈ܝܼܢ . ܡܵܢܵܐ ܡܩܲܛܪܸܓܼ ܐܲܢ̄ܬܿ ܠܝܼ : ܕܲܬܼܪܹܝܢ ܐܵܡܲ݁ܪ ܐ̄ܢܵܐ ܕܲܡܚܲܝܕܼܢ ܒܚܲܕܼ ܒܪܵܐ : ܕܒܹܗ ܨܒܹܝ̇ܬܼ ܠܲܡܵܚܵܘܵܝܘܼ ܠܵܐ ܡܒܲܠܒܿܠܘܼܬܼܵܐ ܕܲܟܼܝܵܢܹ̈ܐ ܕܒܲܚܕܼܵܝܘܼܬܼܵܐ : ܟܲܕܼ ܡܸܬܼܚܲܫܲܚ ܐ̄ܢܵܐ ܒܕܼܝܼ̈ܠܵܝܵܬܼܵܐ ܕܲܟܼܝܵܢܹ̈ܐ ؟ ܠܵܘ ܐܲܝܟܼ ܕܲܬܼܪܹܝܢ ܒܢ̈ܝܼܢ ܒܵܥܹ̇̄ܐ ܐ̄ܢܵܐ ܠܡܸܥܒܲܕܼ : ܘܠܵܐ ܬܘܼܒܼ ܫܪܵܝܵܐ ܕܲܚܕܼܵܝܘܼܬܼܵܐ : ܐܸܠܵܐ ܡ̣ܢ ܦܲܪܨܘܿܦܵܐ ܚܲܕܼ ܕܲܚܕܼܵܝܘܼܬܼܵܐ ܡܸܬܼܚܲܫܲܚ ܐ̄ܢܵܐ ܐܲܝܟܼ ܕܲܒܼܬܲܪܬܹܝܢ ܐܘܼܤܝܼ̈ܤ : ܐܲܝܟܼ ܕܡܵܘܕܲܥ ܐܵܦ ܟܬܼܵܒܼܵܐ ܐܲܠܵܗܵܝܵܐ . ܐܸܠܵܐ ܒܲܚܕܼܵܐ ܐܘܼܤܝܼܵܐ : ܬܲܪܬܹܝܢ ܐܘܼܤܝܼܵܐ ܡܵܘܕܲܥ ܐܲܢ̄ܬܿ . ܐܸܠܵܐ ܐܸܢܗ̤ܘ ܕܐܸܢܵܐ ܐܸܡܲ݁ܪ ܗ̄ܘܹ̇ܝܬܼ ܐܲܝܠܹܝܢ ܕܲܐܢ̄ܬܿ ܡܵܡܲ݁ܪ ܐܲܢ̄ܬܿ : ܕܪܘܼܫܥܵܐ ܡܸܬܼܚܲܙܝܵܐ ܗ̄ܘ̣ܵܬܼ ܠܵܟܼ . ܐܸܢ ܕܹܝܢ ܐܲܢ̄ܬܿ ܠܐܲܝܠܹܝܢ ܕܐܲܝܟܼ ܕܲܒܼܕܼܚܠܲܬܼ ܐܲܠܵܗܵܐ ܒܵܗ̇ ܟܲܕܼ ܒܵܗ̇ ܠܲܡܒܲܚܵܢܘܼ ܠܑܵܐ ܡܸܫܟ̈ܚܵܢ : ܠܗܵܠܹܝܢ ܐܸܬܿܬܿܟܸܠܬܿ ܠܡܸܩܪܵܐ : ܠܢܲܦܫܵܟܼ ܩܪܲܝܬܿ ܐܸܢܘܿܢ ܘܠܵܘ ܠܗܵܢ̇ܘܿܢ . ܥܪܲܩܬܿ ܬܘܼܒܼ ܐܵܦ ܡ̣ܢ ܒܘܼܚܵܢܵܐ ܕܟܼܠܵܗ̇ ܤܘܼܢܗܵܕܘܿܣ : ܒܲܕܼ ܕܵܢܬܿ ܕܠܲܝܬܿ ܠܗܹܝܢ ܡܲܦܲܩ ܒܪܘܼܚܵܐ ܚܲܬܿܝܼܬܼܵܐ : ܘܟܲܕܼ ܠܲܝܬܲܝ ܗ̄ܘܹ̇ܝܬܼ ܐܸܢܵܐ : pb. 225 ܐܲܢ̄ܬܿ ܠܗܹܝܢ ܕܛܵܒܼܵܐܝܼܬܼ ܐܵܡܲ݁ܪ ܗ̣̄ܘܲܝܬܿ : ܥܲܠ ܐܲܦܲܝ̈ ܐܵܡܲ݁ܪ ܗ̣̄ܘܲܬܿ . ܘܟܲܕܼ ܒܝܼܫܵܐܝܼܬܼ ܕܲܠܩܘܼܒܼܠܵܐ ܕܢܲܦܫܵܟܼ ܐܸܡܲܪܬܿ : ܐܵܦ ܗܵܟܲܢܵܐ ܬܘܼܒܼ ܥܲܠ ܐܲܦܲܝ̈ ܕܝܼܠܚ . ܐܸܢܓܹܝܪ ܗܵܕܹܐ ܡܥܵܘܕܵܐ ܠܗܵܝ̇ ܕܚܲܕܼ ܐܝܼܬܼܵܘܗܝ ܒܪܵܐ ܗܵܝ̇ ܕܥܲܡ : ܘܥܲܡ ܒܸܤܪܹܗ ܝܲܬܿܝܼܪ ܥܲܡ ܐܲܒܼܵܐ : ܠܵܘ ܡܸܛܠ ܕܡܸܤܬܿܓܸܕܼ ܥܲܡܹܗ : ܐܲܪܬܹܝܢ ܤܸܓܼ̈ܕܵܬܼܵܐ ܐܝܼܬܼܵܝܗܹܝܢ ܕܚܲܕܸ ܒܪܵܐ : ܟܲܕܼ ܒܲܚܕܼܵܐ ܤܸܓܼܕܼܬܼܵܐ ܡܸܤܬܿܓܸܕܼ ܗܵܘ̇ ܕܝܲܬܿܝܼܒܼ ܥܲܡܹܗ ܕܲܡܢܲܟܼܪܲܝ . ܒܲܟܼܝܵܢܹ̈ܐ ܓܹܝܪ ܐܝܼܬܹܝܗ̇ ܚܕܼܵܝܘܼܬܼܵܐ : ܘܐܵܦ ܐܲܢ̄ܬܿ ܡܵܘܕܹܐ ܐܲܢ̄ܬܿ ܥܲܡܝܼ : ܠܵܐ ܠܲܡ ܡܸܬܼܒܲܛܲܠ ܦܘܼܪܫܵܢܵܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ ܀ ܐܲܝܠܹܝܢ ܓܹܝܪ ܕܛܵܒܼܵܐܝܼܬܼ ܐܲܡܝܼܪ̈ܵܢ : ܠܗܘܿܢ ܠܦܸܬܼܓܼܵܡܹ̈ܐ ܠܡܹܐܡܲܪ ܐܸܢܘܿܢ ܙܲܒܢ̈ܝܼܢ ܤܲܓܝܼ̈ܐܵܢ ܫܲܦܝܼܪܵܐ . ܡܸܬܿܕܲܡܲܪ ܐܲܢ̄ܬܿ ܓܹܝܪ : ܟܲܕܼ ܫܵܡܲܥ̇ ܐܲܢ̄ܬܿ ܒܗܵܠܹܝܢ ܕܝܼܠܵܟܼ : ܠܗܵܠܹܝܢ ܕܝܼܠܚ . ܕܠܲܝܬܿ ܓܹܝܪ ܚܕܼܵܝܘܼܬܼܵܐ : ܕܠܵܐ ܡܚܵܘܝܵܐ ܐ̄ܚܪܵܢܵܝܘܼܬܼܵܐ : ܐܲܟܼܢܵܐ ܕܤܸܓܼܕܬܼܵܐ ܕܲܒܼܤܵܘܬܿܒܼܵܐ . ܐܸܠܵܐ ܡ̣ܢ ܥܵܒܼ̇ܘܿܕܼܵܐ ܕܲܟܼܝܵܢܹ̈ܐ ܥܵܒܼ̇ܕܼ ܐܲܢ̄ܬܿ ܪܹܫܵܐ ܕܐܲܫܥܝܼܬܵܟܼ : ܘܠܵܘ ܡ̣ܢ ܦܲܪܨܘܿܦܵܐ ܕܲܚܕܲܝܘܼܬܼܵܐ . ܐܵܘ ܥܪܘܿܩ ܐܲܢ̄ܬܿ ܗܵܟܹܝܠ ܡ̣ܢ ܕܬܹܐܡܲܪ ܬܪܹܝܢ ܟܝܵܢܹ̈ܐ ܡܚܲܝ̈ܕܼܐ ܕܠܵܐ ܒܘܼܠܒܵܠܵܐ : ܐܵܘ ܐܘܕܼܵܐ ܘܐܸܡ݂ܲܪ ܗܵܠܹܝܢ . ܘܠܵܐ ܡܸܬܼܚܲܙ̈ܝܵܢ ܠܵܟܼ ܠܵܐ ܡܸܬܼܡܲܨ̈ܝܵܢܝܵܬܼܵܐ : ܕܒܲܚܕܼܵܝܘܼܬܼܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܬܹܐܡܲܪ ܒܡܸܠܬܼܵܐ ܕܐܘܼܤܝܼܵܐ : ܠܵܐ ܒܡܸܠܬܼܵܐ ܕܲܚܕܲܝܘܼܬܼܵܐ ܕܦܲܪܨܘܿܦܵܐ . . . ܐܸܢܕܹܝܢ ܠܲܡ ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܵܬܼܵܐ : ܐܵܘ ܐܲܝܟܼ ܠܵܐ ܡܸܬܿܕܲܪܟܵܢܝܼܬܼܵܐ : ܐܵܘ ܠܵܟܼ ܦܐܝܼܬܼܵܐ : ܢܸܫܬܿܐܸܠ : ܢܵܦ̇ܠܝܼܢܲܢ ܠܲܢ ܒܗܵܝ̇ ܕܢܹܐܡܲܪ ܬܪܹܝܢ ܒܢ̈ܝܼܢ . ܐܵܢܲܢܩܹܐ ܓܹܝܪ ܠܲܡܦܲܪܵܫܘܼ ܘܲܠܡܹܐܡܲܪ ܠܒܲܪܢܵܫܵܐ ܡܲܢ pb. 226 ܠܚܘܿܕܵܐܝܼܬܼ ܕܲܡܝܲܩܲܪ ܒܲܫܡܵܐ ܕܲܒܼܪܵܐ : ܠܚܘܿܕܼܵܐܝܼܬܼ ܕܹܝܢ ܬܘܼܒܼ ܠܡܸܠܬܼܵܐ ܐܲܠܵܗܵܐ ܕܲܩܢܸܐ ܩܪܵܝܬܼܵܐ ܘܤܘܼܥܪܵܢܹܐ ܕܲܒܼܪܘܼܬܼܵܐ ܟܝܵܢܵܐܝܼܬܼ . ܠܵܐ ܗܵܟܹܝܠ ܙܵܕܹܩ ܠܲܡܦܲܪܵܫܘܼ ܠܲܬܼܪܹܝܢ ܒܢ̈ܝܼܢ ܠܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ . ܐܸܡ̇ܪܹܬܼ ܠܵܟܼ ܐܵܦ ܒܐܸܓܲܪܬܵܐ : ܕܠܑܵܐ ܝܵܕܲܥ̇ ܐ̄ܢܵܐ ܐܲܝܠܹܝܢ ܕܡܸܬܼܐܲܡܪ̈ܢ ܡܸܢܵܟܼ : ܘܲܒܼܡܲܤܒܪܵܢܘܼܬܼܵܐ ܐܸܤܬܲܒܼܪܲܬ̤ ܕܬܼܵܐܹ̇ܬܼ ܐܲܢ̄ܬܿ : ܒܐܲܝܠܹܝܢ ܕܫܲܦܝܼܪ ܡ̣ܢ ܒܵܬܲܪܟܸܢ ܡܥܲܬܸܕܼ ܐܲܢ̄ܬܿ ܠܡܹܐܡܲܪ ܠܵܐ ܛܲܫܝܼܬܿ . ܘܟܲܕܼ ܙܵܕܹܩ ܗ̄ܘ̣ܵܐ ܠܵܟܼ ܕܬܸܥܒܸܕܼ ܦܘܼܢܵܝ ܦܸܬܼܓܼܵܡܵܐ ܕܥܲܠ ܗܵܠܹܝܢ : ܘܲܠܡܸܟܼܬܲܒܼ : ܘܠܲܡܦܵܤܘܼ : ܘܲܠܡܲܟܵܤܘܼ ܠܥܵܫܘܿܩܹ̈ܐ ܒܓܸܠܝܵܐ : ܩܵܡ̣ܬܿ ܕܲܠܩܘܼܒܼܠܵܐ ܕܢܲܦܫܵܟܼ ܘܕܼܝܼܠܝ : ܘܐܲܗܡܝܼܬܿ ܥܲܠ ܐܲܒܼ̈ܗܵܬܼܵܐ ܘܥܲܠ ܟܬܼܵܒܹ̈ܐ ܩܲܕܝܼ̈ܫܹܐ . ܡܵܢܵܐ ܨܵܒܹ̇ܐ ܐܲܢ̄ܬܿ ܕܬܸܗܘܸܐ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܗܵܝ̇ ܕܠܑܵ ܥܵܒܼ̇ܕܵܐ ܕܢܸܤܬܲܟܲܠ : ܕܐܝܼܬܼ ܐܘܼܤܝܼܵܐ ܕܒܲܪܢܵܫܵܐ . ܘܠܵܐ ܕܢܸܤܬܲܟܲܠ ܒܲܪܢܵܫܵܐ ܒܲܟܼܝܵܢܵܐ : ܐܸܠܵܐ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ؟ ܗܵܢܵܘ ܕܹܝܢ : ܘܠܲܐܠܵܗܵܐ ܕܒܲܟܼܝܵܢܵܐ ܠܵܐ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܹܗ ܡܸܛܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܕܦܘܼܪ̈ܫܢܹܐ ܘܲܬܼܚܘܼ̈ܡܹܐ ܕܲܐ̄ܚܪ̈ܵܢܬܼܵܐ ܠܲܝܬܿ ܒܵܗ̇ . ܡܸܛܠ ܗܵܢܵܐ : ܐܵܦ ܗ̤ܝ ܚܕܼܵܝܘܼܬܼܵܐ : ܡ̣ܢ ܐܲܝܠܹܝܢ ܕܲܡܬܲܚ̈ܡܵܢ ܒܡܸܠܬܼܵܐ ܕܐܘܤܝܼܵܐ ܐܝܼܬܹܝܗ̇ ܚܕܼܵܝܘܼܬܼܵܐ . ܘܐܸܢ ܡܸܬܼܒܲܛܠܵܐ : ܠܵܐ ܬܘܼܒܼ ܐܝܼܬܹܝܗ̇ ܚܕܼܵܝܘܼܬܼܵܐ . ܐܸܠܵܐ ܡ̣ܢ ܚܕܼܵܝܘܼܬܼܵܐ : ܠܵܘ ܕܹܝܢ ܚܕܼܵܝܘܼܬܼܵܐ . ܘܐܸܢ ܡܸܬܼܒܲܛܲܠ ܟ̱ܠܹܗ ܬܚܘܼܡܵܐ ܕܲܟܼܝܵܢܹ̈ܐ : ܐܲܝܟܲܢܵܐ ܚܕܼܵܝܘܼܬܼܵܐ ܠܵܐ ܒܲܛܠܲܬ̤ ܠܦܘܼܪ̈ܫܵܢܹܐ ܕܲܟܼܝܵܢܹ̈ܐ ؟ ܘܐܸܢ ܠܵܐ ܡܸܬܼܪܢܹܝܢ ܒܲܟܼܝܵܢܵܐ ܘܠܵܐ ܒܲܚܕܼܵܝܘܼܬܼܵܐ : ܐܲܝܟܲܢܵܐ ܐܸܡ݂ܲܪܬܿ ܕܥܲܒܼܕܵܗ̇ pb. 227 ܕܝܼܠܹܗ ܠܕܼܝܠܵܝܘܼܬܼܵܐ ܕܒܸܤܪܵܐ : ܟܲܕܼ ܐܸܡܲ݁ܪ ܠܲܢ̄ܬܿ : ܕܒܼܗܵܝ̇ ܡ̇ܢ ܒܲܟܼܝܵܢܵܐ : ܒܗܵܝ̇ ܕܹܝܢ ܒܲܚܕܼܵܝܘܼܬܼܵܐ ؟ ܘܲܚܕܲܫ̣ ܡ̇ܢ ܒܲܟܼܝܵܢܵܐ ܐܵܦ ܕܡܝܼܬܼ : ܕܗܵܘ̇ ܕܹܝܢ ܐܝܼܬܲܝܗܹܝܢ : ܡܸܛܠ ܕܲܥܒܲܕܼ ܐܸܢܹܝܢ ܕܝܼܠܹܗ ܀ ܐܲܝܟܲܢܵܐ ܗܵܟܹܝܠ ܐܸܬܼܚܲܫܲܒ̣ܬܿ ܠܲܡܩܲܝܵܡܘܼ ܚܕܼܵܝܘܼܬܼܵܐ ܩܡܘܿܡܵܝܬܼܵܐ ؟ ܐܲܝܕܵܐ ܗ̣̄ܝ ܗܵܕܹܐ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܕܠܵܐ ܤܘܼܟܵܠܵܐ ؟ ܐܲܝܟܲܢܵܐ ܢܩܲܒܿܠܝܼܗ̇ ܕܠܵܐ ܤܘܼܟܵܠܵܗ̇ ؟ ܐܵܘ ܐܲܝܟܵܢܵܐ ܐܸܤܬܲܟܲܠܬܵܗ̇ ܐܲܢ̄ܬܿ ؟ ܐܲܝܟܲܢܵܐ ܐܝܼܬܹܝܗ̇ ܡܪ̈ܲܝܲܡܬܼܵܐ ܘܠܵܐ ܡܸܬܿܕܲܪܟܵܢܘܼܬܼܵܐ : ܘܬܼܘܼܒܼ ܠܵܐ ܦܐܝܼܬܼܵܐ ؟ ܐܲܠܸܦ ܠܲܢ . ܐܸܠܵܐ ܠܝܼ ܠܵܐ ܨܵܒܹ̇ܐ ܐܲܢ̄ܬܿ ܠܡܲܠܵܦܘܼܬܲܢܝ : ܤܒܲܪܬܿ ܠܵܟܼ ܕܕܲܝܵܢܹ̈ܐ ܐܵܡ̇ܪܝܼܢ ܠܵܟܼ ܘܲܡܝܼܤܝܼܢ ܠܵܟܼ : ܕܬܲܠܸܦ ܠܲܢ ܘܠܲܐܝܠܹܝܢ ܕܕܼܵܡܹ̇ܝܢ ܠܲܢ : ܡܸܛܠ ܕܠܵܐ ܝܵܕܼܥ̇ܝܼܢ ܚ̄ܢܲܢ . ܘܐܸܢ ܕܹܝܢ ܠܵܐ : ܠܟܼܠܵܗ̇ ܤܘܼܢܗܵܕܘܿܣ ܐܼܠܸܦ . ܠܵܐ ܓܹܝܪ ܐܲܢ̄ܬܿ : ܘܠܵܐ ܤܘܼܢܗܵܕܘܿܣ ܤܵܦܩܵܐ ܠܲܫܡܵܐ ܕܲܚܕܼܵܝܘܼܬܼܵܐ . ܡܸܛܠ ܕܐܵܦ ܐܸܢܵܐ ܚܕܼܵܝܘܼܬܼܵܐ ܐܵܡܲ݁ܪ ܐ̄ܢܵܐ : ܐܲܢ̄ܬܿ ܕܹܝܢ ܠܗܵܝ̇ ܕܐܸܢܵܐ ܐܸܡܲ݁ܪ ܐ̄ܢܵܐ ܠܵܐ ܡܩܲܒܸܿܠ ܐܲܢ̄ܬܿ : ܡܸܛܠ ܕܲܡܦܲܪܸܫ ܐ̄ܢܵܐ ܚܕܼܵܝܘܼܬܼܵܐ . ܐܸܢ ܐܹܡܲܪ ܥܲܠ ܗܵܠܹܝܢ ܕܐܸܬܼܚܲܝܲܕܼܘ : ܕܐܝܼܬܼܵܘܗܝ ܓܘܼܫܡܵܐ ܒܐܘܼܤܝܼܵܐ : ܘܲܕܼܠܵܐ ܓܫܘܼܡ ܒܐܘܼܤܝܼܵܐ : ܘܲܦܪܝܼܫܝܼܢ ܡ̣ܢ ܚܕܼܵܕܹ̈ܐ . ܗܵܘ̇ ܡ̇ܢ ܐܲܝܟܼ ܒܪܝܼܬܼܵܐ : ܗܵܘ̇ ܕܹܝܢ ܐܲܝܟܼ ܠܵܐ ܒܲܪܝܵܐ . ܘܗܵܘ̇ ܡ̇ܢ ܡܵܝܘܿܬܼܵܐ : ܘܗܵܘ̇ ܠܵܐ ܡܵܘܝܿܬܼܵܐ . ܘܗܵܘ̇ ܡܬܼܘܿܡܵܝܵܐ ܗ̄ܘ̣ ܥܲܡ ܐܲܒܼܵܐ : ܘܗܵܘ̇ ܒܲܪܝܵܐ ܒܚܲܪܬܼܵܐ ܕܙܲܒܼܢܹ̈ܐ . ܘܗܵܘ̇ ܒܲܪ ܟܝܵܢܵܐ ܕܐܲܒܼܵܐ : ܘܗܵܢܵܐ ܒܲܪ ܟܝܵܢܲܢ . ܠܵܘ ܓܹܝܪ ܚܕܼܵܝܘܼܬܼܵܐ ܠܐܘܼܤ̈ܝܼܵܣ ܕܐܸܬܼܚܲܝܲܕܼ ܡܒܲܛܠܵܐ : ܐܲܝܟܼ ܕܠܵܐ ܢܸܬܼܝܲܕܼ̈ܥܵܢ . pb. 228 ܐܵܡܲ݁ܪ ܐܲܢ̄ܬܿ ܠܝܼ ܕܲܡܦܲܪܸܫ ܐܲܢ̄ܬܿ : ܟܲܕܼ ܛܵܒܼ ܐܵܦ ܐܲܢ̄ܬܿ : ܥܕܲܡܵܐ ܠܡܸܠܹ̈̄ܐ ܗܵܠܹܝܢ ܕܲܒܼܗܹܝܢ ܢܦܲܠܬܿ ܡܸܛܠ ܕܲܬܼܩܲܛܪ̱ܓܲܢܝ : ܗܵܠܹܝܢ ܐܸܡ݂ܲܪܬܿ : ܡܫܲܚܠ̱ܦܝܼܢ ܠܲܡ ܟܝܵܢܹ̈ܐ ܕܐܸܬܼ݂ܵܘ ܠܘܵܬܼ ܚܕܼܵܝܘܼܬܼܵܐ ܫܲܪܝܼܪܬܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ ܘܲܒܼܪܵܐ : ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܬܿܬܿܪܝܼܡ ܡܸܛܠ ܚܕܼܵܝܘܼܬܼܵܐ ܀ ܐܵܪܵܡ ܝܵܗܹ̇ܒܼ ܐܲܢ̄ܬܿ ܠܲܢ ܕܢܸܪܢܸܐ ܗܵܕܹܐ ܐܵܦ ܥܲܠ ܚܕܼܵܝܘܼܬܼܵܐ ܩܢܘܿܡܵܝܵܬܼܵܐ ؟ ܐܵܘ ܐܲܝܟܼ ܐܲܝܢܵܐ ܕܲܡܦܲܪܸܫ ܒܗܵܝ̇ ܕܐܵܡܲ݁ܪ : ܕܡ̣ܢ ܫܘܼܚ̈ܠܵܦܹܐ ܡܫܲܚ̈ܠ̱ܦܹܐ ܐܝܼܬܲܝܗܘܿܢ ܗ̄ܘ̣ܵܘ ܟܝܵܢܹ̈ܐ ܕܐܸܬܼܚܲܝܲܕܼܘ : ܘܚܵܛ̇ܦ ܐܲܢ̄ܬܿ ܠܘܵܬܼ ܬܵܘܕܝܼܬܼܵܟܼ ܕܝܼܠܵܟܼ : ܕܠܵܐ ܡܲܤܒܲܪܵܢܘܼܬܼܵܐ ܕܤܸܕܩܵܐ ܬܲܥܸܠ ؟ ܘܡܵܢܵܐ ܐܵܡܲ݁ܪ ܐ̄ܢܵܐ ܥܲܠ ܟܲܤܒܿܪܵܢܘܼܬܼܵܐ ܕܤܸܕܼܩܵܐ ܬܲܥܸܠ ؟ ܘܡܵܢܵܐ ܐܸܡܲ݁ܪ ܐ̄ܢܵܐ ܥܲܠ ܡܲܤܒܿܪܵܢܘܼܬܼܵܐ ؟ ܗ̤ܘ ܤܸܕܼܩܵܐ ܕܲܟܼܝܵܢ̈ܐ ܐܲܝܟܼ ܡܸܠܬܼܵܐ ܕܲܟܼܝܵܢܹ̈ܐ : ܘܐܲܝܟܼ ܠܵܐ ܒܘܼܠܒܵܠܵܐ ܡܸܤܬܲܟܲܠ ܐܲܢ̄ܬܿ : ܟܲܕܼ ܐܵܦܠܵܐ ܚܕܼܵܐ ܡܲܤܒܿܪܵܢܘܿܬܼܵܐ ܕܲܬܼܚܘܼܡܵܐ ܕܲܟܼܝܵܢܹ̈ܐ ܬܸܗܘܸܐ ܒܡܲܕܥܵܟܼ : ܕܒܼܵܗ̇ ܬܸܤܬܲܟܲܠ ܕܲܕܼܠܵܐ ܒܘܼܠܒܵܠܵܐ ܐܸܬܼܚܲܝܲܕܼܘ . ܐܲܟܼܙܢܵܐ ܕܲܡܚܲܝܕܼܝܼܢ ܗ̄ܘ̣ܵܘ ܢܘܼܪܵܐ ܒܤܲܢܝܵܐ ܘܤܲܢܝܵܐ ܒܢܘܼܪܵܐ : ܘܲܕܼܠܵܐ ܒܘܼܠܒܵܠܵܐ ܐܝܼܬܝܗܘܿܢ ܗ̄ܘ̣ܵܘ . ܐܲܢ̄ܬܿ ܗܵܟܹܝܠ ܕܠܵܐ ܬܚܘܼܡܵܐ ܡܚܵܘܸܐ ܐܲܢ̄ܬܿ ܠܗܹܝܢ ܘܲܕܼܠܵܐ ܦܘܼܪܫܵܢܵܐ : ܐܸܢܵܐ ܕܹܝܢ ܡܬܲܚ̈ܡܵܬܼܵܐ ܘܲܦܪ̈ܝܼܫܵܬܼܵܐ ܡ̣ܢ ܚܕܼܵܪܹ̈ܐ . ܐܸܢ ܗܵܟܹܝܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܐܸܡܲ݁ܪ ܐܲܢ̄ܬܿ : ܐܸܡ݂ܲܪ ܢܲܗܝܼܪܵܐܝܼܬܼ . ܡܵܘܕܹܐ ܐ̄ܢܵܐ ܓܹܝܪ : ܕܠܵܐ ܗܵܝܕܹܝܢ ܐܸܤ̇ܬܲܟܿܠܹܬܼ ܘܠܵܐ ܗܵܫܵܐ : ܤܢܝܼܩ ܐ̄ܢܵܐ ܕܬܲܠܦܲܢܝ : ܐܲܝܟܲܢܵܐ ܕܐܸܫܠܲܡ ܠܵܟܼ . ܐܵܘ ܐܸܢ ܠܵܐ ܐܹܩܲܒܸܿܠ ܠܪܸܥܝܵܢܵܟܼ : ܐܹܡܲܪ ܕܠܵܐ ܡܩܲܒܸܿܠ ܐ̄ܢܵܐ . ܘܐܸܢ ܢܩܲܒܿܠܘܼܢ pb. 229 ܡܸܢܵܟܼ ܕܲܝܵܢܹ̈ܐ : ܢܦܝܼܤܘܼܢܵܢܝ . ܐܵܘ ܢܚܲܝܒܼܘܼܢܵܢܝ : ܐܲܝܟܼ ܐܲܝܢܵܐ ܕܠܲܝܬܿ ܠܵܗ̇ ܫܘܼܢܝܵܐ ܠܒܼܝܼܫܬܹܗ . ܐܸܡܲܪ ܗܵܟܹܝܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ . ܐܵܪܵܐ ܩܢܘܿܡܵܐ ܨܵܒܹܿܐ ܐܲܢ̄ܬܿ ܕܢܸܚܫܒܪܝܼܘܗܝ ܠܦܲܪܨܘܿܦܵܐ : ܐܲܝܟܼ ܕܐܵܡ̇ܪܝܼܢܲܢ ܚܕܵܐ ܐܘܼܣܝܼܵܐ ܕܐܲܠܵܘܼܬܼܵܐ ܘܲܬܼܠܵܬܼܵܐ ܩܢܘܿܡܹ̈ܐ : ܘܠܲܩܢܘܼܡܹ̈ܐ ܦܲܪܨܘܿܦܹܐ ܡܸܤܬܲܟܿܠܝܼܢܲܢ ؟ ܡܵܕܹܝܢ ܠܲܚܕܼܵܝܘܼܬܼܵܐ ܦܲܪܨܘܿܦܵܝܬܼܵܐ ܐܵܡܲ݁ܪ ܐܲܢ̄ܬܿ ܩܢܘܿܡܵܝܬܼܵܐ . ܐܸܠܵܐ ܠܵܐ ܗ̄ܘ̣ܵܐ ܕܦܲܪ̈ܨܘܿܦܹܐ : ܐܸܠܵܐ ܕܲܟܼܝܵܢܹ̈ܐ ܗܘ̤ܵܬܼ ܚܕܼܵܝܘܼܬܼܵܐ . ܡܫܲܚ̱ܠܦܝܼܢ ܠܲܡ ܟܝܵܢܹ̈ܐ ܕܐܸܬܼ݂ܵܘ ܠܘܵܬܼ ܚܕܼܵܝܘܼܬܼܵܐ ܫܲܪܝܼܪܵܐ : ܚܲܕܸ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܠܚܲܕܼ ܦܲܪܨܘܿܦܵܐ ܕܡܫܝܼܚܵܐ : ܐܵܘ ܠܲܩܢܘܿܡܵܐ ܕܐܘܼܤܝܼܵܐ ܘܕܲܟܼܝܵܢܵܐ ܡܸܤܬܲܟܲܠ ܐܲܢ̄ܬܿ : ܐܲܟܼܙܢܵܐ ܕܨܘܼܪܬܵܐ ܕܲܩܢܘܿܡܹܗ : ܘܲܚܕܲܝܘܼܬܼܵܐ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܩܢܘܿܡܵܝܬܼܵܐ ܐܵܡܲ݁ܪ ܐܲܢ̄ܬܿ . ܐܸܠܵܐ ܠܗܵܝ̇ ܐܸܢܵܐ ܐܵܡܲ݁ܪ ܐ̄ܢܵܐ : ܘܒܼܵܗ̇ ܫܲܒܲܚ̇ܬܵܟܼ ܕܐܸܡ݂ܲܪܬܿ ܘܲܥܒܲܕܬܿ ܦܘܼܪܫܵܢܵܐ ܕܲܟܼܝܵܢܹ̈ܐ : ܒܡܸܠܬܼܵܐ ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܘܢܲܩܝܼܦܘܼܬܼܵܐ ܕܗܵܠܹܝܢ ܠܚܲܕܼ ܦܲܪܨܘܼܦܵܐ . ܐܵܘ ܓܹܝܪ ܠܵܐ ܐܸܡ݂ܲܪܬܿ ܫܘܼ̈ܚܠܵܦܹܐ ܕܠܵܐ ܒܘܼܠܒܵܠܵܐ : ܘܲܡܩܵܘܝܵܐ ܗ̄ܘ̣ܵܬܼ ܟܲܕܼ ܠܲܝܬܿ ܫܘܼܚܠܵܦܵܐ ܕܒܹܗ ܬܸܤܬܲܕܸܩ . ܘܐܸܢ ܕܹܝܢ ܠܵܐ ܫܘܼܚܠܵܦܵܐ ܝܵܗܹ̇ܒܼ ܐܲܢ̄ܬܿ : ܘܫܘܼܚܠܵܦܵܐ ܗܵܢܵܘ ܕܲܟܼܝܵܢܹ̈ܐ : ܤܸܕܼܩܵܐ ܟܝܵܢܵܝܵܐ ܝܵܗܹ̇ܒܼ ܐܲܢ̄ܬܿ ܟܲܕܼ ܠܵܐ ܝܵܕܲܥ̇ ܐܲܢ̄ܬܿ . ܐܸܠܵܐ ܠܵܐ ܗ̄ܘ̣ܵܐ ܫܘܼܚܠܵܦܵܐ ܕܲܚܕܲܝܘܼܬܼܵܐ ܗ̄ܘ̣ܵܐ : ܟܲܕܼ ܐܲܝܠܹܝܢ ܕܒܼܵܗ̇ ܐܝܼܬܲܝܗܘܿܢ ܡܩܵܘܹܝܢ ܕܠܵܐ ܒܘܼܠܒܵܠܵܐ : ܐܲܟܼܙܢܵܐ ܕܤܲܝܵܐ ܒܢܘܼܪܵܐ ܘܢܘܼܪܵܐ ܒܤܲܝܢܝܵܐ . ܐܸܠܵܐ ܗܵܠܹܝܢ ܠܵܐ ܡܸܬܼܚܲܙܝܵܐ ܕܐܸܡܲ݁ܪ ܐܲܢ̄ܬܿ : ܘܐܲܝܟܼ ܐܲܝܢܵܐ ܕܠܵܐ ܡܩܲܒܸܿܠ ܚܕܼܵܝܘܼܬܼܵܐ ܩܢܘܿܡܵܝܵܬܼܵܐ ܪܵܫܹ̇ܐ ܐܲܢ̄ܬܿ ܠܝܼ . ܐ̄ܚܪܹܬܼܵܐ ܕܹܝܢ ܚܕܼܵܝܘܼܬܼܵܐ pb. 230 ܩܢܘܿܡܵܝܬܼܵܐ : ܕܡ̣ܢ ܟܝܵܢܹ̈ܐ ܐ̄ܚܪ̈ܵܢܹܐ : ܠܵܐ ܡܦܵܣ ܐ̄ܢܵܐ . ܘܐܵܦܠܵܐ ܡܸܕܸܡ ܐ̄ܚܪܹܝܢ ܕܙܵܕܹܩ ܠܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܲܡܫܲܚܠܦܝܼܢ ܐܸܠܵܐ ܐܸܢ ܕܲܠܚܲܕܼ ܦܲܪܨܘܿܦܵܐ : ܕܡܸܢܹܗ ܘܒܹܗ ܡܸܬܼܝܲܕܥܝܼܢ ܟܝܵܢܹ̈ܐ ܬܪ̈ܲܝܗܘܿܢ : ܟܲܕܼ ܗܵܠܹܝܢ ܕܝܼܠܗܘܿܢ ܥܵܒܹ̇ܕ ܠܗܘܿܢ ܠܦܲܪܨܘܼܦܵܐ . ܕܐܝܼܬܼܵܘܗܝ ܗ̄ܘ̣ܵܐ ܓܹܝܪ ܓܘܼܫܡܵܐ ܗܲܝܟܿܠܵܐ ܕܐܲܠܵܗܘܼܬܹܗ ܕܐܲܠܵܗܵܐ ܡܸܠܬܼܵܐ : ܘܗܲܝܟܿܠܵܐ ܒܢܲܩܝܼܦܘܼܬܼܵܐ ܪܹܫܝܬܼܵܐ ܕܐܲܠܵܗܘܼܬܼܵܐ ܡܚܲܝܕܼ ܗ̄ܘ̣ܵܐ : ܐܲܝܟܼ ܕܢܸܥܒܸܿܕܼ ܠܹܗ ܗܵܠܹܝܢ ܕܗܵܢܵܐ ܠܒܲܝܬܵܝܘܼܬܹܗ ܕܲܟܼܝܵܢܵܐ ܕܐܲܠܗܘܼܬܼܵܐ : ܫܲܦܝܼܪܵܐ ܠܡܵܘܕܵܝܘܼ ܘܫܵܘܹ̇ܐ ܠܡܲܫܠܡܵܢܘܼܬܼܵܐ ܕܐܹ̇ܘܲܢ̈ܓܲܠܝܼܵܐ : ܠܵܘ ܟܲܕܼ ܠܐܘܼܤܝܼܵܐ ܕܝܼܠܹܗ ܥܒܲܕܼ ܐܸܢܹܝܢ . ܐܲܝܕܵܐ ܗܵܟܹܝܠ ܚܕܼܵܝܘܼܬܼܵܐ ܐ̄ܚܪܹܬܼܵܐ ܩܢܘܿܡܵܝܬܼܵܐ ܨܵܒܹ̇ܐ ܐܲܢ̄ܬܿ ܠܡܲܠܵܦܘܼܬܲܢܝ : ܕܒܲܚܕܼܵܝܘܼܬܼܵܐ ܪܹܫܝܬܼܵܐ ܘܐܲܠܵܗܵܝܬܼܵܐ ܘܠܵܐ ܡܸܬܼܠܠܵܢܝܼܬܼܵܐ ؟ ܠܵܐ ܝܵܕܲܥ̇ ܐ̄ܢܵܐ : ܐܸܠܵܐ ܐܸܢ ܕܚܲܕܸ ܦܲܪܨܘܿܦܵܐ : ܕܗܵܢܵܐ ܗܵܘ̇ ܐܝܼܬܼܵܘܗܝ : ܐܵܦ ܗܵܘ̇ ܗܵܢܵܐ . ܘܡܸܛܠ ܗܵܢܵܐ ܒܟܼܠ ܕܘܼܟ ܐܲܟܼܝܦܵܐܝܼܬܼ ܩܵܥܹ̇ܐ ܐ̄ܢܵܐ : ܕܠܵܐ ܗ̄ܘ̣ܵܐ ܠܲܟܼܝܵܢܵܐ : ܐܸܠܵܐ ܠܦܲܪܨܘܿܦܵܐ ܙܵܕܹܩ ܕܢܼܬܼܢܲܤ̈ܒܵܢ ܐܲܝܠܹܿܝܢ ܕܡܸܬܼܡܲܠ̈ܠܵܢ : ܐܵܘ ܥܲܠ ܐܲܠܵܗܘܼܬܼܵܐ ܐܵܘ ܥܲܠ ܐ̄ܢܵܫܘܼܬܼܵܐ . ܐܲܝܟܲܢܵܐ ܕܠܵܐ : ܟܲܕܼ ܒܐܘܼܤܝܼܵܐ ܡܚܲܝ̈ܕܼܵܢ ܬܲܪ̈ܬܲܝܗܹܝܢ : ܬܸܗܘܸܐ ܦܲܢܛܵܤܝܼܵܠ ܥܲܠ ܐ̄ܢܵܫܝܬܼܵܐ . ܠܵܐ ܗ̄ܘ̣ܵܐ ܓܹܝܪ ܒܟܼܠܗܹܝܢ ܡܸܬܼܐ̱ܡܲܪ ܒܐܘܼܤܝܼܵܐ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܒܐܘܼܤܝܼܵܐ : ܐܸܠܵܐ ܟܠܗܹܝܢ ܐܲܝܠܹܝܢ ܕܥܲܠ ܦܲܪܨܘܿܦܵܐ ܡܵܘ̈ܕܥܵܢ . ܘܡܸܢܼܝܼܕܲܥ ܐܲܠܵܗܵܐ ܡܸܠܬܼܵܐ : ܕܒܸܤܪܵܐ ܡܸܬܼܐ̱ܡܲܪ ܕܲܗܘ̤ܵܐ ܘܲܒܼܪܹܗ ܕܐ̄ܢܵܫܵܐ : ܡ̣ܢ ܕܡܘܼܬܼܵܐ ܘܡ̣ܢ ܦܲܪܨܘܿܦܵܐ ܕܒܸܤܪܵܐ ܘܲܕܼܒܲܪܢܵܫܵܐ ܕܒܹܗ ܐܸܬܼܚܲܫܲ : ܕܢܵܘܕܲܥ ܢܲܦܫܹܗ ܠܥܵܠܡܵܐ . ܠܵܐ ܗ̄ܘ̣ܵܐ ܓܹܝܪ ܟܠܗܹܝܢ ܐܲܝܠܹܝܢ ܕܲܟܼܝܵܢܵܐܝܼܬܼ pb. 231 ܡܸܬܼܐܡܲܪ ܒܸܤܪܵܐ : ܡܸܬܼܐ̱ܡܲܪ ܐܵܦ ܐܲܠܵܗܵܐ ܡܸܠܬܼܵܐ . ܐܲܝܟܼ ܕܢܸܗܘܸܐ ܐܸܡܲܬܼܝ ܕܠܵܐ ܐܝܼܬܼܵܘܗܝ ܗ̄ܘ̣ܵܐ : ܐܵܘ ܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ ܗܘ̤ܵܐ : ܐܵܘ ܟܠܡܵܐ ܕܡܸܬܼܐ̱ܡܲܪ ܒܸܤܪܵܐ ܡ̣ܢ ܩܕܼܵܡ ܕܢܸܗܘܸܐ : ܘܟܲܕܼ ܗܘ̤ܵܐ : ܘܡ̣ܢ ܒܵܬܲܪ ܕܲܗܘ̤ܵܐ : ܒܫܘܼܚ̈ܠܵܦܹܐ ܕܬܲܪܒܿܝܼܬܼܵܐ ܘܕܲܚ̈ܒܼܵܠܹܐ : ܘܕܲܒܼܦܵܤܝܼ̈ܩܵܬܼܵܐ ܒܲܪ ܟܝܵܢܵܐ ܕܝܼܠܲܢ . ܡܸܛܠ ܕܒܲܪ ܟܝܵܢܵܐ ܗ̄ܘ̣ ܕܝܼܠܲܢ ܒܟܼܠ ܡܸܕܸܡ : ܐܲܝܠܹܝܢ ܕܒܼܐܘܼܤܝܼܵܐ ܡܸܬܼܐܲܡܲܪ : ܠܵܐ ܗ̄ܘ̣ܵܐ ܒܡܸܕܸܡ ܐ̄ܚܪܹܝܢ ܡܸܬܼܐܲܡܪ̈ܵܢ : ܐܸܠܵܐ ܐܸܢ ܒܲܠܚܘܿܕܼ ܒܗܵܕܹܐ ܕܐܘܼܤܝܼܵܐ ܘܡܸܬܼܐ̱ܡܲܪ ܒܲܪ ܟܝܵܢܵܐ . ܒܐܝܠܹܝܢ ܓܹܝܪ ܕܡ̣ܢ ܦܲܪܨܘܿܦܵܐ ܘܡ̣ܢ ܕܡܘܼܬܼܵܐ ܕܲܟܼܝܵܢܵܐ ܡܸܬܼܐܲܡܪܵ̈ܢ : ܡܸܬܼܐ̱ܡܲܪ ܗܵܘ̇ ܡܵܐ ܕܡܵܘܕܲܥ ܠܹܗ : ܐܲܝܟܼ ܦܲܪܨܘܼܦܵܐ ܠܐܘܼܣܝܼܵܐ ܗܵܘ̇ ܡܵܐ ܕܹܝܢ ܕܐܝܼܬܼܵܘܗܝ ܟܝܵܢܵܐܝܼܬܼ ܠܵܐ ܡܸܬܼܐ̱ܡܲܪ : ܡܸܛܠ ܕܠܵܐ ܗ̄ܘ̣ܵܐ ܠܐܘܼܤܝܼܵܐ ܘܠܲܟܼܝܵܢܵܐ : ܐܸܠܵܐ ܠܦܲܪܨܘܼܦܵܐ ܗܘ̤ܵܬܼ ܚܕܼܵܝܘܼܬܼܵܐ ܗܵܟܲܢܵܐ ܐܵܦ ܒܸܤܪܵܐ : ܠܵܐ ܗ̄ܘ̣ܵܐ ܟܠ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܡܸܬܼܐ̱ܡܲܪ : ܠܵܐ ܗ̄ܘ̣ܵܐ ܓܹܝܪ ܕܠܵܐ ܫܘܼܪܵܝܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܠܵܐ ܥܒܼܝܼܕܼܵܐ : ܘܠܵܐ ܗ̄ܘ̣ܵܐ ܠܵܐ ܓܫܝܼܡܵܐ : ܘܠܵܐ ܗ̄ܘ̣ܵܐ ܠܵܐ ܡܸܬܼܚܲܙܝܵܢܵܐ : ܘܠܵܐ ܗ̄ܘ̣ܵܐ ܒܲܪ ܟܝܵܢܵܐ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܐܵܦܸܢ ܗܵܘ̇ ܡܵܐ ܕܡܸܬܼܐ̱ܡܲܪ ܒܪܵܐ ܘܡܵܪܝܵܐ ܘܕܲܐܵܠܵܗܵܐ ܡܸܬܼܐ̱ܡܲܪ ܐܵܦ ܒܸܤܪܵܐ : ܒܗܵܢܵܐ ܙܢܵܐ ܒܲܚܕܼܵܝܘܼܬܼܵܐ . ܡܸܛܠ ܕܲܠܦܲܪܨܘܿܦܵܐ ܕܲܒܼܪܵܐ ܕܐܲܠܵܗܵܐ ܗܘ̤ܵܬܼ ܚܕܵܝܘܼܬܼܵܐ : ܘܠܵܐ ܗ̄ܘ̣ܵܐ ܠܐܘܼܤܝܼܵܐ ܘܠܵܐ ܗ̄ܘ̣ܵܐ ܠܲܟܼܝܵܢܵܐ : ܐܸܠܵܐ ܡ̣ܢ ܟܝܵܢܹ̈ܐ : ܘܠܵܐ ܗ̄ܘ̣ܵܐ ܠܲܟܼܝܵܢܵܐ : ܐܸܠܵܐ ܠܦܲܪܨܘܿܦܵܐ . ܕܟܼܠܗܹܝܢ ܕܦܲܪܨܘܿܦܵܐ ܐܝܼܬܼ ܠܹܗ : ܤܛܲܪ ܡ̣ܢ ܐܘܼܤܝܼܵܐ ܕܦܲܪܨܘܿܦܵܐ . pb. 232 ܐܲܝܕܵܐ ܗܵܟܹܝܠ ܚܕܼܵܝܘܼܬܼܵܐ ܐ̄ܚܪܹܬܼܵܐ ܩܢܘܿܡܵܝܬܼܵܐ ܐܵܡܲ݁ܪ ܐܲܢ̄ܬܿ : ܕܐܸܢܵܐ ܠܵܐ ܡܩܲܒܸܿܠ ܐ̄ܢܵܐ ܠܵܗ̇ : ܐܲܝܟܼ ܕܐܵܡܲ݁ܪ ܐܲܢ̄ܬܿ : ܐܵܘ ܐܲܝܟܼ ܠܵܐ ܡܸܬܿܕܲܪܟܵܢܝܼܬܼܵܐ : ܐܵܘ ܐܲܝܟܼ ܠܵܐ ܦܐܝܼܬܼܵܐ . ܘܡܸܛܠ ܗܵܢܵܐ : ܢܵܦܹ̇ܐ ܐ̄ܢܵܐ ܠܡܹܐܡܲܪ ܬܪܹܝܢ ܡܫܝܼ̈ܚܝܼܢ . ܚܲܕܼ ܒܲܪܢܵܫܵܐ : ܕܒܲܩܪܵܝܬܵܐ ܕܲܒܼܪܵܐ ܡܝܲܩܲܪ . ܠܚܘܿܕܼܵܐܝܼܬܼ ܕܹܝܢ ܬܘܼܒܼ ܠܡܸܠܬܼܵܐ ܕܐܲܠܵܗܵܐ : ܕܲܩܢܸܐ ܫܡܵܐ ܘܤܘܼܥܪܵܢܵܐ ܕܲܒܼܪܘܼܬܼܵܐ ؟܀ ܗܵܘ̇ ܕܒܲܚܕܼܵܝܘܼܬܼܵܐ ܐܵܡܲ݁ܪ ܚܲܕܼ ܒܪܵܐ ܚܲܕܼ ܡܫܝܼܚܵܐ ܚܲܕܼ ܡܵܪܝܵܐ : ܐܲܝܟܲܢܵܐ ܡܸܫܟܲܚ ܕܲܦܪܝܼܫܵܐܝܼܬܼ ܢܹܐܡܲܪ ܠܵܐ ܬܘܼܒܼ ܓܹܝܪ ܚܕܼܵܝܘܼܬܼܵܐ ܡܸܬܼܐܲܡܪܵܐ ܗܵܕܹܐ : ܐܸܠܵܐ ܟܠܚܲܕܸ ܡ̣ܢ ܟܝܵܢܹ̈ܐ ܒܐܘܼܤܝܼܵܐ ܕܝܼܠܹܗ . ܐܵܦܠܵܐ ܓܹܝܪ ܐܲܠܵܗܵܐ ܡܸܠܬܼܵܐ ܡܸܬܼܐ̱ܡܲܪ ܕܲܗܘ̤ܵܐ ܒܸܤܪܵܐ ܒܐܘܼܪܤܝܼܵܐ ܕܝܼܠܹܗ : ܐܸܠܵܐ ܒܲܚܕܼܵܝܘܼܬܼܵܐ ܕܥܲܡ ܒܸܤܪܵܐ . ܘܐܵܦܠܵܐ ܒܸܤܪܵܐ ܡܬܼܐ̱ܡܲܪ ܒܪܵܐ : ܒܸܠܥܵܕܼ ܚܕܼܵܝܘܼܬܼܵܐ ܕܲܒܪܵܐ ܕܐܲܠܵܗܵܐ . ܡܸܛܠ ܗܵܢܵܐ ܚܲܕܼ ܒܸܤܪܵܐ ܒܬܲܪ̈ܬܲܝܗܹܝܢ : ܘܚܲܕܼ ܒܪܵܐ ܒܬܼܲܪ̈ܬܲܝܗܹܝܢ . ܗܵܘ̇ ܓܹܝܪ ܕܒܲܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܐܝܼܬܼܵܘܗܝ ܘܡܸܬܼܐ̱ܡܲܪ : ܒܲܬܼܚܘܼܡܵܐ ܘܲܒܼܦܘܼܪܫܵܢܵܐ ܡ̣ܢ ܚܕܼܵܕܹ̈ܐ ܠܵܐ ܐܝܼܬܼܵܘܗܝ ܘܠܵܐ ܡܸܬܼܐ̱ܡܲܪ . ܐܲܟܼܙܢܵܐ ܕܐܲܠܵܗܵܐ ܡܸܠܬܼܵܐ ܒܲܟܼܝܵܢܹܗ ܐܝܬܼܵܘܗܝ ܐܲܠܵܗܵܐ ܠܵܐ ܡܓܲܫܡܵܐ : ܒܲܚܕܼܵܝܘܼܬܼܵܐ ܕܹܝܢ ܕܥܲܡ ܒܸܤܪܵܐ ܡܸܬܐ̱ܡܲܪ ܒܸܤܪܵܐ . ܘܒܸܤܪܵܐ ܕܒܲܟܼܝܵܢܹܗ ܓܘܼܫܡܵܐ ܗ̄ܘ̣ : ܘܒܼܐܘܼܤܝܼܵܐ ܕܹܝܢ ܓܘܼܫܡܵܐ ܗ̄ܘ̣ : ܒܲܚܕܼܵܝܘܼܬܼܵܐ ܕܹܝܢ ܕܲܠܘܵܬܼ ܐܲܠܵܗܵܐ ܡܸܠܬܼܵܐ ܒܪܵܐ ܕܐܲܠܵܗܵܐ : ܐܲܠܵܗܵܐ ܐܝܼܬܼܵܘܗܝ ܘܲܒܼܪܵܐ . ܘܠܵܐ ܬܪܹܝܢ ܒܸܤܪܹ̈ܐ ܡܸܬܼܐܲܡܪܝܼܢ : ܘܠܵܐ ܬܘܼܒܼ ܬܪܹܝܢ ܒܢ̈ܝܼܢ : ܗܵܢ̇ܘܿܢ ܕܲܦܪܝܼܫܝܼܢ ܒܲܟܼܝܵܢܵܐ : ܘܒܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܐܝܼܬܲܝܗܘܿܢ . ܒܹܝܬܼ pb. 233 ܒܢܲܝ̈ܢܵܫܵܐ ܓܹܝܪ ܤܲܓܿܝܼ̈ܐܹܐ ܕܐܝܼܬܲܝܗܘܿܢ ܒܢܲܝ̈ܵܐ : ܒܦܘܼܪܫܵܢܵܐ ܘܒܲܦܠܝܼܓܼܘܼܬܼܵܐ ܕܲܟܼܝܵܢܹ̈ܐ ܡܸܬܼܐ̱ܡܪܝܼܢ : ܗܵܢ̇ܘܿܢ ܕܲܒܼܛܲܝܒܿܘܼܬܼܵܐ ܘܲܒܼܒܲܝܬܵܝܘܼܬܼܵܐ ܒܲܠܚܘܿܕܼ ܡܸܬܼܝܼܗܸܒܼ ܠܟܼܠ ܚܲܕܼ ܡܸܢܗܘܿܢ : ܐܲܟܼܙܢܵܐ ܕܲܠܟܼܠ ܚܲܕܼ ܡ̣ܢ ܪܹ̈ܫܵܢܹܐ ܡܸܬܼܝܼܗܸܒܼ ܐܝܼܩܵܪܵܐ ܡ̣ܢ ܡܲܠܟܵܐ . ܗܵܘ̇ ܓܹܝܪ ܡܵܐ ܕܐܝܼܬܼܵܘܗܝ ܒܲܠܚܘܿܕܼ ܒܲܩܢܘܿܡܹܗ ܕܝܼܠܹܗ : ܗܵܢܵܐ ܐܝܼܬܼܵܘܗܝ ܐܵܦ ܠܤܲܓܿܝܼ̈ܐܹܐ ܐܲܝܟܼ ܕܲܒܼܛܲܝܒܿܘܼܬܼܵܐ . ܐܝܼܬܼܵܘܗܝ ܓܹܝܪ ܒܲܩܢܘܿܡܹܗ : ܘܒܲܕܼܡܘܼܬܹܗ ܥܒܲܕܼ ܠܹܗ ܕܡܘܼܬܼܵܐ : ܠܵܐ ܗ̄ܘ̣ܵܐ ܒܦܘܼܩܪܵܢܵܐ : ܘܠܵܐ ܗ̄ܘ̣ܵܐ ܒܐܝܼܩܵܪܵܐ : ܘܠܵܐ ܗ̄ܘ̣ܵܐ ܒܫܲܘܝܘܼܬܼܵܐ ܕܛܲܝܒܿܘܼܬܼܵܐ ܫܚܝܼܡܵܐܝܼܬܼ : ܐܸܠܵܐ ܒܲܕܼܡܘܼܬܹܗ ܟܝܵܢܵܝܬܼܵܐ ܥܲܒܼܕܹܗ ܕܡܘܼܬܹܗ . ܐܲܝܟܲܢܵܐ ܕܠܵܘ ܐ̄ܚܪܹܢܵܐ ܐܝܼܬܼܵܘܗܝ : ܐܸܠܵܐ ܗ̤ܘܝܘܼ ܗܵܘ̇ ܕܲܠܦܲܪܨܘܿܦܹܗ ܕܝܼܠܹܗ ܢܲܗܒܹܿܗ . ܕܗܵܢܵܐ ܗܵܘ̇ ܢܸܗܘܸܐ : ܘܗܵܘ̇ ܗܵܢܵܐ : ܚܲܕܼ ܘܗ̤ܘ ܟܲܕܼ ܗ̤ܘ ܒܬܲܪ̈ܬܲܝܗܹܝܢ ܐܘܼܤ̈ܝܼܵܣ . ܦܲܪܨܘܿܦܵܐ ܕܲܡܨܲܠܲܡ ܒܒܸܤܪܵܐ : ܘܲܡܨܲܠܲܡ ܠܒܸܤܪܵܐ ܒܲܕܼܡܘܼܬܼܵܐ ܕܲܒܼܪܘܼܬܼܵܐ ܕܝܼܠܹܗ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܘܚܲܕܼ ܒܸܤܪܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ . ܗܵܢܵܐ ܡ̣ܢ ܗܵܘ̇ : ܘܗܵܘ̇ ܡ̣ܢ ܗܵܢܵܐ ܡܸܨܛܲܠܲܡ : ܗ̤ܝ ܟܲܕܼ ܗ̤ܝ ܘܲܚܕܼܵܐ ܕܡܘܼܬܼܵܐ ܕܦܲܪܨܘܼܦܵܐ . ܠܵܐ ܝܵܕܲܥ̇ ܐ̄ܢܵܐ ܗܵܟܹܝܠ ܒܐܲܝܢܵܐ ܪܸܥܝܵܢܵܐ ܐܵܡܲ݁ܪ ܐܲܢ̄ܬܿ ܠܲܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܐܲܝܟܲܢܵܐ ܕܬܸܗܘܸܐ ܠܵܐ ܡܸܬܿܕܲܪܟܵܢܝܼܬܼܵܐ : ܐܵܘ ܐܲܝܟܼ ܠܵܐ ܦܐܝܼܬܼܵܐ : ܕܐܹܩܲܒܸܿܠ ܐܵܘ ܠܵܐ ܐܹܩܲܒܸܿܠ . ܘܡܸܛܠ ܗܵܕܹܐ ܡܸܬܿܬܿܚܲܡ ܘܡܸܬܼܐ̱ܡܲܪ ܒܲܪܢܵܫܵܐ ܠܚܘܿܕܼܵܐܝܼܬܼ ܒܲܩܪܵܝܬܼܵܐ ܐܵܘ ܒܐܝܼܩܵܪܵܐ ܕܲܒܼܪܵܐ : ܠܚܘܿܕܼܵܐܝܼܬܼ ܕܹܝܢ ܬܘܼܒܼ ܘܡܸܠܬܼܵܐ ܕܡ̣ܢ ܐܲܠܵܗܵܐ : ܕܲܒܼܪܘܼܬܼܵܐ ܘܫܘܼܡܵܗܵܐ ܘܲܩܪܵܝܵܬܼܵܐ ܐܝܼܬܼ ܠܹܗ ܟܝܵܢܵܐܝܼܬܼ ؟ ܗܵܝ̇ ܕܹܝܢ ܕܚܝܼܕܼܵܐܝܼܬܼ ܐܲܝܟܲܢ ܐܵܡܲ݁ܪ ܐܲܢ̄ܬܿ ؟ pb. 234 ܐܸܡܲܪ ܢܲܗܝܼܪܵܐܝܼܬܼ ܤܝܵܡܵܐ ܕܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ : ܘܤܝܼܡ ܠܐܲܝܠܹܝܢ ܕܫܵܘܹ̇ܝܢ : ܘܐܵܦ ܥܠܲܝ ܘܐܵܦ ܥܲܠ ܟܠ ܐ̄ܢܵܫ : ܠܡܹܐܡܲܪ . ܒܲܕܼ ܠܵܐ ܢܲܗܲܪܬܵܝܗܝ ܠܪܸܥܝܵܢܵܐ : ܕܐܲܝܟܲܢ ܙܵܕܹܩ ܠܲܢ ܠܡܸܬܼܪܲܥܵܝܘܼ ܘܲܠܡܹܐܡܲܪ . ܐܲܝܟܲܢܵܐ ܐܵܡܲ݁ܪ ܐܲܢ̄ܬܿ ܕܠܵܐ ܢܸܤܬܲܟܲܠ ܟܝܵܢܵܐ ܕܒܲܪܢܵܫܵܐ ܝܑܼܚܝܼܕܼܵܐܝܼܬܼ : ܝܲܬܿܝܼܪ ܡ̣ܢ ܐܘܼܝܤܝܼܵܐ ܕܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܒܪܵܐ : ܠܵܘ ܡ̣ܢ ܟܝܵܢܵܐ ܐܸܠܵܐ ܡ̣ܢ ܚܕܼܵܝܘܼܬܼܵܐ ؟ ܐܸܠܵܐ ܐܵܦ ܫܘܼܚ̈ܠܵܦܹܐ ܐܵܡܲ݁ܪ ܐܲܢ̄ܬܿ ܕܐܝܼܬܼ ܒܗܘܿܢ ܒܲܟܼܝܵܢܹ̈ܐ : ܐܲܝܠܹܝܢ ܕܐܸܬܼܟܲܢܲܫ ܠܲܚܕܼܵܝܘܼܬܼܵܐ ܕܚܲܕܸ ܒܪܵܐ . ܘܠܵܐ ܒܛܸܠ̣ ܫܘܼܚܠܵܦܵܐ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܟܼܝܵܢܹ̈ܐ : ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܫܘܼܚܠܵܦܵܠ ܕܲܟܼܝܵܢܹ̈ܐ ܡܸܬܼܒܲܛܲܠ ܡܸܛܠ ܚܕܼܵܝܘܼܬܼܵܐ . ܐܸܢܗ̤ܘ ܗܵܟܹܝܠ ܕܠܵܐ ܡܸܬܼܥܲܠܹܝܢ ܦܘܼܪ̈ܫܵܢܹܐ ܕܲܟܼܝܵܢܹ̈ܐ : ܟܝܵܢܵܐ ܕܒܸܤܪܵܐ ܐܝܼܬܼܵܘܗܝ ܠܚܘܿܕܵܐܝܼܬܼ ܕܲܟܼܝܵܢܵܐ ܕܐ̄ܢܵܫܘܼܬܼܵܐ . ܗܵܘ̇ ܕܹܝܢ ܕܐܝܼܬܼܵܘܗܝ ܒܪܵܐ ܒܲܪ ܟܝܵܢܵܐ ܕܐܲܠܵܗܵܐ ܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܝܑܼܚܝܼܕܼܵܐܝܼܬܼ ܘܲܠܚܘܿܕܵܐܝܼܬܼ ܐܝܼܬܼܵܘܗܝ ܕܐܲܠܵܗܘܼܬܼܵܐ . ܒܲܚܕܼܵܝܘܼܬܼܵܐ ܕܹܝܢ : ܒܸܤܪܵܐ ܐܝܼܬܼܵܘܗܝ ܒܪܵܐ : ܘܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܒܸܤܪܵܐ . ܘܡܸܛܠ ܗܵܢܵܐ ܗܵܘ̇ ܡ̇ܢ ܕܗܵܟܲܢܵܐ ܐܵܡܲ݁ܪ : ܠܵܐ ܐܵܫܲ݁ܪ ܬܪܹܝܢ ܒܢ̈ܝܼܢ : ܘܠܵܐ ܐܵܡܲ݁ܪ ܬܪܹܝܢ ܒܸܤܪܹ̈ܐ : ܘܠܵܘ ܒܲܟܼܝܵܢܵܐ ܐܵܡܲ݁ܪ ܬܪܹܝܢ ܒܸܤܪܹ̈ܐ : ܘܐܵܦܠܵܐ ܒܵܗ̇ ܒܸܤܪܵܐ : ܒܵܗ̇ ܒܪܘܼܬܼܵܐ : ܒܵܗ̇ ܟܲܕܼ ܒܵܗ̇ ܡܸܬܼܚܲܫܚܝܼܢ ܒܦܲܪ̈ܨܘܿܦܹܐ ܟܝܵܢܝܹ̈ܐ ܕܲܚܕܲܕܹ̈ܐ ܒܕܝܼܠܗܘܿܢ : ܐܲܟܼܙܢܵܐ ܕܢܘܼܪܵܐ ܒܤܲܢܝܵܐ : ܘܲܕܼܤܲܢܝܵܐ ܗ̄ܘ̣ܵܐ ܢܘܼܪܵܐ : ܘܢܘܼܪܵܐ ܤܲܢܝܵܐ . ܘܟܼܠܚܲܕܼ ܚܲܕܼ ܡܸܢܗܘܿܢ ܤܲܢܝܵܐ ܘܢܘܼܪܵܐ : ܘܠܵܘ ܬܪܹܝܢ ܤܢܲܝ̈ܵܐ : ܘܠܵܘ ܬܹܪܹܝܢ ܢܘܼܪܹ̈ܐ . ܡܸܛܠ pb. 235 ܕܲܒܼܢܘܼܪܵܐ ܬܪ݁ܲܝܗܘܿܢ : ܘܲܒܼܤܲܢܝܵܐ ܬܪ̈ܲܝܗܘܿܢ . ܠܵܘ ܓܹܝܪ ܒܦܘܼܠܓܼܵܐ : ܐܸܠܵܐ ܒܲܚܕܼܵܝܘܼܬܼܵܐ . ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ : ܦܲܪ̈ܨܘܿܦܹܐ ܟܝܵܢܵܝܹ̈ܐ ܗܵܘܹ̇ܝ . ܐܵܘ ܗܵܟܹܝܠ ܠܵܐ ܬܹܐܡܲܪ ܟܝܵܢܹ̈ܐ ܡܦܲܪ̈ܫܹܐ : ܟܲܕܼ ܡܩܵܘܹܝܢ ܒܦܘܼܪ̈ܫܵܢܹܐ ܕܲܟܼܝܵܢܹ̈ܐ ܘܠܵܐ ܡܸܬܼܒܲܛܠܝܼܢ . ܐܵܘ ܐܸܡܲܪ ܕܩܵܘܝܼܘ ܒܫܘܼܚܠܵܦܵܐ ܕܲܟܼܝܵܢܹ̈ܐ : ܘܐܲܝܟܼ ܦܘܼܪܫܵܢܵܐ ܕܲܟܼܝܵܢܹ̈ܐ ܡܬܲܚܸܡ ܐܲܢ̄ܬܿ ܠܗܘܿܢ ܒܲܚܕܼܵܝܘܼܬܼܵܐ ܕܠܵܐ ܡܸܤܬܲܕܼܩܵܐ : ܠܵܘ ܐܲܝܟܼ ܡ̇ܢ ܕܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܸܬܼܒܲܛܝܼܢ ܒܲܚܕܼܵܝܘܼܬܼܵܐ . . . . ܐܸܢܗ̤ܘ ܗܵܟܹܝܠ ܓܹܝܪ ܕܐܲܢ̄ܬܿ ܝܑܼܚܝܼܕܵܐܝܼܬܼ ܡܸܤܬܲܟܲܠ ܐܲܢ̄ܬܿ ܠܗܘܿܢ : ܘܠܵܘ ܒܲܟܼܝܵܢܹ̈ܐ : ܐܸܠܵܐ ܒܦܘܼܪܫܵܢܗܘܿܢ ܕܡ̣ܢ ܚܕܼܵܕܹ̈ܐ : ܡ̇ܢ ܚܲܝܵܒܼ ܐ̄ܢܵܐ ܕܡܵܘܕܸܐ ܐ̄ܢܵܐ ܒܲܚܕܼܵܝܘܼܬܼܵܐ ܠܵܐ ܡܸܬܼܦܲܪܫܵܢܝܼܬܼܵܐ ܕܲܠܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ ؟ ܘܲܠܘܵܬܼܵܟܼ ܐܲܝܟܼ ܕܲܦܠܝܼܓܼ ܐܲܢ̄ܬܿ ܥܲܠ ܗܵܠܹܝܢ : ܡܸܠܲܝ̈ ܥܵܒܹ̇ܕܼ ܐ̄ܢܵܐ : ܐܸܠܵܐ ܐܵܪܵܐ ܕܲܠܡܵܐ ܠܚܲܕܼ ܟܝܵܢܵܐ ܐܵܡܲ݁ܪ ܐܲܢ̄ܬܿ ܠܲܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܐܲܝܟܼ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܠܵܐ ܡܩܝܼܡܝܼܢ ܟܝܵܢܹ̈ܐ ܕܝܼܠܵܝܵܬܼ̈ܗܘܿܢ ؟ ܘܠܲܐܝܠܹܝܢ ܕܡ̣ܢ ܩܕܝܼܡ ܐܸܬܼܐ̱ܡܲܪ ܡܸܢܵܟܼ ܡܬܲܪܸܨ ܐܲܢ̄ܬܿ : ܝܲܬܿܝܼܪܵܐܝܼܬܼ ܕܹܝܢ ܡܒܲܛܵܠܘܼ ܡܒܲܛܸܠ ܐܲܢ̄ܬܿ ܠܗܘܿܢ ܡ̣ܢ ܡܸܬܼܒܲܚܢܵܢܘܼܬܼܵܐ ܕܲܠܘܵܬܼܝ : ܟܲܕܼ ܕܲܠܩܘܼܒܼܠܵܐ ܕܗܵܠܹܝܢ ܕܐܵܡܲ݁ܪ ܐ̄ܢܵܐ ܨܵܒܹ̇ܐ ܐܲܢ̄ܬܿ ܠܡܹܐܡܲܪ . ܡܸܛܠ ܕܠܵܘ ܐܲܝܟܼ ܒܲܫܪܵܪܵܐ : ܐܸܠܵܐ ܒܕܲܠܩܘܼܒܼܠܵܝܘܼܬܼܵܐ : ܐܲܝܟܼ ܒܥܸܠܕܒܼܵܒܼܵܐ ܓܸܕܼܫܲܬ̤ ܠܵܟܼ ܕܠܵܐ ܬܸܨܒܸܿܐ ܕܲܠܥܸܠܬܼܵܐ ܕܦܘܼܪܫܵܢܵܐ ܬܸܒܼܥܸܐ . ܗܵܕܹܐ ܓܹܝܪ ܐܲܝܟܼ ܡܒܲܛܠܵܢܝܼܬܼܵܐ ܐܝܼܬܹܝܗ̇ ܕܲܟܼܝܵܢܹ̈ܐ : ܘܠܵܐ ܡܩܲܒܸܿܠ ܐ̄ܢܵܐ ܠܵܗ̇ . pb. 236 ܒܕܲܠܩܘܼܒܼܠܵܝܘܼܬܼܵܐ ܕܹܝܢ ܕܲܠܘܵܬܼܝ : ܥܲܡ ܬܚܘܼ̈ܡܹܐ ܒܡܸܠܹ̈ܐ ܥܲܙܝܼ̈ܙܵܬܼܵܐ ܗܵܪܓܲܬܿ : ܐܲܟܼܙܢܵܐ ܕܠܸܤܛܵܝܹ̈ܐ ܕܲܬܿܛܲܫܸܐ ܪܸܥܝܵܢܵܟܼ ܘܠܵܐ ܬܸܬܼܝܼܕܲܥ . ܘܗܵܕܹܐ ܐܵܡܲ݁ܪ ܐܲܢ̄ܬܿ : ܘܗܵܝ̇ : ܘܟܼܠܗܹܝܢ : ܐܸܠܵܐ ܠܵܘ ܠܒܼܘܼܛܵܠܵܐ ܕܲܟܼܝܵܢܹ̈ܐ ܐܵܡܲܪ ܐܲܢܬܿ ܚܕܼܵܝܘܼܬܼܵܐ ܩܘܿܡܵܝܬܵܐ : ܐܸܠܵܐ ܠܲܚܕܵܝܘܼܬܼܵܐ ܟܝܵܢܵܝܬܵܐ ܕܲܒܼܪܘܼܟܵܒܼܵܐ ܕܠܚܲܕܼ ܟܝܵܢܵܐ . ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ ܠܚܲܕ ܟܝܵܢܵܐ ܕܲܒܼܪܢܵܫܵܐ ܐܲܢ̄ܬܿ ܚܕܼܵܝܘܼܬܼܵܐ ܩܢܘܿܡܵܝܬܵܐ . ܐܸܠܵܐ ܐܵܦ ܗܵܕܹܐ ܐܵܦܸܢ ܡܩܝܼܡܝܼܢ ܟܝܵܢܹ̈ܐ : ܐܸܠܵܐ ܠܲܟܼܝܵܢܵܐ ܚܵܫܘܿܫܵܐ ܘܲܥܒܼܝܼܕܼܵܐ ܘܒܲܪܝܵܐ ܗܵܘܿܝܵܐ ܟܝܵܢܹ̈ܐ : ܐܸܠܵܐ ܠܲܟܼܝܵܢܵܐ ܚܵܫܘܿܫܵܐ ܘܲܥܒܼܝܼܕܼܵܐ ܘܒܲܪܝܵܐ ܗܵܘ̇ܝܵܐ ܚܕܼܵܝܘܼܬܼܵܐ . ܒܪܝܼܬܼܵܐ ܗ̣̄ܝ ܓܹܝܪ ܕܬܲܪܬܹܝܢ ܚܕܼܵܝܘܼܬܼܵܐ ܟܝܵܢܵܝܬܼܵܐ . ܐܲܝܠܹܝܢ ܓܹܝܪ ܕܒܲܟܼܝܵܢܗܹܝܢ ܠܲܝܬܿ ܠܗܹܝܢ : ܗܵܠܹܝܢ ܒܲܚܕܼܵܝܘܼܬܼܵܐ ܕܲܟܼܝܵܢܵܐ ܡܩܲܒ̈ܠܵܢ ܒܲܟܼܝܵܢܗܹܝܢ . ܐܸܠܵܐ ܐܲܝܠܹܝܢ ܕܠܲܚܕܼܵܝܘܼܬܼܵܐ ܟܝܵܢܝܬܼܵܐ ܡܸܬܼܚܝܕܝܼܢ : ܥܲܡ ܚܵܫܘܿܫܘܼܬܼܵܐ ܟܝܵܢܵܝܬܼܵܐ ܕܲܐ̄ܚܪܹܢܵܐ ܡܸܬܼܚܲܝܕܝܼܢ . ܘܠܵܘ ܨܒܼܝܵܢܵܐܝܼܬܼ ܡܩܲܒܿܠܝܼܢ ܚܲܫܹ̈ܐ ܕܲܚܕܼܵܕܹ̈ܐ : ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ : ܒܲܟܼܝܵܢܗܘܿܢ ܐܝܼܬܲܝܗܘܿܢ ܠܵܐ ܡܩܲܒܿܠܵܢܹ̈ܐ ܕܕܼܝܼ̈ܠܵܝܵܬܼܵܐ ܕܲܚܕܼܵܕܹ̈ܐ . ܒܚܲܕܼܵܝܘܼܬܼܵܐ ܕܹܝܢ ܕܲܟܼܝܵܢܵܐ ܡܸܫܬܵܘܬܿܦܝܼܢ ܠܲܚܕܼܵܕܹ̈ܐ : ܘܝܵܗ̇ܒܿܝܼܢ ܘܢܵܤ̇ܒܿܝܼܢ ܚܲܫܹ̈ܐ ܕܲܚܼܵܕܹ̈ܐ ܒܐܵܢܲܢܩܹܐ ܕܲܟܼܝܵܢܵܐ : ܘܲܒܼܡܸܕܸܡ ܡܡܲܙܓܼܵܐ ܕܲܟܼܝܵܢܵܐ . ܐܲܝܟܲܢܵܐ ܕܢܸܚܲܫ : ܗܵܘ̇ ܡ̇ܢ ܕܠܵܐ ܚܵܐܹ̇ܫ ܗ̄ܘ̣ܵܐ ܡܸܢܹܗ ܘܠܹܗ . ܒܲܚܕܼܵܝܘܼܬܼܵܐ ܓܹܝܪ : ܠܵܘ ܢܲܦܫܵܐ ܡܸܢܵܗ̇ ܘܠܵܗ̇ ܟܵܦ̇ܢܵܐ ܐܵܘ ܨܗܝܵܐ : ܐܵܘ ܟܵܐܹ̇ܒܼ ܠܵܗ̇ ܡ̣ܢ ܦܤܵܩܵܐ ܐܵܘ ܡ̣ܢ ܝܲܩܪ̣ܵܢܵܐ ܐܵܘ ܡ̣ܢ ܡܚܘܿܬܼܵܐ . ܘܠܵܐ ܬܘܼܒܼ ܓܘܼܫܡܵܐ ܠܵܐ ܡܢܲܦܫܵܐ : ܐܝܼܬܼ ܠܹܗ ܪܓܸܫܬܼܵܐ ܡܸܕܸܡ ܡ̣ܢ ܗܵܠܹܝܢ . ܡ̣ܢ ܚܕܼܵܝܘܼܬܼܵܐ pb. 237 ܕܹܝܢ ܟܝܵܢܵܝܬܼܵܐ ܕܲܟܼܝܵܢܹ̈ܐ ܡܫܲܚ̈ܠ̱ܦܹܐ : ܚܲܫܹ̈ܐ ܗܵܠܹܝܢ ܕܲܚܕܼܵܕܹ̈ܐ ܚܵܫ̇ܝܼܢ ܚܵܫܘܿܫܵܐܝܼܬܼ : ܘܡܸܫܬܵܘܬܿܦܝܼܢ ܒܐܵܢܲܢܩܹܐ ܕܲܚܕܼܵܝܘܼܬܼܵܐ . ܐܸܢ ܗܵܟܲܢܵܐ ܐܵܡܲܪ ܐܲܢ̄ܬܿ ܚܕܼܵܝܘܼܬܼܵܐ ܩܢܘܿܡܵܝܬܵܐ ܒܲܟܼܝܵܢܵܐ : ܐܲܝܟܼ ܐܵܪ̈ܝܵܢܹܐ ܐܵܡܲ݁ܪ ܐܲܢ̄ܬܿ . ܕܲܟܼܝܵܢܵܝܬܼܵܐ ܐܝܼܬܹܝܗ̇ ܘܠܵܘ ܨܒܼܝܵܢܵܝܬܼܐ : ܕܥܲܡ ܚܵܫܘܿܫܘܼܬܼܵܐ ܟܝܵܢܵܝܬܼܵܐ ܚܲܫ̣ : ܚܲܫ̣ ܠܲܡ ܡ̣ܢ ܚܕܼܵܝܘܼܬܼܵܐ ܟܝܵܢܵܝܬܼܵܐ . ܚܲܫܹ̈ܐ ܓܹܝܪ ܕܢܲܦܫܵܐ : ܚܲܫܹ̈ܐ ܕܦܲܓܼܪܵܐ ܒܪܘܼܟܵܒܼܵܐ ܟܝܵܢܵܝܵܐ . ܠܵܘ ܓܹܝܪ ܐܲܝܟܼ ܕܢܸܚܲܫ ܐܸܬܼܪܲܟܲܒܼ ܠܵܐ ܥܒܼܝܼܕܼܵܐ : ܗܵܘ̇ ܕܒܲܟܼܝܵܢܹܗ ܠܵܐ ܒܲܪܝܵܐ ܐܝܼܬܼܵܘܗܝ : ܐܲܝܟܼ ܒܲܪܝܵܐ ܘܲܥܒܼܝܼܕܼܵܐ . ܠܵܐ ܗ̄ܘ̣ܵܐ ܓܹܝܪ ܒܗܵܝ̇ ܕܐܝܼܬܹܝܗ̇ ܢܲܦܫܵܐ ܒܦܲܓܼܪܵܐ ܘܦܲܓܼܪܵܐ ܒܢܲܦܫܵܐ ܡܚܵܘܹܝܢ ܚܲܕܸ ܟܝܵܢܵܐ ܕܲܚܕܼܵܝܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܒܟܼܠ ܓܘܼܫܡܵܐ ܕܗܵܘ̇ܝܵܐ ܒܹܗ ܢܲܦܫܵܐ ܥܵܒܼ̇ܕܼܵܐ ܒܹܗ ܚܕܼܵܝܘܼܬܼܵܐ : ܐܲܝܟܵܐ ܕܐܵܦܠܵܐ ܠܗܵܘ̇ ܕܝܼܠܗ̇ ܡܸܫܟܚܵܐ ܒܟܼܠܙܒܲܢ ܠܡܲܚܵܝܘܼ : ܐܸܠܵܐ ܒܪܘܼܟܵܒܼܵܐ : ܐܲܟܼܡܵܐ ܕܐܸܬܿܬܲܩܢܲܬ̤ ܠܚܲܕܼ ܟܝܵܢܵܐ ܡ̣ܢ ܥܵܒܼܘܿܕܼܵܐ . ܘܒܲܬܼܚܘܼܡܵܐ ܟܵܝܵܢܝܵܐ ܘܲܡܬܲܚܡܵܐ ܘܲܕܼܠܵܐ ܥܵܒܲ݁ܪ : ܡܸܬܼܠܲܒܼܟܵܐ ܙܘܲܠܒܼܝܼܟܼܵܐ ܕܠܵܐ ܒܨܒܼܝܵܢܹܗ̇ . ܘܬܼܘܼܒܼ ܡܸܫܬܼܪܹܝܢ ܘܡܸܬܲܐܤܪܝܼܢ ܒܬܼܘܼܩܵܢܵܐ ܒܲܚܕܼܵܝܘܼܬܼܵܐ ܕܲܟܼܝܵܢܵܐ . ܐܸܢ ܗܵܟܹܝܠ ܠܐܲܠܵܗܵܐ ܡܸܠܬܼܵܐ ܠܚܲܕܼ ܟܝܵܢܵܐ ܗܘ̤ܵܬܼ ܠܹܗ ܚܕܼܵܝܘܼܬܼܵܐ ܥܲܡ ܐ̄ܢܵܫܘܼܬܼܵܐ : ܘܐܵܦܸܢ ܗܸܢܘܿܢ ܟܝܵܢܹ̈ܐ ܕܠܵܐ ܒܘܼܠܒܵܠܵܐ ܩܵܘ̣ܝܘ : ܐܸܠܵܐ ܒܲܚܕܼܵܝܘܼܬܼܵܐ ܕܲܟܼܝܵܢܵܐ : ܒܫܘܼܚܠܵܦܵܐ ܐܸܬܿܬܲܩܲܢܘ ܥܵܒܼܘܿܕܼܵܐ ܘܲܥܒܼܝܼܕܼܵܐ : ܟܲܕܼ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ . ܒܕܼܐܬܼܟܲܢܝܼܘ ܗܵܟܲܢܵܐ : ܘܐܝܼܬܼܵܘܗܝ ܥܒܼܝܼܕܼܵܐ ܘܒܲܪܝܵܐ . ܘܗܵܘ̇ ܕܟܼܠ ܡܸܫܟܲܚ ܠܡܲܬܼܩܵܢܘܼ : ܗܵܢܵܘ ܕܹܝܢ ܐܲܠܵܗܵܐ : ܟܝܵܢܵܐ ܕܲܚܕܲܝܘܼܬܼܵܐ ܢܸܗܘܸܐ . ܘܠܵܐ ܗ̄ܘ̣ܵܐ ܡܢܘܿܡܵܐ ܕܐ̄ܢܵܫܘܼܬܼܵܐ : ܕܒܲܟܼܝܵܢܵܐ ܡܸܬܼܝܼܕܲܥ ܚܲܝܘܼܬܼܵܐ . ܐܲܟܼܙܢܵܐ ܕܐܵܦܠܵܐ ܦܲܓܼܪܵܐ pb. 238 ܒܸܠܥܵܕܼ ܢܲܦܫܵܐ ܒܲܩܢܘܿܡܹܗ ܕܝܼܠܹܗ ܐܝܼܬܼܵܘܗܝ ܚܲܝܘܼܬܼܵܐ : ܐܸܠܵܐ ܒܬܼܘܼܩܵܢܵܐ ܕܲܚܕܼܵܝܘܼܬܼܵܐ ܟܝܵܢܵܝܬܼܵܐ ܐܝܼܬܼ ܠܹܗ ܕܢܸܗܘܸܐ ܚܲܝܘܼܬܼܵܐ : ܐܸܢܗ̤ܘ ܕܗܵܟܲܢܵܐ : ܘܐܵܦ ܗ̤ܘ ܒܲܪܢܵܫܵܐ ܒܐܲܠܵܗܵܐ ܐܝܼܬܼ ܠܹܗ ܕܢܸܗܘܸܐ ܚܲܝܘܼܬܼܵܐ : ܘܠܵܘ ܩܢܘܿܡܹܗ ܕܝܼܠܹܗ ܘܲܟܼܝܵܢܹܗ ܐܝܼܬܼ ܠܹܗ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܕܲܠܚܕܼ ܟܝܵܢܵܐ ܡܩܲܝܡܵܐ . ܡܸܛܠ ܗܵܢܵܐ ܡܸܫܐܸܠ ܠܡܹܐܡܲܪ : ܘܒܲܪܢܵܫܵܐ ܒܲܪܢܵܫܵܐ ܕܝܼܬܼܵܘܗܝ : ܘܒܲܩܢܘܿܡܹܗ ܘܒܲܟܼܝܵܢܹܗ ܚܲܝܘܼܬܼܵܐ . ܘܐܲܠܵܗܵܐ ܡܸܠܬܼܵܐ : ܒܲܩܡܘܿܡܹܗ ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܕܒܲܚܕܼܵܝܘܼܬܼܵܐ ܠܲܟܼܝܵܢܹܗ ܢܩܝܼܡ : ܘܲܕܼܠܵܐ ܡ̣ܢ ܚܕܼܵܝܘܼܬܼܵܐ ܢܸܗܘܸܐ ܚܲܝܘܼܬܼܵܐ . ܕܢܸܗܘܸܐ ܓܹܝܪ ܒܲܪܢܵܫܵܐ : ܡ̣ܢ ܬܘܼܩܵܢܵܐ ܕܲܒܼܪܝܼܬܼܵܐ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܸܫܵܐ ܢܤܲܒ̣ . ܕܢܸܗܘܸܐ ܒܪܵܐ ܝܑܼܚܝܼܕܼܵܐ ܢܤܲܒ̣ ܡ̣ܢ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܠܵܐ ܗ̄ܘ̣ܵܐ ܡ̣ܢ ܟܝܵܢܹܗ ܕܝܼܠܹܗ : ܘܠܵܐ ܗ̄ܘ̣ܵܐ ܒܲܚܕܼܵܝܘܬܼܵܐ ܟܝܵܢܵܬܐ ܘܲܩܢܘܿܡܵܝܬܼܵܐ . ܗܵܘ̇ ܓܹܝܪ ܕܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܐܝܼܬܼ ܠܹܗ ܕܢܸܗܘܸܐ : ܠܵܐ ܗ̄ܘ̣ܵܐ ܡ̣ܢ ܐ̄ܚܪܹܢܵܐ ܐܝܼܬܼ ܠܹܗ ܕܢܸܗܢܸܐ : ܐܸܠܵܐ ܡ̣ܢ ܬܲܘܼܩܵܢܵܐ ܟܝܵܢܵܝܵܐ . ܐܲܝܟܲܢܵܐ ܕܢܸܗܘܸܐ ܚܕܼܵܐ ܚܲܝܘܼܬܼܵܐ : ܗܵܝ̇ ܕܠܵܐ ܗ̄ܘ̣ܵܐ ܡ̣ܢ ܓܘܼܫܡܵܐ : ܘܠܵܐ ܗ̄ܘ̣ܵܐ ܡ̣ܢ ܢܲܦܫܵܐ : ܘܠܵܐ ܗ̄ܘ̣ܵܐ ܡ̣ܢ ܬܪ̈ܲܝܗܘܿܢ : ܐܸܠܵܐ ܡ̣ܢ ܬܘܼܩܵܢܵܐ ܟܝܵܢܵܝܵܐ . ܗܵܕܹܝܐ ܕܹܝܢ : ܡܸܬܼܚܲܒܠܵܢܝܼܬܼܵܐ ܘܚܵܫܘܿܫܬܼܵܐ ܐܝܼܬܹܝܗ̇ . ܚܕܼܵܝܘܼܬܼܵܐ ܕܹܝܢ ܕܲܠܦܲܪܨܘܿܦܵܐ ܕܴܲܟܼܝܵܢܹ̈ܐ : ܠܵܐ ܚܵܫܘܿܫܬܼܵܐ ܐܝܼܬܹܝܗ̇ ܡܸܬܼܚܲܒܿܠܵܢܝܼܬܼܵܐ ܕܲܒܼܒܲܝܬܵܝܼܬܼܵܐ ܨܒܼܝܵܢܵܝܬܐ . ܘܠܵܘ ܕܠܵܐ ܒܨܒܼܝܵܢܵܐ ܐܝܼܬܼ ܠܹܗ ܚܕܼܵܝܘܼܬܼܵܐ : ܒܡܸܬܼܢܲܚܬܼܵܢܘܼܬܼܵܐ ܘܲܒܼܪܡܪܵܡܵܐ : ܒܦܵܩܘܿܕܼܘܼܬܼܵܐ ܘܲܒܼܡܸܬܼܦܲܩܕܵܢܘܼܬܼܵܐ . ܘܪܸܥܝܵܢܵܐ ܕܐܲܝܟܼ ܗܵܢܵܐ ܐܝܼܬܼ ܠܹܗ : ܠܵܘ ܒܒܼܘܼܛܵܠܵܐ ܘܠܵܘ pb. 239 ܒܡܸܬܼܒܲܛܠܵܢܘܼܬܼܵܐ : ܘܠܵܘ ܒܲܥܩܘܼܪܝܵܐ ܕܚܲܕܼ ܟܝܵܢܵܐ : ܐܵܘ ܕܕܼܝܼ̈ܠܵܝܵܬܼܵܐ ܕܬܼܪ̈ܲܝܗܘܿܢ ܟܵܝܵܢܹ̈ܐ . ܒܪܸܥܝܵܢܵܐ ܕܹܝܢ ܘܲܒܼܨܒܼܝܵܢܵܐ ܝܑܼܚܝܼ̈ܕܼܵܝܵܬܼܵܐ ܒܲܟܼܝܵܢܵܝ̈ܬܐ ܦܪ̈ܝܪܫܵܢ : ܐܲܝܟܼ ܦܘܼܪܫܵܢܵܐ ܕܲܟܼܝܵܢܹ̈ܐ ܒܲܚܕܼܵܐ ܫܲܘܝܘܼܬܼܵܐ . ܕܗ̤ܘ ܟܲܕܼ ܗ̤ܘ ܗܘ̤ܵܐ ܨܸܒܼܝܵܢܵܐ ܘܪܸܥܝܵܢܵܐ ܒܲܚܕܸܵܝܘܼܬܼܵܐ ܕܲܟܼܝܵܢܹ̈ܐ : ܕܲܠܗܹܝܢ ܟܲܕܼ ܠܗܹܝܢ ܢܸܨܒܿܘܿܢ ܬܪ̈ܲܝܗܘܿܢ ܐܵܘ ܠܵܐ ܢܸܨܒܿܘܿܢ . ܘܨܒܼܝܵܢܵܐ : ܘܨܒܼܝܵܢܵܐ ܕܲܚܕܲܕܹ̈ܐ ܐܝܼܬܼ ܠܗܘܿܢ . ܡܸܛܠ ܕܐܵܦ ܦܲܪܨܘܼܦܵܐ ܕܗܵܢܵܐ : ܕܗܵܘ̇ ܐܝܼܬܼܵܘܗܝ . ܘܲܕܼܗܵܘ̇ : ܕܗܵܢܵܐ . ܡ̣ܢ ܗܵܘ̇ : ܗܵܢܵܐ : ܘܡ̣ܢ ܗܵܢܵܐ : ܗܵܘ̇ : ܐܲܝܟܼ ܕܡ̣ܢ ܦܲܪܨܘܿܦܵܐ ܕܼܝܼܠܹܗ ܡܡܲܠܸܠ : ܒܚܲܕܼ ܦܲܪܨܘܿܦܵܐ ܗܵܘ ܕܐܝܼܬܼܵܘܗܝ ܕܲܚܕܲܝܘܼܬܼܵܐ ܕܲܟܼܝܵܢܹ̈ܐ : ܠܵܘ ܠܚܲܕܼ ܩܢܘܿܡܵܐ ܐܵܘ ܟܝܵܢܵܐ . ܠܵܘ ܓܹܝܪ ܒܦܲܓܼܪܵܐ ܡܬܲܚܡܵܐ ܐܲܠܵܗܘܼܬܼܵܐ : ܐܲܝܟܼ ܟܠܚܲܕܼ ܡ̣ܢ ܟܝܵܢ̈ܝܼܢ ܕܒܲܩܢܘܿܡܵܐ ܡܸܬܼܚܲܝܕܼܝܼܢ . ܗܵܢ̇ܘܿܢ ܓܹܝܪ ܡܸܬܿܬܲܚܡܝܼܢ ܡ̣ܢ ܟܝܵܢܵܐ : ܕܲܒܼܝܵܬܼܗܘܿܢ ܡܚܲܬܸܡ ܠܗܘܿܢ : ܘܲܠܒܲܪ ܡܸܢܗܘܿܢ ܠܵܐ ܐܝܼܬܲܝܗܘܿܢ . ܐܲܝܟܼ ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ ܒܝܵܬܼܗܘܿܢ ܐܝܼܬܲܝܗܘܿܢ ܐܲܤܝܼܪܹ̈ܐ : ܘܲܠܒܲܪ ܡܸܢܗܘܿܢ ܠܵܐ ܐܝܼܬܲܝܗܘܿܢ . ܐܸܢܗ̤ܘ ܗܵܟܹܝܠ ܕܗܵܟܲܢܵܐ ܐܸܡܲ݁ܪ ܐܲܢ̄ܬܿ : ܕܒܲܩܢܘܿܡܵܐ ܡܚܲܝܲܕܼ ܐܲܠܵܗܵܐ ܡܸܠܬܼܵܐ ܘܒܸܤܪܵܐ : ܘܲܠܗܵܕܹܐ ܐܸܡܲ݁ܪ ܐܲܢ̄ܬܿ ܚܕܼܵܝܘܼܬܼܵܐ ܠܵܐ ܡܸܬܿܕܲܪܟܵܢܝܼܬܼܵܐ ܘܠܵܐ ܦܐܝܼܬܼܵܐ : ܠܵܐ ܡܸܫܬܿܐܸܠ ܐ̄ܢܵܐ ܢܲܗܝܼܪܵܐܝܼܬܼ ܠܡܹܐܡܲܪ : ܕܪ̈ܲܫܝܼܥܹܐ ܐܸܢܘܿܢ ܐܲܝܠܹܝܢ ܕܗܵܟܲܢܵܐ ܐܸܡ̇ܪܝܼܢ : ܘܠܵܐ ܐܝܼܬܼܵܘܗܝ ܡ̣ܢ ܐܵܪ̈ܬܵܕܘܿܟܿܤܹܐ ܪܸܥܝܵܢܵܐ ܗܵܢܵܐ . ܐܸܢܗ̤ܘ ܓܹܝܪ ܕܠܵܐ ܢܲܢܩܹܐ ܕܲܟܼܝܵܢܵܐ ܚܵܫܘܿܫܵܐ ܐܸܬ̤ܵܐ ܗ̄ܘ̣ܵܐ ܒܪܵܐ ܠܵܐ ܚܵܫܘܿܫܵܐ : ܐܲܝܟܲܢܵܐ ܕܒܲܪܓܸܫܬܼܵܐ ܢܸܚܲܫ̣ : ܡܚܵܘܹ̇ܝܢ ܠܵܗ̇ ܠܐܘܼܤܝܼܵܐ ܕܝܼܠܹܗ : ܕܠܵܐ ܗ̄ܘ̣ܵܐ ܠܵܐ ܚܵܫܘܿܫܬܼܵܐ pb. 240 ܐܝܼܬܹܝܗ̇ : ܐܸܠܵܐ ܟܝܵܢܵܐ ܚܵܫܘܿܫܵܐ : ܕܡܸܢܹܗ ܒܲܚܕܼܵܝܘܼܬܼܵܐ ܒܢܘܿܡܵܝܵܬܼܵܐ ܐܸܬܼܩܲܝܲܡ ܘܒܹܗ ܚܲܫ̣ . ܗܵܘ̇ ܓܹܝܪ ܕܠܲܝܬܿ ܠܹܗ ܠܲܟܼܝܵܢܹܗ ܕܢܚܲܫ : ܘܠܵܐ ܒܚܲܕܼ ܙܢܵܐ ܚܵܐܹ̇ܫ ܒܲܩܢܘܿܡܹܗ : ܐܸܢܘܗ̤ܘ ܕܠܵܐ ܚܵܫܘܿܫܵܐ ܗ̄ܘ̣ . ܐܲܝܢܵܐ ܓܹܝܪ ܕܲܒܼܡܸܕܸܡ ܚܸܵܐܹ̇ܫ : ܠܵܐ ܐܝܼܬܼܵܘܗܝ ܒܲܩܢܘܿܡܹܗ ܠܵܐ ܚܫܵܘܿܫܵܐ : ܐܸܠܵܐ ܒܲܙܢܵܐ ܠܵܐ ܚܵܫܘܿܫܵܐ : ܐܲܟܼܙܢܵܐ ܕܟܼܠܗܘܿܢ ܚܵܫܘܿܫܹ̈ܐ ܚܵܫܲܝ̈ ܒܲܟܼܝܵܢܵܐ : ܠܵܐ ܗ̄ܘ̣ܵܐ ܒܟܼܠ ܙܢܝܼ̈ܢ ܚܵܐܹ̇ܫܝܼܢ : ܐܸܠܵܐ ܒܗܵܘ̇ ܙܢܵܐ ܕܐܝܼܬܼ ܠܹܗ ܠܲܟܼܝܵܢܵܐ ܕܢܸܚܲܫ . ܠܵܐ ܗ̄ܘ̣ܵܐ ܒܵܗ̇ ܟܲܕܼ ܒܵܗ̇ ܟܠ ܡܸܕܸܡ ܚܵܐܹ̇ܫ : ܘܠܵܐ ܢܘܼܗܪܵܐ : ܘܠܵܐ ܐܵܐܲܪ : ܘܠܵܐ ܢܘܼܪܵܐ : ܘܠܵܐ ܚܲܝ̈ܘܵܬܼܵܐ ܕܲܒܼܡܲܝ̈ܐ : ܘܠܵܐ ܚܲܝ̈ܘܵܬܼܵܐ ܕܲܒܼܝܲܒܼܫܵܐ : ܘܠܵܐ ܦܵܪ̈ܚܵܬܼܵܐ : ܘܠܵܐ ܓܘܼܫܵܡܹ̈ܐܘ ܘܠܵܐ ܢܲܦ̈ܫܵܬܼܵܐ : ܘܠܵܐ ܡܲܠܲܐܟܹ̈ܐ : ܘܠܵܐ ܕܲܝ̈ܘܹܐ : ܐܸܠܵܐ ܒܐܘܼܤܝܼܵܐ ܡ̇ܢ ܘܒܲܩܢܘܿܡܵܐ ܐܝܼܬܲܝܗܘܿܢ ܚܵܫܘܿܫܹ̈ܐ . ܚܵܫ̇ܝܼܢ ܕܹܝܢ ܐܲܝܟܼ ܕܐܝܼܬܼ ܠܹܗ ܠܲܟܼܝܵܢܗܘܿܢ ܥܲܗܢܘܼܬܼܵܐ ܕܢܸܚܲܫ : ܐܵܘ ܡܸܢܗܘܿܢ ܘܲܠܗܵܘܿܢ : ܐܵܘ ܒܲܐ̄ܚܪܹܢܵܐ . ܐܸܠܵܐ ܐܵܦܠܵܐ ܒܒܼܘܼܠܒܵܠܵܐ ܐܸܡܲ݁ܪ ܐܲܢ̄ܬܿ : ܘܠܵܐ ܬܘܼܒܼ ܒܫܘܼܚܠܵܦ ܐܘܼܤܝܼܵܐ : ܘܠܵܐ ܒܡܸܬܼܚܲܒܿܠܵܢܘܼܬܼܵܐ : ܘܠܵܐ ܬܘܼܒܼ ܟܝܵܢܵܐܝܼܬܼ : ܐܲܝܟܼ ܕܬܸܗܘܸܐ ܚܕܼܵܐ ܚܕܼܵܝܘܼܬܼܵܐ ܩܢܘܿܡܵܝܬܼܵܐ . ܡܵܕܹܝܢ ܠܗܵܝ̇ ܨܒܼܵܢܵܝܬܼܵܐ ܐܵܡܲ݁ܪ ܐܲܢ̄ܬܿ : ܕܒܼܵܗ̇ ܡܸܬܼܪܲܢܝܵܐ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ ܘܲܕܼܠܵܐ ܚܲܫܵܐ ܕܲܟܼܝܵܢܹ̈ܐ : ܠܚܲܕܼ ܦܲܪܨܘܿܦܵܐ : ܠܵܘ ܒܲܚܕܼܵܝܘܼܬܼܵܐ ܟܝܵܢܵܝܬܐ . ܦܲܪܨܘܿܦܵܐ ܓܹܝܪ ܕܒܲܚܕܼܵܝܘܼܬܼܵܐ ܟܝܵܢܵܝܬܐ ܗܵܘܹ̇ܐ : ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ ܕܐܸܬܼܚܲܝܲܕܸܘ ܡܸܬܐܡܲܪ . ܐܲܟܼܙܢܵܐ ܕܒܲܪܢܵܫܵܐ : ܠܵܐ ܦܲܓܼܪܵܐ ܘܠܵܐ ܢܲܦܫܵܐ . ܠܲܟܼܝܵܢܵܐ ܓܹܝܪ ܗܘ̤ܵܬܼ ܚܕܼܵܝܘܼܬܼܗܘܿܢ ܕܗܵܠܹܝܢ : ܘܲܠܦܲܪܨܘܼܦܵܐ ܕܲܟܼܝܵܢܵܐ . ܐܲܠܵܗܵܐ pb. 241 ܕܹܝܢ : ܠܦܲܪܨܘܿܦܵܐ ܕܝܼܠܹܗ ܘܠܲܒܼܪܘܼܬܹܗ : ܢܤܲܒ̣ ܠܹܗ ܕܡܘܼܬܼܵܐ ܕܥܲܒܼܕܵܐ : ܠܵܐ ܗ̄ܘ̣ܵܐ ܡ̣ܢ ܐ̄ܚܪܹܢܵܐ ܗܘ̤ܵܐ . ܕܐܲܝܟܼ ܗܵܠܹܝܢ ܓܹܝܪ ܐܝܼܬܲܝܗܘܿܢ : ܐܲܝܠܹܝܢ ܕܠܲܟܼܝܵܢܵܐ ܡܸܬܼܚܲܝܕܝܼܢ . ܕܡܘܼܬܼܵܐ ܕܥܲܒܼܕܵܐ ܢܤܲܒܼ : ܘܠܵܐ ܗ̄ܘ̣ܵܐ ܐܘܼܤܝܼܵܐ ܕܒܲܪܢܵܫܵܐ ܐܝܼܬܹܝܗ̇ ܗ̄ܘ̣ܵܬܼ ܕܡܘܼܬܼܵܐ ܕܥܲܒܼܕܵܐ : ܐܸܠܵܐ ܗܵܘ̇ ܕܢܲܤܒܵܗ̇ : ܠܲܕܼܡܘܼܬܼܵܐ ܘܲܠܦܲܪܨܘܿܦܵܐ ܐܲܩܝܼܡܵܗ̇ . ܘܒܲܕܡܘܼܬܼܵܐ ܕܒܲܢܲܝ̈ܢܵܫܵܐ ܗܘ̤ܵܐ : ܘܠܵܐ ܗ̄ܘ̣ܵܐ ܟܝܵܢܵܐ ܕܒܼܢܲܝ̈ܢܵܫܵܐ : ܐܵܦܸܢ ܟܝܵܢܵܐ ܕܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ ܗܵܘ̇ ܕܲܢܤܲܒܼ . ܠܗܵܘ̇ ܕܢܲܤܒܹܗ : ܒܲܕܡܘܼܬܼܵܐ ܕܒܲܪܢܵܫܵܐ ܗܘ̤ܵܐ . ܘܥܲܡ ܗܵܝ̇ ܕܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ : ܗܵܘ̇ ܕܲܢܤܲܒܼ : ܘܠܵܘ ܗܵܘ̇ ܕܐܸܬܼܢܤܸܒܼ . ܗܵܘ̇ ܓܹܝܪ ܕܐܸܬܼܢܤܸܒܼ : ܐܘܼܤܝܼܵܐ ܘܲܕܝܵܢܵܐ ܕܒܲܪܢܵܫܵܐ ܗ̄ܘ̣ܵܐ . ܗܵܘ̇ ܕܲܢܤܲܒܼ : ܒܐܸܤܟܹܡܵܐ ܐܲܝܟܼ ܒܲܪܢܵܫܵܐ ܐܸܫܬܿܟܲܚ : ܟܲܕܼ ܠܵܐ ܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ . ܠܵܐ ܗ̄ܘ̣ܵܐ ܓܹܝܪ ܠܲܟܼܝܵܢܵܐ ܢܲܤܒܹܿܗ ܠܹܗ : ܐܸܠܵܐ ܠܲܕܡܘܼܬܼܵܐ . ܘܠܲܕܼܡܘܼܬܼܵܐ ܘܠܸܐܤܟܹܡܵܐ ܕܒܲܪܢܵܫܵܐ : ܒܟܼܠܗܹܝܢ ܐܲܝܠܹܝܢ ܕܦܲܪܨܘܿܦܐ ܡܵܘܕܲܥ : ܟܲܕܼ ܠܡܸܤܟܹܢܘܼܬܼܵܐ ܕܐܸܤܟܹܡܵܐ ܡܸܫܬܲܥܸܐ : ܥܕܲܡܵܐ ܠܡܵܘܬܵܐ ܐܸܬܼܢܲܚܲܬܼ : ܡܵܘܬܵܐ ܕܹܝܢ ܕܲܙܩܝܼܦܵܐ : ܕܒܹܗ ܢܲܦܫܹܗ ܤܲܪܸܩ . ܐܲܝܟܲܢܵܐ ܕܒܲܟܼܝܵܢܵܐ ܠܡܲܟܿܝܼܟܼܘܼܬܼܵܐ ܕܲܕܡܘܼܬܼܵܐ ܕܥܲܒܼܕܵܐ ܢܚܵܘܸܐ : ܘܲܠܨܲܥܪܵܐ ܕܒܹܝܬܼ ܒܢܲܝ̈ܢܵܫܵܐ ܢܤܲܝܒܲܪ . ܠܹܗ ܓܹܝܪ ܨܲܥܲܪܘ : ܠܗܵܘ̇ ܕܲܒܼܡܸܬܼܢܲܚܬܼܵܢܘܼܬܼܵܐ ܕܠܵܐ ܤܵܟܼܵܐ ܗ̄ܘ̣ . ܐܵܘܕܲܥ̇ ܐܵܦ ܠܥܸܠܬܐ ܕܡܸܛܠܵܬܼܵܗ̇ ܢܤܲܒܼ ܠܲܕܼܡܘܼܬܼܵܐ ܕܥܲܒܼܕܵܐ : ܟܲܕܼ ܒܲܕܡܘܼܬܼܵܐ ܕܲܒܼܢܲܝ̈ܢܵܫܵܐ ܒܐܸܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ : ܘܡܲܟܸܟܼ ܢܲܦܫܹܗ ܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܠܵܐ ܗ̄ܘ̣ܵܐ ܕܹܝܢ ܒܲܟܼܝܵܢܹܗ ܚܲܫ̣ pb. 242 ܐܸܢܹܝܢ : ܐܸܠܵܐ ܐܸܬܼܚܲܫܲܚ ܒܗܵܠܹܝܢ ܒܗܵܘ̇ ܕܲܟܼܝܵܢܵܐܝܼܬܼ ܚܵܐܹ̇ܫ : ܒܐܸܤܟܹܡܹܗ ܘܲܒܼܦܲܪܨܘܼܦܹܗ : ܐܲܝܟܲܢܵܐ ܕܠܹܗ ܢܸܬܸܿܠ ܒܛܲܝܒܿܘܼ ܒܦܲܪܨܘܼܦܹܗ : ܫܡܵܐ ܕܲܡܝܲܬܲܪ ܡ̣ܢ ܟܠ ܫܘܵܗ̈ܝܼܢ . ܕܠܹܗ ܟܠ ܒܪܘܿܟܿ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܪܥܵܐ : ܘܟܼܠ ܠܸܫܵܢ ܢܵܘܕܸܐ ܠܹܗ . ܐܲܝܟܲܢܵܐ ܕܲܒܼܦܘܼܚܵܡܵܐ ܕܐܲܠܵܗܵܐ : ܘܐܲܝܟܼ ܪܲܒܿܘܼܬܼܵܐ ܕܐܲܠܵܗܑܵܐ : ܢܸܬܼܪ̱ܢܸܐ ܒܪܵܐ : ܗܵܘ̇ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܒܲܕܼܡܘܼܬܼܵܐ ܕܒܲܪܢܵܫܵܐ ܗܘ̤ܵܐ : ܘܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ . ܘܡܲܟܸܿܟܼ ܢܲܦܫܹܗ ܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܘܐܸܬܼܪܲܡܪܲܡ : ܒܕܸܐܬܼܝܼܗܸܒܼ ܠܹܗ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܒܐܸܤܟܹܡܵܐ ܕܲܕܼܡܘܼܬܼܵܐ ܕܥܲܒܼܕܵܐ ܕܐܸܬܼܢܲܤܒܲܬ̤ ܠܲܚܕܼܵܝܘܼܬܼܵܐ . ܗܵܘ̇ ܕܹܝܢ ܐܝܼܬܼܵܘܗܝ ܕܡܘܼܬܼܵܐ ܕܥܲܒܼܕܵܐ : ܗ̄ܘ̣ܵܐ ܒܐܸܤܟܹܡܵܐ : ܐܸܠܵܐ ܒܐܘܼܤܝܼܵܐ . ܘܐܸܬܼܢܲܤܒܲܬ̤ ܠܲܕܼܡܘܼܬܼܵܐ ܘܠܸܐܤܟܹܿܡܵܐ ܘܲܠܡܲܘܼܟܵܟܼܵܐ ܕܲܥܕܲܡܵܐ ܠܡܵܘܬܵܐ ܕܲܙܩܝܼܦܵܐ : ܡܸܛܠ ܗܵܢܵܐ ܐܸܬܼܪܲܡܪܡܲܬ̤ ܠܡܸܤܲܒܼ ܫܡܸܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܠܡܸܤܬܲܟܵܠܘܼ ܕܹܝܢ ܐܘܼܤܝܼܵܐ ܠܲܕܼܡܘܼܬܼܵܐ ܕܥܲܒܼܕܵܐ : ܠܲܡܫܝܼܚܵܐ ܤ̣ܵܡ ܗ̄ܘ̣ܵܐ ܠܡܸܤܬܲܟܵܠܘܼ . ܡܫܝܼܚܵܐ ܓܹܝܪ : ܒܲܟܼܝܵܢܵܐ ܐܝܼܬܼܵܘܗܝ ܬܲܪ̈ܬܲܝܗܹܝܢ . ܡܸܛܠ ܗܵܢܵܐ : ܐܵܦ ܕܝܼܠܝ̈ܬܼܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ ܠܵܚ̈ܡܵܢ ܒܚܲܕܼ ܦܲܪܨܘܼܦܵܐ : ܠܵܐ ܗ̄ܘ̣ܵܐ ܕܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܘܠܵܐ ܗ̄ܘ̣ܵܐ ܦܲܪܨܘܼܦܵܐ ܒܐܘܼܤܝܼܵܐ : ܠܵܐ ܗ̄ܘ̣ܵܐ ܓܹܝܪ ܒܐܘܼܤܝܼܵܐ ܐܝܼܬܼܵܘܗܝ ܕܐܲܠܵܗܵܐ ܡܸܠܬܼܵܐ . ܘܠܵܐ ܗ̄ܘ̣ܵܐ ܦܲܪܨܘܿܦܵܐ ܕܲܚܕܼܵܝܘܼܬܼܵܐ ܐܝܼܬܼܵܘܗܝ ܕܲܟܼܝܵܢܹ̈ܐ ܕܐܸܬܼܚܲܝܲܕܼ : ܐܲܝܟܲܢܵܐ ܕܲܒܼܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܢܠܲܚܸܡ pb. 243 ܠܐܘܼܤ̈ܝܼܵܣ ܬܲܪ̈ܬܲܗܹܝܢ : ܠܵܐ ܓܹܝܪ ܐܝܼܬܼܵܘܗܝ ܒܐܘܼܤܝܼܵܐ ܬܲܪ̈ܬܲܝܗܹܝܢ . ܠܵܘ ܐܲܝܟܼ ܡ̇ܢ ܕܲܐ̄ܚܪܹܢܵܐ ܗ̄ܘ̣ ܐܲܠܵܗܵܐ ܡܫܝܼܚܵܐ : ܠܒܲܪ ܡ̣ܢ ܐܠܵܗܵܐ ܡܸܠܬܼܵܐ . ܐܸܠܵܐ ܕܡܵܘܕܥܵܢܵܐ ܗ̄ܘ̣ ܕܲܚܕܼܵܝܘܼܬܼܵܐ ܕܬܲܪ̈ܬܲܝܗܹܝܢ ܐܘܼܤ̈ܝܼܵܣ : ܕܐܲܠܵܗܵܐ ܡܸܠܬܼܵܐ ܘܲܕܼܒܲܪܢܵܫܵܐ . ܐܲܠܵܗܵܐ ܕܹܝܢ ܘܒܲܪܢܵܫܵܐ : ܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܐܲܝܟܼ ܕܐܵܦ ܐܲܢ̄ܬܿ ܐܵܡܲ݁ܪ ܐܲܢ̄ܬܿ . ܠܵܐ ܠܲܡ ܐܵܒܼ̇ܕܝܼܢ ܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ : ܐܸܠܵܐ ܓܡܲܪܘ ܠܲܢ ܝܲܬܿܝܼܪܵܐܝܼܬܼ ܚܲܕܼ ܡܵܪܝܵܐ ܘܲܡܫܝܼܚܵܐ ܘܲܒܼܪܵܐ : ܒܚܲܕܼ ܪܲܗܛܵܐ ܠܵܐ ܡܸܬܼܡܲܠܠܵܢܵܐ ܘܠܵܐ ܡܸܬܿܕܲܪܟܵܢܵܐ ܕܲܠܘܵܬܼ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ . ܐܵܦܸܢ ܒܐܲܝܠܹܝܢ ܕܛܵܒܼܵܐܝܼܬܼ ܐܸܡܲܪܬܿ : ܕܡܸܬܼܚܙܸܐ ܐܲܢ̄ܬܿ ܕܡܸܬܿܬܿܘܸܐ ܐܲܢ̄ܬܿ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܼܵܐ : ܐܸܬܼܓܲܡܪܲܬ̤ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܡܸܛܠ ܕܠܵܘ ܡ̣ܢ ܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܕܐܝܼܬܼܵܘܗܝ ܡܫܝܼܚܵܐ ܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܼܵܐ . ܡܵܘܕܥܵܢܝܼܬܼܵܐ ܓܹܝܪ ܕܐ̄ܢܵܫܘܼܬܼܵܐ : ܐܝܼܬܹܝܗ̇ ܡܸܬܼܒܲܪܢܫܵܢܘܼܬܼܵܐ . ܘܠܵܐ ܗ̄ܘ̣ܵܐ ܒܲܠܚܘܿܕܼ ܡ̣ܢ ܐܲܠܵܗܘܼܬܼܵܐ ܡܸܬܼܪܲܢܝܵܐ : ܟ̱ܠܵܗ̇ ܗܵܝ̇ ܕܐܸܬܼܒܲܢܲܫ : ܐܸܠܵܐ ܐܵܦ ܡ̣ܢ ܡܸܬܼܒܲܪܢܫܵܢܘܼܬܼܵܐ ܕܒܲܪܢܫܲܬ̤ . ܡܸܛܠ ܗܵܢܵܐ ܤܵܐܹ̇ܡ ܫܠܝܼܚܵܐ ܦܲܪܨܘܿܦܵܐ ܕܲܚܕܼܵܝܘܼܬܼܵܐ : ܘܵܗܵܝܕܹܝܢ ܗܵܢ̇ܘܿܢ ܕܡܸܢܗܘܿܢ ܐܝܬܹܝܗ̇ ܚܕܼܵܝܘܼܬܼܵܐ . ܐܵܡܲ݁ܪ ܩܲܕܼܡܵܝܑܬܼ ܕܡܘܼܬܼܵܐ ܕܐܲܠܵܗܵܐ ܕܐܝܼܬܹܝܗ̇ ܦܸܚܡܵܐ ܕܐܵܠܵܗܵܐ : ܘܗܵܝܕܹܝܢ ܢܸܤܒܲܬ̤ ܕܡܘܼܬܼܵܐ ܕܥܲܒܼܕܵܐ . ܠܵܘ ܠܐܘܼܤܝܼܵܐ : ܘܠܵܘ ܠܲܟܼܝܵܢܵܐ : ܐܸܠܵܐ ܠܐܸܤܟܹܡܵܐ ܘܲܠܦܲܪܨܘܿܦܵܐ . ܐܲܝܟܲܢܵܐ ܕܢܸܫܬܵܘܬܲܦ ܒܲܕܼܡܘܼܬܼܵܐ ܕܥܲܒܼܕܵܐ : ܘܐܵܦ ܕܡܘܼܬܼܵܐ ܕܥܲܒܼܕܵܐ ܬܸܫܬܵܘܬܲܦ ܠܲܕܼܡܘܼܬܼܵܐ ܕܐܲܠܵܗܵܐ . ܐܲܝܟܼ ܕܡ̣ܢ pb. 244 ܐܵܢܲܢܩܹܐ ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ : ܢܸܗܘܸܐ ܚܲܕܼ ܦܲܪܨܘܿܦܵܐ . ܐܝܼܬܼܵܘܗܝ ܓܹܝܪ ܦܲܪܨܘܼܦܵܐ : ܕܡܘܼܬܼܵܐ . ܐܲܝܟܲܢܵܐ ܕܒܼܐܘܼܤܝܼܵܐ ܐܝܼܬܼܵܘܗܝ ܗܵܢܵܐ : ܘܒܲܚܕܼܵܝܘܼܬܼܵܐ ܗܵܘ̇ : ܒܡܸܠܬܼܵܐ ܕܡܘܼܟܵܟܼܵܐ ܘܲܕܼܪܘܼܡܪܵܡܵܐ . ܐܲܝܟܲܢܵܐ ܗܵܟܹܝܠ ܦܵ̇ܩܹ̇ܕܼ ܐܲܢ̄ܬܿ ܠܲܢ : ܕܫܘܼܚ̈ܠܵܦܹܐ ܕܲܟܼܝܵܢܹ̈ܐ ܗܵܠܹܝܢ ܢܸܤܬܲܟܲܠ ܒܲܚܕܼܵܝܘܼܬܼܵܐ ؟ ܠܵܘ ܓܹܝܪ ܚܕܼܵܝܘܼܬܼܵܐ ܠܫܘܼܚ̈ܠܵܦܹܐ ܕܲܟܼܝܵܢܹ̈ܐ ܐܲܪܝܼܡܲܬ̤ : ܕܠܵܐ ܢܸܤܬܲܟܲܠ ܐܸܢܘܿܢ ܬܘܼܒܼ ܡ̣ܢ ܕܪܹܫ ܠܫܘܼܚ̈ܠܵܦܹܐ ܗܵܠܹܝܢ . ܗܵܘ̇ ܓܹܝܪ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܠܚܘܿܕܼܵܐܝܼܬܼ ܕܝܼܠܵܢܵܝܬܼܵܐ ܗ̣̄ܝ ܕܲܕܼܡܘܼܬܼܵܐ ܕܐܲܠܵܗܵܐܘ ܗܵܝ̇ ܕܹܝܢ ܕܐܸܬܼܢܲܤܒܲܬ̤ : ܝܑܼܚܝܼܕܼܵܐܝܬܼ ܕܲܕܼܡܘܼܬܼܵܐ ܗ̣̄ܝ ܕܥܲܒܼܕܵܐ . ܗܵܝ̇ ܕܹܝܢ : ܕܗܵܢܵܐ ܗܵܘ̇ : ܘܗܵܘ̇ ܗܵܢܵܐ : ܒܲܚܕܼܵܝܘܼܬܼܵܐ ܕܦܲܪܨܘܿܦܵܐ : ܘܠܵܘ ܕܐܘܼܤܝܼܵܐ . ܐܲܝܟܲܢܵܐ : ܕܐܲܝܟܲܢ ܕܐܝܼܬܹܝܗ̇ ܗܵܕܹܐ ܒܐܘܼܤܝܼܵܐ : ܬܸܗܘܸܐ ܗܵܝ̇ ܒܲܚܕܼܵܝܘܼܬܼܵܐ : ܘܠܵܘ ܐ̄ܚܪܹܬܼܵܐ . ܗܵܝ̇ ܕܒܼܐܘܼܤܝܼܵܐ ܕܡܘܼܬܼܵܐ ܕܐܲܠܵܗܵܐ ܐܝܼܬܹܝܗ̇ : ܘܒܲܪܬܼ ܟܝܵܢܵܐ ܕܗܵܕܹܐ ܐܘܼܤܝܼܵܐ : ܒܗܵܝ̇ ܕܐܝܼܬܹܝܗ̇ ܕܡܘܼܬܼܵܐ ܟܝܵܢܵܝܬܼܵܐ . ܒܲܚܕܼܵܝܘܼܬܼܵܐ ܕܹܝܢ : ܕܡܘܼܬܼܵܐ ܕܐܲܠܵܗܵܐ ܠܲܕܼܡܘܼܬܼܵܐ ܕܥܲܒܼܕܵܐ ܢܸܤܒܲܬ̤ . ܘܲܕܡܘܼܬܼܵܐ ܕܐܲܠܵܗܑܵ : ܕܐܝܼܬܹܝܗ̇ ܟܝܵܢܵܐܝܼܬܼ ܕܐܲܠܵܗܵܐ : ܒܐܸܤܟܹܡܵܐ ܕܡܘܼܬܼܵܐ ܕܥܲܒܼܕܵܐ ܗܘ̤ܵܬܼ . ܕܡܘܼܬܼܵܐ ܕܹܝܢ ܕܥܲܒܼܕܵܐ : ܕܐܝܬܹܝܗ̇ ܟܝܵܢܵܐܝܼܬܼ ܕܡܘܼܬܼܵܐ ܕܥܲܒܼܕܵܐ : ܘܒܲܚܕܼܵܝܘܼܬܼܵܐ ܕܡܘܼܬܼܵܐ ܕܐܲܠܵܗܵܐ : ܠܵܘ ܟܝܵܢܵܐܝܼܬܼ ܕܐܲܠܵܗܵܐ . ܐܲܝܟܲܢܵܐ ܕܝܼܚܝܼ̈ܕܼܵܝܬܼܵܐ ܒܲܟܼܝܵܢܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܟܝܵܢ̈ܝܵܢ ܝܑܼܚܝܼܕܼܵܐܝܼܬܼ ܢܸܤܬܲܟܲܠ : ܘܲܒܼܟܼܠ ܚܲܕܼ ܚܲܕܼ ܡ̣ܢ ܟܝܵܢܹ̈ܐ ܠܦܘܼܪ̈ܫܵܢܹܐ ܟܝܵܢܵܝܹ̈ܐ . ܘܠܲܐܝܠܹܝܢ ܕܕܲܚܕܼܵܝܘܼܬܼܵܐ ܐܸܢܹܝܢ : ܝܑܼܚܝܼܕܼܵܐܝܼܬܼ ܕܲܚܕܲܝܘܼܬܼܵܐ : ܘܠܵܘ ܕܐܘܼܤܝܼܵܐ ܢܸܤܢܲܟܲܠ . ܐܲܝܟܲܢܵܐ ܗܵܟܹܝܠ ܦܵܩܹ̇ܕܼ ܐܲܢ̄ܬܿ ܠܲܢ : ܕܠܵܐ ܢܸܪܢܸܐ ܡܸܕܸܡ ܡ̣ܢܡ ܗܵܠܹܝܢ ܠܚܘܿܕܵܐܝܼܬܼ ܡ̣ܢ pb. 245 ܦܘܼܪܫܵܢܵܐ ܕܲܟܼܝܵܢܹ̈ܐ : ܗܵܢ̇ܘܿܢ ܕܐܸܡ݂ܲܪܬܿ ܕܠܵܐ ܐܵܒܼ̇ܕܝܼܢ ܡܸܛܠ ܚܕܼܵܝܘܼܬܼܵܐ ؟ ܐܸܠܵܐ ܠܵܟܼ ܡ̇ܢ ܠܲܝܬܿ ܠܵܟܼ ܕܲܬܼܦܲܢܸܐ ܦܸܬܼܓܼܵܡܵܐ : ܘܠܵܐ ܕܬܲܟܿܤܲܢܝ ܒܐܲܝܠܹܝܢ ܕܲܢܩܲܛܪܸܓܼ ܐܲܢ̄ܬܿ ܠܝܼ . ܐܸܠܵܐ ܠܢܲܦܫܵܟܼ ܡܩܲܛܪܸܓܼ ܐܲܢ̄ܬܿ : ܒܐܲܝܠܹܝܢ ܕܠܝܼ ܨܵܒܹ̇ܐ ܐܲܢ̄ܬܿ ܠܲܡܩܲܛܪܵܓܼܿܘܼ : ܘܕܲܠܩܘܼܒܼܠܵܐ ܐܵܡܲ݁ܪ ܐܲܢ̄ܬܿ ܕܢܲܦܫܵܟܼ ܀ ܐܲܢ̄ܬܿܘܿܢ ܕܹܝܢ ܐܘܿ ܕܲܝܵܢܹ̈ܐ ܟܹܐܢܹ̈ܐ : ܡܵܢܵܐ ܒܲܚܸܢܬܿܘܿܢ ܡ̣ܢ ܗܵܠܹܝܢ ؟ ܐܵܘ ܥܲܠ ܗܵܠܹܝܢ ܕܲܦܠܲܚܢ ܒܲܒܼܥܵܬܼܵܐ : ܐܵܘ ܡ̣ܢ ܗܵܠܹܝܢ ܕܐܸܡܲܪܢ : ܘܡ̣ܢ ܗܵܠܹܝܢ ܕܐܵܘ̇ܕܝܼܬܼ : ܘܡ̣ܢ ܗܵܠܹܝܢ ܕܟܸܦ̇ܪܹܬܼ ܕܠܵܐ ܡܸܬܼܪܲܥܸܐ ܐ̄ܢܵܐ : ܐܲܟܸܤܘ ܠܛܵܥܝܵܐ : ܐܵܘ ܐܲܠܸܦܘ ܠܠܵܐ ܝܵܕܼܘܿܥܵܐ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܐܲܝܠܹܝܢ ܕܟܼܵܦܲܪ ܐ̄ܢܵܫ : ܡ̣ܢ ܗܵܠܹܝܢ ܐܲܝܟܼ ܗܲܪܵܛܝܼܩܵܐ ܢܸܬܼܚܲܝܲܒܼ : ܐܸܠܵܐ ܡ̣ܢ ܗܵܠܹܝܢ ܕܡܵܘܕܹܐ . ܗܵܟܲܢܵܐ ܐܵܪܝܼܘܿܣ : ܗܵܟܲܢܵܐ ܐܘܼܢܵܡܝܼܣ : ܗܵܟܲܢܵܐ ܡܵܩܸܕܘܿܢܝܼܣ : ܗܵܟܲܢܵܐ ܟܠܚܲܕܼ ܡ̣ܢ ܗܲܪ̈ܲܛܝܼܩܹܐ : ܡ̣ܢ ܐܲܝܠܹܝܢ ܕܐܵܘܕܝܼܘ ܕܲܠܩܘܼܒܼܠܵܐܝܼܬܼ : ܘܲܕܼܪܵܫ̣ܘ ܘܐܸܬܼܒܚܲܪܘ : ܘܐܸܬܼܚܲܝܲܒܼܘ ܡ̣ܢ ܐܲܒܼ̈ܗܵܬܼܵܐ . ܡܵܢܵܐ ܗܵܫܵܐ ܐܵܦ ܐܲܢ̄ܬܿܘܿܢ : ܡܸܬܿܕܲܡ̈ܝܵܢܹܐ ܕܗܵܢ̇ܘܿܢ : ܡܵܢ ܡ̣ܢ ܗܵܘ̇ ܕܐܵܘ̇ܕܝܼܬܼ ܘܕܸܪܫܹ̇ܬܼ ܐܝܼܬܼܵܘܗܝ ܕܠܩܘܼܒܼܠܗܘܿܢ : ܕܐܲܝܟܼ ܗܲܪܵܛܝܼܩܵܐ ܚܲܝܒܼܘܼܢܝ ؟ ܡܵܢܵܐ ܐܸܫܟܲܚܬܿܘܿܢ ܒܐܸܓܲܪܬܿܝ : ܕܐܝܼܬܼܵܘܗܝ ܕܲܠܩܘܼܒܼܠܵܐ ܕܲܤܝܵܡܵܐ ܕܐܲܒܼ̈ܗܵܬܼܵܐ ؟ ܐܸܢ ܐܸܡ̇ܪܹܬܼ : ܘܐܸܢ ܠܵܐ ܐܸܡ̇ܪܹܬܼ : ܐܸܡܲܪܘ . ܗܵܘ̇ ܗܵܟܲܢܵܐ ܐܸܡ݂ܲܪ : ܕܟܼܠܗܹܝܢ ܐܲܝܠܹܝܢ ܕܥܲܠ ܡܫܝܼܚܵܐ ܤܵܠ݁̈ܩܵܢ ܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ : ܥܲܠ ܐܲܠܵܗܵܐ ܡܸܠܬܼܵܐ ܙܵܕܹܩ ܕܢܸܤ̈ܩܵܢ : ܡܵܘܠܵܕܼܵ ܕܡ̣ܢ ܐܲܢ̄ܬܿܬܼܵܐ : ܙܩܝܼܦܵܐ : ܡܵܘܬܵܐ : ܩܒܼܘܼܪܬܑܵܐ : ܩܝܵܡܬܼܵܐ : ܤܘܼܠܵܩܵܐ : ܘܡܹܐܬܼܝܼܬܼܵܐ ܕܬܲܪܬܹܝܢ ܕܡ̣ܢ ܕܪܹܫ ܟܲܕܼ ܐܵܬܹ̇ܐ : ܠܵܐ ܗ̄ܘ̣ܵܐ pb. 246 ܡ̣ܢ ܐܲܝܠܹܝܢ ܕܫܲܪܝܼܘ ܐܲܒܼ̈ܗܵܬܼܵܐ . . . ܐܸܢܵܐ ܕܹܝܢ ܐܸܡ̇ܪܹܬܼ ܠܘܵܬܼ ܗܵܠܹܝܢ : ܠܡܵܐ ܠܵܘ ܗܵܠܹܝܢ ܐܸܡ݂ܲܪܘ ܐܲܒܼ̈ܗܵܬܼܵܐ : ܘܡܸܛܠ ܗܵܕܹܐ ܐܵܦܠܵܐ ܡ̣ܢ ܗܵܪܟܵܐ ܙܵܕܹܩ ܕܲܢܫܲܪܸܐ . ܐܵܦ ܠܚܘܼܫܵܒܼܵܐ ܐܸܡ̇ܪܹܬܼ : ܠܵܐ ܓܹܝܪ ܡܸܬܼܪܲܥܹܝܢ ܗ̄ܘ̣ܵܘ : ܕܠܲܐܠܵܗܵܐ ܡܸܠܬܼܵܐ : ܚܵܫܘܿܫܵܐ : ܡܵܝܘܿܬܼܵܐ : ܘܲܥܒܼܝܼܕܼܵܐ : ܘܒܲܪܝܵܐ : ܘܡ̣ܢ ܐܲܝܠܹܝܢ ܕܠܲܝܬܿ ܗ̣̄ܘܲܝ̈ ܕܲܗܘ̤ܵܐ ܢܚܵܘܘܿܢܵܝܗܝ . ܗܵܠܹܝܢ : ܕܗܵܢ̇ܘܿܢ ܕܡ̣ܢ ܬܲܡܵܢ ܡܫܲܪܹܝܢ : ܡܸܬܼܐܲܨܝܼܢ ܠܡܹܐܡܲܪ . ܐܸܠܵܐ ܕܕܲܠܩܘܼ̈ܒܼܠܵܝܵܬܼܵܐ ܕܐܲܝܠܹܝܢ : ܕܐܸܡ݂ܲܪ ܘܐܲܠܸܦ̣ ܐܵܪܝܼܘܿܣ . ܡܸܛܠ ܗܵܢܵܐ : ܡ̣ܢ ܚܕܼܵܝܘܼܬܼܵܐ ܕܦܲܪܨܘܼܦܵܐ ܕܲܡܫܝܼܚܵܐ ܥܒܲܕܼܘ ܫܘܼܪܵܝܵܐ ܕܡܲܠܦܵܢܘܼܬܼܵܐ . ܐܲܝܟܲܢܵܐ ܕܲܠܗܵܠܹܝܢ ܕܐܲܠܵܗܘܼܬܼܵܐ ؟ ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܡܛܲܟܼܤܵܐܝܼܬܼ ܒܘܵܠܝܼܬܼܵܐ ܢܩܲܒܿܠܘܼܢ : ܠܵܘ ܕܒܼܘܼܠܒܵܠܵܐ ܕܲܟܼܝܵܢܹ̈ܐ ܐܵܘ ܕܒܼܘܼܛܵܠܵܐ ܢܸܗܘܸܐ . ܐܸܠܵܐ ܠܘܼܩܒܲܠ ܟܠܗܹܝܢ ܗܹܪܹ̈ܤܝܼܵܣ ܡܸܬܼܟܲܬܿܫܝܼܢ : ܘܒܼܵܐܪܬܵܕܘܿܤܝܼܵܐ ܡܫܲܪܪܝܼܢ ܡܫܲܪܪܐܝܼܬܼ ܟܲܕܼ ܡܦܲܢܹܝܢ ܦܸܬܼܓܼܵܡܵܐ : ܟܲܕܼ ܐܵܡ̇ܪܝܼܢ ܦܸܬܼܓܼܵܡܹ̈ܐ ܗܵܠܹܝܢ : ܡܗܲܝܡܸܢ ܐ̄ܢܵܐ ܒܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܝܑܼܚܝܼܕܼܵܝܵܐ . ܒܲܚܸܢ : ܐܸܡ̇ܪܹܬܼ ܠܹܗ : ܐܲܝܟܲܢܵܐ ܡܵܪܝܵܐ : ܘܝܼܫܘܿܥ ܡܫܝܼܚܵܐ : ܘܝܼܚܝܼܕܼܵܝܵܐ : ܘܲܒܼܪܵܐ : ܩܲܕܼܡܵܝܑܬܼ ܤܵܡ̣ܘ ܗ̄ܘ̣ܵ . ܫܡܵܗܹ̈ܐ ܕܓܼܵܘܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܲܝܟܼ ܫܲܬܼܐܸܤܬܼܵܐ : ܘܗܵܝܕܹܝܢ ܠܡܲܫܡܵܢܘܼܬܼܵܐ ܕܡܸܬܼܒܲܪܢܫܵܢܘܼܬܼܵܐ ܘܲܕܼܚܲܫܹ̈ܐ ܘܕܲܩܝܵܡܬܼܵܐ ܥܠܹܝܗ̇ ܒܵܢܹ̇ܝܢ . ܕܟܲܕܼ ܩܵܕܼܡ̇ܝܼܢ ܤܵܝ̇ܡܝܼܢ ܫܡܵܗܹ̈ܐ ܕܬܼܪ̈ܲܝܗܘܿܢ ܟܝܵܢܹ̈ܐ : ܕܐܝܼܬܲܝܗܘܿܢ ܡܫܵܘ̈ܕܥܵܢܹܐ ܕܗܵܠܹܝܢ ܕܓܼܵܘܵܐ : ܠܵܐ ܗܵܝ̇ ܕܲܒܼܪܘܼܬܼܵܐ ܘܡܵܪܘܼܬܼܵܐ ܐܸܤܬܿܕܸܩ : ܘܠܵܐ ܗܵܝ̇ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܲܒܼܪܘܼܬܼܵܐ pb. 247 ܠܩܹܘܲܢܕܹܝܢܘܿܣ ܬܹܐܬܸܐ ܕܚܲܘܼܒܵܠܵܐ ܘܲܕܼܒܼܘܼܠܒܵܠܵܐ ܀ . . . . . . . . . . . ܡܵܢܵܐ ܡܸܟܹܝܠ ܡܸܬܼܚܙܸܐ ܠܟܼܘܿܢ : ܐܘܿ ܕܲܝܵܢܹ̈ܐ ܟܹܐܢܹ̈ܐ ؟ ܡܸܛܠ ܕܗܵܘ̇ ܟܬܲܒܼ ܪܸܥܝܵܢܵܐ ܕܲܫܦܲܪ ܠܹܗ : ܘܐܸܢܵܐ ܬܘܼܒܼ ܟܸܬܼܒܹܿܬܼ ܪܸܥܝܵܢܝ ܒܵܗ̇ ܒܲܕܼܡܘܼܬܼܵܐ . ܕܲܝܵܢܹ̈ܐ ܕܹܝܢ ܬܘܼܒܼ ܠܟܼܘܿܢ ܓܵܒܹ̇ܝܢܲܢ : ܡܵܢܵܐ ܐܸܬܼܚܲܫܲܒܼܬܿܘܿܢ ܥܲܠ ܗܵܠܹܝܢ ؟ ܐܲܝܢܵܐ ܪܸܥܝܵܢܵܐ ܐܝܼܬܼ ܠܟܼܘܿܢ ܥܠܲܝܗܹܝܢ ؟ ܡܲܢܘܼ ܟܹܐܝܢ : ܐܵܘ ܡܲܢ̣ܘܼ ܥܵܘ̇ܠ ؟ ܘܒܲܐܝܢܵܐ ܚܘܼܫܵܒܼܵܐ ܒܲܚܸܢܬܿܘܿܢ ؟ ܐܸܡܲܪܘ ܠܲܢ ܪܸܥܝܵܢܟܼܘܿܢ : ܟܬܼܘܿܒܼܘ ܠܲܢ : ܐܲܝܟܼ ܕܲܝܢܹ̈ܐ ܟܹܐܢܹ̈ܐ . ܐܵܪܵܐ ܐܸܢܵܐ ܕܲܓܠܹ̇ܬܼ ܘܥܸܒܲܪܬܼ ܥܲܠ ܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ : ܥܲܠ ܕܐܸܡ̇ܪܹܬܼ ܠܹܗ . ܕܡ̣ܢ ܗܵܪܟܵܐ ܫܲܪܝܼܘ : ܠܵܐ ܗ̄ܘ̣ܵܐ ܡ̣ܢ ܐܲܠܵܗܵܐ ܡܸܠܬܼܵܐ : ܐܸܠܵܐ ܡ̣ܢ ܚܲܕܸ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ؟ ܐܲܝܟܼ ܕܠܲܐܝܢܵܐ ܕܐܵܘܤܸܦ ܥܲܠ ܗܵܠܹܝܢ : ܠܝܼ ܚܲܝܸܒܼܬܿܘܿܢ . ܘܲܠܗܵܘ̇ ܙܲܟܿܝܼܬܘܿܢ : ܠܐܲܝܢܵܐ ܕܠܲܓܼܡܵܪ ܠܵܐ ܢܛܲܪ ܗܲܝܡܵܢܘܼܬܼܗܘܿܢ : ܐܸܠܵܐ ܚܫܲܒܼ ܐܸܢܘܿܢ ܕܲܫܚܝܸܡܵܐܝܼܬܼ ܘܲܕܼܠܵܐ ܦܘܼܪܫܵܢܵܐ ܐܸܬܼܚܲܫܲܚܘ ܒܲܫܡܵܗܹ̈ܐ ܗܵܠܹܝܢ . ܐܸܢܸܐ ܕܹܝܢ ܐܸܡ̇ܪܹܬܼ : ܕܠܵܘ ܫܚܝܼܡܵܐܝܼܬܼ ܫܲܪܝܼܘ ܡ̣ܢ ܗܵܪܟܵܐ : ܐܸܠܵܐ ܒܢܝܼܫܵܐ ܐܲܠܵܗܵܝܵܐ . ܐܸܢܗ̤ܘ ܕܲܒܼܗܵܕܹܐ ܐܲܪܫܥܹ̇ܬܼ : ܚܵܘܵܐܘܼܢܝ . ܘܐܸܠܵܐ : ܕܲܠܡܵܐ ܠܥܸܠܬܼܵܐ ܗܵܝ̇ ܕܐܸܡ̇ܪܹܬܼ ܠܹܗ ܕܡ̣ܢ ܗܵܪܟܵܐ ܫܲܪܝܼܘܼ : ܐܲܤܠܝܼܬܿܘܿܢ ܐܲܝܟܼ ܐܲܝܕܵܐ ܕܪܘܼܫܥܵܐ ܐܝܼܬܹܝܗ̇ : ܕܢܸܗܘ̈ܝܵܢ ܗܵܠܹܝܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܕܓܼܵܘܵܐ : ܐܲܝܟܼ ܡܵܐ ܕܲܡܫܵܘܕܥܝܼܢ ܫܡܵܗܹ̈ܐ ؟ ܘܲܕܼܡܸܛܠ ܡܲܠܦܵܢܘܼܬܼܵܐ pb. 248 ܡܫܲܡܠܲܝܬܼܵܐ ܘܲܙܗܝܼܪܬܵܐ ܨܒܼܵܘ ܠܲܡܫܲܪܵܝܘܼ ܡ̣ܢ ܫܡܵܗܹ̈ܐ ܗܵܠܹܝܢ : ܐܲܝܟܼ ܡ̇ܢ ܕܐܝܼܬܼܵܘܗܝ ܫܲܪܝܼܪܵܐܝܼܬܼ ܫܡܵܐ ܕܲܡܫܝܼܚܵܐ ܒܲܟܼܝܵܢܹ̈ܐ ܬܪ̈ܲܝܗܘܿܢ : ܒܲܪܢܵܫܵܐ ܘܐܲܠܵܗܵܐ . ܐܸܠܵܐ ܐܸܢ ܡܸܛܠ ܗܵܕܹܐ : ܐܵܦ ܠܗܵܢܵܐ ܙܵܕܹܩ ܗ̄ܘ̣ܵܐ ܕܲܬܼܚܲܒܼܘܼܢ . ܐܸܡ݂ܲܪ ܗ̄ܘ̣ܵܐ ܓܹܝܪ : ܕܲܡܫܲܚܠܦܝܼܢ ܐܸܢܘܿܢ ܟܝܵܢܹ̈ܐ ܕܐܸܬܼܟܲܢܲܫܘ ܠܪܲܗܛܵܐ ܕܲܚܕܼܵܝܘܼܬܼܵܐ . ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ : ܠܵܐ ܗ̄ܘ̣ܵܐ ܚܲܕܼ ܐܲܠܵܗܵܐ ܡܸܠܬܼܵܐ ܡ̣ܢ ܬܪ̈ܲܝܗܘܿܢ : ܠܵܐ ܓܹܝܪ ܡܸܬܿܬܿܪܝܼܡ ܫܘܸܚܠܵܦܵܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ . ܡܵܕܹܝܢ ܕܲܡܫܝܼܚܵܐ ܐܝܼܬܲܝܗܘܿܢ ܬܪ̈ܲܝܗܘܿܢ ܟܝܵܢܹ̈ܐ : ܘܠܵܐ ܗ̄ܘ̣ܵܐ ܕܐܲܠܵܗܵܐ ܡܸܠܬܼܵܐ . ܐܵܘ ܗܵܟܹܝܠ ܠܡܸܠܲܝ̈ ܕܝܼܠܝ ܘܕܝܼܠܹܗ ܚܲܝܸܒܼܘ : ܐܵܘ ܒܗܵܠܹܝܢ ܕܗܵܘ̇ : ܐܵܦ ܠܝܼ ܙܲܟܵܝܵܐ ܚܘܼܫܒܘܼܢܵܢܝ : ܐܲܝܟܼ ܐܲܝܢܵܐ ܕܡܵܘܕܸܐ ܒܟܼܠܗܹܝܢ . ܐܸܢܕܹܝܢ ܠܵܐ : ܐܲܝܟܵܐ ܕܥܲܠ ܐܲܠܵܗܵܐ ܡܸܠܬܼܵܐ ܡܵܘܕܲܥ ܕܗ̤ܘܝܘܼ ܒܐܘܼܤ̈ܝܼܵܣ ܬܲܪ̈ܬܲܝܗܹܝܢ : ܝܵܘܵܘ : ܐܵܘ ܗܵܢܵܐ ܐܵܘ ܐܲܢ̄ܬܿܘܿܢ : ܡ̣ܢ ܐܲܝܕܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ ܒܲܟܼܢܘܼܫܝܵܐ ܐܸܬܼܓܡܲܪ ܐܲܠܵܗܵܐ ܡܸܠܬܼܵܐ ؟ ܠܚܲܕܼ ܓܹܝܪ ܡܫܝܼܚܵܐ ܐܸܡ݂ܲܪ ܕܐܝܼܬܼܵܘܗܝ ܡ̣ܢ ܟܝܵܢܹ̈ܐ ܡܫܲܚ̈ܠ̱ܦܹܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܐܸܬܼܓܹܡܲܪ ܠܵܐ ܡܸܬܼܡܲܠܠܵܢܵܐܝܼܬܼ ܡ̣ܢ ܟܢܘܼܫܝܵܐ ܕܲܟܼܝܵܢܹ̈ܐ . ܡ̣ܢ ܐܲܝܠܹܝܢ ܟܝܵܢܹ̈ܐ ؟ ܘܡ̣ܢ ܐܲܝܠܹܝܢ ܐܘܼܤ̈ܝܼܵܣ ؟ ܡ̣ܢ ܐܲܝܕܵܐ ܐܲܠܵܗܘܼܬܼܵܐ : ܡ̣ܢ ܐܲܝܕܵܐ ܐ̄ܢܵܫܘܼܬܼܵܐ ܐܸܬܼܓܡܲܪ ܐܲܠܵܗܵܐ ܡܸܠܬܼܵܐ : ܕܢܸܗܘܸܐ ܐܲܠܵܗܵܐ ܡܸܠܬܼܵܐ ܒܲܟܼܝܵܢܹ̈ܐ ܬܪ̈ܲܝܗܘܿܢ ؟ ܐܵܘ ܐܲܢ̄ܬܿܘܿܢ ܐܵܘ ܗ̤ܘ : ܐܸܡܲܪܘ ܠܲܢ ܐܵܦ ܗܵܫܵܐ : ܐܵܦܸܢ ܠܵܐ ܐܸܡܲܪܬܿܘܿܢ ܒܩܲܕܼܡܵܝܬܼܵܐ . ܐܸܡܲܪܘ : ܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܐܝܼܬܼܵܘܗܝ ܒܬܲܪ̈ܬܲܝܗܹܝܢ : ܐܲܟܼܙܢܵܐ ܕܡܵܘܕܹܝܬܿܘܿܢ ܥܲܠ ܡܫܝܼܚܵܐ ܕܐܝܼܬܼܵܘܗܝ ܒܐܘܼܤܝܼܵܐ ܒܬܲܪ̈ܬܲܝܗܹܝܢ : ܡ̣ܢ ܟܝܵܢܹ̈ܐ ܡܫܲܚ̈ܠ̱ܦܹܐ ܘܲܟܼܝܵܢܹ̈ܐ ܡܫܲܚ̈ܠ̱ܦܹܐ . ܠܵܐ ܠܲܡ ܒܲܛܠܲܬ̤ ܚܕܼܵܝܘܼܬܼܵܐ pb. 249 ܠܫܘܼܚܠܵܦܵܐ ܕܲܟܼܝܵܢܹ̈ܐ : ܐܸܠܵܐ ܟܝܵܢܹ̈ܐ ܡܫܲܚ̈ܠ̱ܦܹܐ ܐܵܡܪܝܼܬܿܘܿܢ ܕܐܝܼܬܼܵܘܗܝ ܐܵܠܵܗܵܐ ܡܸܠܬܼܵܐ . ܐܸܢܗ̤ܘ ܓܹܝܪ : ܕܡ̣ܢ ܚܕܼܵܐ ܐܘܼܤܝܼܵܐ ܬܲܪܬܹܝܢ ܐܘܤ̈ܝܼܵܣ ܗ̤ܘܲܝ̈ : ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܤܸܕܼܩܵܐ ܘܠܵܐ ܗ̄ܘ̣ܵܐ ܚܕܼܵܝܘܼܬܼܵܐ ܗܘ̤ܵܬܼ . ܠܲܡܫܝܼܚܵܐ ܕܹܝܢ ܒܲܚܕܼܵܝܘܼܬܼܵܐ ܐܵܡܲ݁ܪ ܕܲܗܘ̤ܵܐ : ܘܐܝܼܬܼܵܘܗܝ ܒܲܟܼܝܵܢܹ̈ܐ ܬܪܹܝܢ . ܐܲܠܵܗܵܐ ܡܸܠܬܼܵܐ : ܒܲܚܕܼܵܝܘܼܬܼܵܐ ܗܘ̤ܵܐ ܒܸܤܪܵܐ : ܘܠܵܘ ܒܐܘܼܤܝܼܵܐ : ܐܲܝܟܲܢܵܐ ܗܵܟܹܝܠ ܡܵܘܕܥܵܐ ܕܗ̤ܘܝܘܼ ܟܲܕܼ ܗ̤ܘ ܚܲܕܼ . ܗܵܘ̇ ܕܐܝܼܬܼܵܘܗܝ ܬܪܹܝܢ ܒܲܚܕܼܵܝܘܼܬܼܵܐ : ܘܗܵܘ̇ ܕܐܝܼܬܼܵܘܗܝ ܟܝܵܢܵܐ ؟ ܐܵܘ ܗ̤ܘܝܘܼ ܟܲܕܼ ܗ̤ܘ ܟܝܵܢܵܐ ܘܲܚܕܼܵܝܘܼܬܼܵܐ : ܘܒܲܟܼܝܵܢܵܐ ܘܒܲܚܕܼܵܝܘܼܬܼܵܐ : ܘܦܲܪܨܘܿܦܵܐ ܘܐܘܼܤܝܼܵܐ ؟ ܐܵܦܸܢ ܓܹܝܪ ܠܵܐ ܐܝܼܬܼܵܘܗܝ ܕܠܵܐ ܐܘܼܤܝܼܵܐ ܦܵܪܨܘܼܦܵܐ : ܠܵܐ ܗ̄ܘ̣ܵܐ ܗ̤ܘܝܘܼ ܟܲܕܼ ܗ̤ܘ ܐܘܼܤܝܼܵܐ ܘܦܲܪܨܘܼܦܵܐ . ܐܲܝܟܲܢܵܐ ܗܵܟܹܝܠ ܕܵܢܬܿܘܿܢ ܠܲܢ : ܐܘܿ ܕܲܝܵܢܹ̈ܐ ܚܲܟܿܝܼܡܹ̈ܐ ؟ ܐܲܝܟܲܢܵܐ ܐܸܬܼܪܲܥܝܼܬܿܘܿܢ ܥܲܠ ܗܵܠܹܝܢ ܕܐܲܒܼ̈ܗܵܬܼܵܐ ؟ ܐܵܪܵܐ ܫܠܸܡ̣ܘ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܒܲܫܡܵܗܹ̈ܐ ܘܲܒܼܫܘܼܘܕܵܥܵܐ ܕܲܫܡܵܗܹ̈ܐ : ܘܲܚܦܝܼܛܵܐܝܼܬܼ ܘܢܲܗܝܼܪܵܐܝܼܬܼ ܒܲܫܡܵܗܹ̈ܐ ܗܵܠܹܝܢ ܐܸܬܸܚܲܫܚܘ ؟ ܘܡ̣ܢ ܗܵܪܟܵܐ : ܘܠܵܘ ܡ̣ܢ ܓܲܒܿ ܐ̄ܚܪܹܝܢ : ܐܸܫܟܲܚܘ ܙܗܝܼܪܵܐܝܼܬܼ ܠܲܡܫܲܪܵܝܘܼ ܒܡܲܠܦܵܢܘܼܬܼܗܘܿܢ : ܐܸܠܵܐ ܐܸܢ ܡ̣ܢ ܐܲܝܟܵܐ ܕܕܲܒܲܪ ܐܸܢܘܿܢ ܪܘܼܚܵܐ ܕܩܘܼܕܫܵܐ : ܕܠܵܐ ܡܸܕܸܡ ܢܸܬܼܒܲܨܲܪ : ܘܠܵܐ ܡܸܕܸܡ ܢܸܗܘܸܐ ܝܲܬܿܝܼܪܵܐ : ܘܠܵܐ ܡܸܕܸܡ ܤܪܝܼܩܵܐ : ܘܐܲܝܟܼ ܕܐܵܬܼܝܵܐ ܢܸܤܥܪܘܼܢ : ܐܸܠܵܐ ܟܠܗܹܝܢ ܒܒܼܘܼܚܵܢܵܐ . ܐܲܝܟܲܢܵܐ ܕܐܲܝܠܹܝܢ ܕܒܲܡܫܝܼܚܵܐ ܢܸܬܼܚܲܙ̈ܝܵܢ : ܟܠܗܹܝܢ ܕܐܲܠܵܗܵܐ ܡܸܠܬܼܵܐ : ܕܐܝܼܬܼ ܠܹܗ ܟܝܵܢܵܐ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܘܲܡܬܼܘܿܡܵܝܵܐ . ܘܟܼܠܗܹܝܢ ܕܐ̄ܢܵܫܘܼܬܼܵܐܐ : ܕܐܝܼܬܝܗܹܝܢ pb. 250 ܟܝܵܢܵܐ ܡܵܝܘܿܬܼܵܐ ܘܚܵܫܘܿܫܵܐ ܘܒܲܪܝܵܐ . ܘܐܲܝܠܹܝܢ ܕܲܚܕܼܵܝܘܼܬܼܵܐ ܐܸܢܹܝܢ ܘܲܕܼܡܼܬܼܒܲܢܫܵܢܘܼܬܼܵܐ : ܡܸܢܹܗ ܕܡܲܪܒܵܥܵܐ ܘܡ̣ܢ ܡܸܬܼܒܲܪܢܫܵܢܘܼܬܼܵܐ : ܥܲܠ ܚܲܕܼ ܦܲܪܨܘܼܦܵܐ ܤܵܠ̈ܩܵܢ . ܥܲܠ ܗܵܘ̇ ܦܲܪܨܘܿܦܵܐ ܕܲܕܓܼܵܘܵܐ ܐܝܼܬܼܵܘܗܝ : ܕܡܵܪܲܢ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ : ܕܡܸܢܹܗ ܫܲܪܝܼܘ ܐܲܒܼ̈ܗܵܬܼܵܐ : ܘܗܵܝܕܹܝܢ ܒܦܘܼܪܫܵܢܵܐ ܕܡܸܠܬܼܵܐ . ܥܲܠ ܐܲܠܵܗܘܼܬܼܵܐ ܐܵܠܸܦܘܼ : ܕܐܝܼܬܼܵܘܗܝ ܡ̣ܢ ܐܲܠܵܗܵܐ ܐܵܒܼܵܐ : ܒܲܪ ܟܝܵܢܵܐ ܕܐܲܒܼܵܐ : ܢܘܼܗܪܵܐ ܕܡ̣ܢ ܢܘܼܗܪܵܐ : ܕܒܼܐܝܼܕܹܗ ܟܠ ܡܸܕܸܡ ܗܘ̤ܵܐ : ܐܲܝܠܹܝܢ ܕܒܲܐܪܥܵܐ ܐܵܦ ܕܒܲܫܡܲܝܵܐ . ܘܗܵܝܕܹܝܢ ܡܸܬܼܒܲܤܪܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ ܘܲܕܼܐ̄ܢܵܫܘܼܬܼܵܐ : ܐܸܡ݂ܲܪܘ : ܕܡܸܛܠܵܬܲܢ ܒܢܝ̈ܢܵܫܵܐ ܘܡܸܛܠ ܦܘܼܪܩܵܢܲܢ : ܢܚܸܬܼ ܘܐܸܬܼܒܲܤܲܪ . ܘܗܵܝܕܹܝܢ ܐܸܡ݂ܲܪܘ ܠܗܵܠܹܝܢ ܕܒܸܤܪܵܐ : ܥܲܠ ܡܵܘܠܵܕܼܵܐ ܘܥܲܠ ܓܒܼܝܼܠܘܼܬܼܵܐ : ܕܐܸܬܼܒܲܤܲܪ . ܐܸܡ݂ܲܪܘ : ܟܲܕܼ ܡܲܠܦܝܼܢ : ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ ܐܸܬܼܒܲܤܲܪ : ܠܲܚܕܼܵܝܘܼܬܼܵܐ ܗܵܝ̇ ܕܠܵܗ̇ ܐܸܬܼܒܲܤܲܪ ܘܐܸܬܼܒܲܪܢܲܫ ܐܵܘܕܲܥ̣ܘ . ܥܕܲܡܵܐ ܓܹܝܪ ܠܡܸܬܼܒܲܤܪܵܢܘܼܬܼܵܐ : ܡ̣ܢ ܐܲܠܵܗܵܐ ܡܸܠܬܼܵܐ ܡܲܠܦܝܼܢ ܗ̄ܘ̣ܵܘ ܠܲܢ ܟܠܡܸܕܸܡ . ܘܡ̣ܢ ܗܵܝ̇ ܕܹܝܢ ܕܐܸܬܼܒܲܤܲܪ : ܥܲܠ ܚܕܼܵܝܘܼܬܼܵܐ ܗܵܝ̇ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܥܲܠ ܡܵܘܠܵܕܼܵܐ ܕܒܸܤܪܵܐ ܕܐܸܬܼܒܲܤܲܪ : ܐܵܡ̇ܪܝܼܢ : ܚܲܫܵܐ ܘܡܵܘܬܵܐ ܘܲܩܝܡܬܼܵܐ ܘܤܘܼܠܵܩܵܐ ܘܤܘܼܥܪ̈ܵܢܹܐ ܕܐܵܘܕܲܥ̣ܘ ܥܲܠ ܦܲܓܼܪܵܐ ܕܲܡܚܲܝܲܕܼ ܗ̄ܘ̣ܵܐ ܠܹܗ : ܐܲܝܟܼ ܡܢܲܦܫܵܐ ܘܝܲܕܼܘܼܥܬܼܵܢܵܐ . ܐܲܝܟܼ ܕܠܵܐ ܠܒܼܘܼܠܒܵܠܵܐ ܢܸܤܒܲܪ ܕܲܗܘ̤ܵܬܼ ܚܕܼܵܝܘܼܬܼܵܐ : ܘܠܑܵܐ ܬܘܼܒܼ ܒܫܘܼܚܠܵܦܵܐ ܕܐܘܼܤܝܼܵܐ ܘܕܲܟܼܝܵܢܵܐ : ܐܵܘ pb. 251 ܠܡܘܼܙܵܓܼܵܐ ܐܵܘ ܠܪܘܼܟܵܒܼܵܐ ܟܝܵܢܵܝܵܐ : ܕܠܲܗܘܵܝܐ ܕܲܚܕܼܵܐ ܚܲܝܘܼܬܼܵܐ : ܐܸܠܵܐ ܠܚܲܕܼ ܦܲܪܨܘܿܦܵܐ ܡ̣ܢ ܡܕܲܒܿܪܵܢܘܼܬܼܵܐ ܕܥܲܠ ܐܲܦܲܝ̈ܢ . ܐܲܝܟܲܢܵܐ ܕܢܸܫܬܵܘܬܲܦ ܠܲܢ ܒܡܘܼܟܵܟܼܵܐ ܕܲܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܢܸܫܬܵܘܬܲܦ ܠܹܗ ܕܹܝܢ ܚܢܲܢ ܒܲܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܕܒܹܗ ܟܠ ܒܪܘܿܟ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܢܵܘܕܹܐ ܟܠ ܠܸܫܵܢ . ܠܵܐ ܗ̄ܘ̣ܵܐ ܕܠܵܐ ܨܒܼܝܵܢܵܐ ܐܝܼܬܹܝܗ̇ ܗ̄ܘ̣ܵܬܼ ܢܲܦܫܵܐ : ܘܠܵܐ ܗ̄ܘ̣ܵܐ ܕܠܵܐ ܪܸܥܝܵܢܵܐ : ܕܒܲܟܼܝܵܢܵܐ ܕܐ̄ܢܵܫܘܼܬܼܵܐ . ܘܠܵܐ ܗ̄ܘ̣ܵܐ ܕܠܵܐ ܪܓܸܫܬܼܵܐ ܐܝܼܬܼܵܘܗܝ ܗ̄ܘ̣ܵܐ ܦܲܓܼܪܵܐ : ܒܲܪܓܸܫܬܼܵܐ ܕܚܲܝܘܼܬܼܵܐ ܕܝܵܬܹܗ : ܡ̣ܢ ܚܕܼܵܝܘܼܬܼܵܐ ܟܝܵܢܵܝܬܼܵܐ ܕܦܲܓܼܪܵܐ ܘܲܕܢܲܦܫܵܐ . ܟܠܗܹܝܢ ܟܝܵܢܵܝܵܬܼܵܐ ܒܲܥ̇ܒܼܵܕܼܵܐ ܕܲܟܼܝܵܢܵܐ ܘܲܕܼܚܲܝܠܵܐ ܕܠܵܐ ܒܘܼܨܵܪ ܐܝܼܬܲܝܗܹܝܢ : ܟܲܕܼ ܡܲܥ̈ܒܿܕܼܵܢ ܘܡܸܬܼܥܲܒܼ̈ܕܵܢ . ܠܵܘ ܓܹܝܪ ܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܕܲܠܘܵܬܼ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܲܕܼܠܵܐ ܡܲܥܒܿܕܼܵܢܘܼܬܼܵܐ ܢܸܗܘܸܐ ܡܲܕܥܵܐ ܕܐ̄ܢܵܫܘܼܬܼܵܐ . ܘܲܒܼܡܲܕܥܵܐ ܕܐܲܠܵܗܵܐ ܡܸܠܬܼܵܐ ܢܸܬܼܪܵܥܸܐ : ܘܠܵܐ ܗ̄ܘ̣ܵܐ ܒܡܲܕܥܵܐ ܕܐ̄ܢܵܫܘܼܬܼܵܐ . ܘܲܕܼܢܸܪܓܲܫ : ܐܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܕܢܲܦܫܵܐ ܚܲܝܬܼܵܐ : ܐܸܠܵܐ ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܒܚܲܝܹ̈ܐ ܢܸܚܸܐ . ܘܲܕܼܢܸܚܸܐ ܚܲܝܹ̈ܐ ܘܲܕܼܢܸܪܓܲܫ : ܠܵܐ ܗ̄ܘ̣ܵܐ ܒܡܲܥܒܿܕܼܵܢܘܼܬܼܵܐ ܕܲܪܓܸܫܬܼܵܐ ܕܢܲܦܫܵܐ : ܐܸܠܵܐ ܒܚܲܝܠܵܐ ܕܐܲܠܵܗܘܼܬܼܵܐ . ܚܕܼܵܝܘܼܬܼܵܐ ܓܹܝܪ ܕܐܲܝܟܼ ܗܵܕܹܐ : ܚܵܫܘܿܫܬܼܵܐ ܐܝܼܬܹܝܗ̇ . ܐܲܝܟܲܢܵܐ ܕܝܼܗ̇ܒܵܐ ܢܲܦܫܵܐ ܟܝܵܢܵܐܝܼܬܼ ܪܓܸܫܬܼܵܐ ܠܦܲܓܼܪܵܐ : ܗܵܟܲܢܵܐ ܒܐܝܼܕܼܵܗ̇ ܕܲܪܓܸܫܬܼܵܐ : ܠܵܗ̇ ܡܸܬܼܝܲܗܒܵܐ ܪܓܸܫܬܼܵܐ ܕܚܲܫܹ̈ܐ ܕܦܲܓܼܪܵܐ . pb. 252 ܐܲܝܟܲܢܵܐ ܕܡ̣ܢ ܢܲܦܫܵܐ : ܘܲܠܢܲܦܫܵܐ ܬܸܬܼܝܼܗܸܒܼ ܪܓܸܫܬܼܵܐ ܕܚܲܫܹ̈ܐ ܕܦܲܓܼܪܵܐ . ܚܵܫܘܿܫܬܼܵܐ ܗ̣̄ܝ ܓܹܝܪ . ܡܸܛܠ ܗܵܢܵܐ ܠܦܲܪܨܘܼܦܵܐ ܐܝܼܬܹܝܗ̇ ܚܕܼܵܝܘܼܬܼܵܐ : ܘܠܵܘ ܠܲܟܼܝܵܢܵܐ . ܘܠܵܘ ܚܕܼܵܝܘܼܬܼܵܐ ܕܦܲܪ̈ܨܘܼܦܹܐ ܐܵܡ̇ܪܝܼܢܲܢ : ܐܸܠܵܐ ܕܲܟܼܝܵܢܹ̈ܐ . ܚܲܕܼ ܕܹܝܢ ܦܲܪܨܘܿܦܵܐ : ܒܲܚܕܼܵܝܘܼܬܼܵܐ . ܒܲܟܼܝܵܢܹ̈ܐ ܡ̇ܢ : ܐ̄ܚܪܹܢܵܐ ܘܲܐ̄ܚܪܹܢܵܐ . ܐܲܝܟܼ ܡ̣ܢ ܦܲܪܨܘܼܦܵܐ ܕܓܼܵܘܵܐ ܡܸܬܼܝܼܕܲܥ : ܕܲܠܦܲܨܘܵܦܵܐ ܕܝܼܠܹܗ ܢܲܗܒܹܿܗ ܠܒܸܤܪܵܐ ܠܲܕܼܡܘܼܬܼܵܐ ܕܥܲܒܼܕܵܐ . ܘܡܸܢܹܗ ܡܡܲܠܸܠ ܗ̄ܘ̣ܵܐ : ܟܲܕܼ ܡܲܠܸܦ ܗ̄ܘ̣ܵܐ : ܘܤܵܥܲ݁ܪ : ܘܡܲܥܒܸܿܕܼ . ܘܲܕܼܡܘܼܬܹܗ ܕܝܼܠܹܗ ܝܲܗܒܵܗ̇ ܠܲܕܼܡܘܼܬܼܵܐ ܕܥܲܒܼܕܵܐ : ܘܡܸܢܵܗ̇ ܐܲܝܟܼ ܕܡ̣ܢ ܦܲܪܨܘܼܦܹܗ ܕܝܼܠܹܗ ܘܡ̣ܢ ܐܲܠܵܗܘܼܬܼܵܐ ܡܡܲܠܸܠ . ܕܓܼܵܘܵܐ ܓܹܝܪ ܐܝܼܬܼܵܘܗܝ : ܚܲܕܼ ܘܗ̤ܘ ܟܲܕܼ ܗ̤ܘ ܦܲܪܨܘܿܦܵܐ . ܕܡܘܼܬܼܵܐ ܕܥܲܒܼܕܵܐ : ܕܐܲܠܵܗܘܼܬܼܵܐ . ܘܲܕܼܡܘܼܬܼܵܐ ܕܐܲܠܵܗܘܼܬܼܵܐ : ܕܐ̄ܢܵܫܘܼܬܼܵܐ . ܚܲܕܼ ܘܗ̤ܘ ܟܲܕܼ ܗ̤ܘ ܦܲܪܨܘܼܦܵܐ : ܘܠܵܘ ܐܘܼܤܝܼܵܐ . ܡܩܵܘܝܵܐ ܓܹܝܪ ܐܘܼܤܝܼܵܐ ܕܲܕܡܘܼܬܼܵܐ ܕܐܲܠܵܗܵܐ : ܘܐܘܼܤܝܼܵܐ ܕܲܕܡܘܼܬܼܵܐ ܕܥܲܒܼܕܵܐ ܒܲܩܢܘܿܡܲܝ̈ܗܘܿܢ . ܠܵܘ ܓܹܝܪ ܕܠܵܐ ܨܒܼܝܵܢܵܐ ܘܲܕܼܠܵܐ ܪܸܥܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܲܟܼܙܢܵܐ ܕܐܵܪܝܼܘܿܣ ܘܐܵܦܘܼܠܝܼܢܵܪܝܼܣ ܐܸܡ݂ܲܪܘ : ܐܸܠܵܐ ܠܦܲܪܨܘܿܦܵܐ ܘܠܲܡܕܲܒܿܪܵܢܘܼܬܼܵܐ ܕܲܚܠܵܽܦܲܝܢ : ܘܠܲܚܕܼܵܝܘܼܬܼܵܐ ܕܲܨܠܡܹܗ ܘܲܕܼܡܘܼܬܹܗ ܕܒܲܟܼܝܵܢܵܐ ܕܝܼܠܲܢ ܕܢܲܦܫܵܐ ܘܲܕܦܲܓܼܪܵܐ : ܟܲܕܼ ܠܵܐ ܡܸܬܼܒܲܨܲܪ ܡܸܕܸܡ : ܠܒܲܪ ܡ̣ܢ ܚܛܵܗܹ̈ܐ ܒܲܠܚܘܿܕܼ . ܠܵܐ ܗ̄ܘ̣ܵܐ ܥܲܠ ܐܲܦܲܝ̈ ܐܲܠܵܗܘܼܬܼܵܐ ܐܸܬܿܕܲܒܲܪ : ܐܸܠܵܐ ܗ̤ܝ ܒܐܝܼܕܹܗ ܥܸܒܼܕܲܬ̤ ܕܢܸܬܼܟܲܬܲܫ ܠܘܼܩܒܲܠ ܚܵܘܒܿܬܼܵܐ : ܟܲܕܼ ܡܡܲܠܸܐ ܠܟܼܠܗܘܿܢ ܦܘܼ̈ܩܕܵܢܹܐ ܕܢܵܡܘܿܤܵܐ pb. 253 ܘܲܢܛܘܼܪ̈ܵܬܼܵܐ ܪܹ̈ܫܵܝܵܬܼܵܐ . ܐܲܝܟܲܢܵܐ ܕܐܵܦ ܒܲܓܼܒܼܝܼܬܼܵܐ ܘܒܲܢܛܘܼܪ̈ܵܬܼܵܐ ܕܦܘܼ̈ܩܕܵܢܹܐ : ܕܠܵܐ ܪܸܫܝܵܢ ܢܸܬܼܚܙܸܐ . ܐܲܝܟܲܢܵܐ ܕܟܲܕܼ ܕܲܕܼܠܵܐ ܚܛܵܗܹ̈ܐ ܐܝܼܬܼܵܘܗܝ : ܢܸܬܼܝܼܗܸܒܼ ܡܸܵܛܠܵܬܲܢ ܠܡܵܘܬܵܐ : ܙܲܕܝܼܩܵܐ ܚܠܵܦ ܪ̈ܲܫܝܼܥܹܐ . ܐܲܝܕܵܐ ܗ̣̄ܝ ܓܹܝܪ ܚܵܘܒܿܬܼܵܐ ؟ ܘܐܲܝܕܵܐ ܗ̣̄ܝ ܙܵܟܼܘܼܬܼܵܐ ؟ ܐܲܝܕܵܐ ܗ̣̄ܝ ܫܲܘܝܘܼܬܼܵܐ ܕܦܘܼܪܥܵܢܵܐ ܕܕܼܘܼܒܵܪܹ̈ܐ ܕܐܲܠܵܗܵܐ ܘܲܕܼܒܲܪܢܵܫܵܐ ؟ ܡܕܲܒܿܪܵܢܵܐ ܓܹܝܪ ܗܵܘ̇ ܗ̄ܘ̣ : ܕܒܲܩܢܘܿܡܵܐ ܡܸܬܼܚܲܝܲܕܼ : ܐܲܝܟܲܢܵܐ ܕܢܸܫܬܵܘܬܲܦ ܒܚܲܝܹ̈ܐ ܘܲܒܼܕܼܘܼܒܵܪܹ̈ܐ : ܘܲܒܼܡܵܘܬܵܐ ܡܸܬܿܬܿܚܸܕܼ . ܐܵܦ ܕܘܼܒܲܪܹ̈ܐ ܘܡܵܘܬܵܐ ܘܲܩܝܵܡܬܼܵܐ ܐܝܼܬܹܝܗ̇ : ܕܗܵܘ̇ ܕܲܡܕܲܒܲܪ ܘܲܕܼܗܵܘ̇ ܕܡܸܬܿܕܲܒܲܪ . ܐܵܘ ܓܹܝܪ ܩ̣ܵܘܝܼ ܐܲܠܵܗܵܐ ܒܲܟܼܝܵܢܹܗ : ܐܲܝܟܼ ܕܐܝܼܬܼܵܘܗܝ ܒܲܟܼܝܵܢܵܐ ܕܠܵܐ ܚܛܵܗ̈ܝܼܢ : ܐܵܘ ܒܡܲܛܥܝܵܢܘܼܬܼܵܐ ܗ̤ܘܲܝ̈ ܐܲܝܠܹܝܢ ܕܕܘܼܒܵܪܵܐ ܗ̣̄ܘܲܝ̈ ܕܲܡܫܝܼܚܵܐ : ܕܐܲܝܟܼ ܒܲܪܢܵܫܵܐ ܐܠܵܗܵܐ ܡܸܠܬܼܵܐ ܡܸܬܿܕܲܒܲܪ ܗ̄ܘ̣ܵܐ . ܬܪ̈ܲܝܗܘܿܢ ܓܹܝܪ ܡ̣ܢ ܚܕܼܵܕܹ̈ܐ ܡܸܬܼܢܲܓܼܕܝܼܢ ܗ̄ܘ̣ܵܘ ܘܡܸܬܼܢܲܬܼܦܝܼܢ : ܡ̣ܢ ܟܝܵܢܵܐ ܘܡ̣ܢ ܨܸܒܼܝܵܢܵܐ : ܘܐܵܦ ܗ̤ܘ ܡܸܬܼܢܬܸܦ ܗ̄ܘ̣ܵܐ . ܕܘܼܒܵܪܵܐ ܓܹܝܪ ܒܦܘܼܩܕܵܢܵܐ ܐܝܼܬܼܵܘܗܝ : ܠܵܐ ܗ̄ܘ̣ܵܐ ܕܲܟܼܝܵܢܵܐ ܠܵܐ ܡܸܫܬܲܚܠܦܵܢܵܐ ܘܝܼܚܝܼܕܼܵܝܵܐ ܘܲܕܼܠܵܐ ܡܵܪܵܐ ܐܝܼܬܼܵܘܗܝ : ܕܲܠܨܒܼܝܵܢܵܐ ܘܲܠܪܸܥܝܵܢܵܐ ܕܐ̄ܚܪܹܢܵܐ ܠܵܐ ܡܸܬܼܢܬܸܦ . ܐܸܢܗ̤ܘ ܕܹܝܢ ܕܒܲܫܪܵܪܵܐ ܐܝܼܬܼܵܘܗܝ ܗܘܼܦܵܟܼܵܐ ܘܕܘܼܒܵܪܵܐ ܐ̄ܢܵܫܵܝܵܐ : ܘܕܼܘܼܒܵܪܵܐ ܕܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܐܝܼܬܼܵܘܗܝ ܗ̄ܘ̣ܵܐ : ܘܒܲܐܝܼܠܹܝܢ ܕܒܲܟܼܝܵܢܵܐ ܡܸܬܿܕܲܒܲܪ ܗ̄ܘ̣ܵܐ : ܘܲܒܼܗܹܝܢ ܡܩܲܝܲܡ ܗ̄ܘ̣ܵܐ : ܒܗܵܝ̇ ܕܝܼܠܹܗ ܠܲܟܼܝܵܢܵܐ ܩܲܒܸܿܠ̣ : ܘܲܗܘ̤ܵܐ ܡܸܫܬܲܚܠܦܵܢܵܐ ܘܡܸܫܬܿܓܼܢܝܵܢܵܬ . ܡܸܟܹܝܠ ܠܵܐ ܗ̄ܘ̣ܵܐ ܕܘܼܒܵܪܵܐ ܕܐܲܠܵܗܵܐ ܡܸܬܿܕܲܒܲܪ : ܐܸܠܵܐ ܕܗܵܢܵܐ ܟܝܵܢܵܐ ܕܒܹܗ ܐܸܬܿܕܲܒܲܪ . ܡܵܢܵܐ ܗܵܟܹܝܠ ܐܸܫܟܲܚܬܿܘܿܢ ܒܐܸܓܲܪܬܵܐ ܕܝܼܠܝ : ܕܐܝܼܬܲܝ ܒܵܗ̇ ܪܲܫܝܼܥܵܐ : pb. 254 ܘܚܲܝܸܒܼܬܿܘܿܢܵܢܝ : ܘܲܚܫܲܒܼܬܿܘܿܢܵܝܗܝ ܠܗܵܢܵܐ ܕܵܚܹ̇ܠ ܠܐܲܠܵܗܵܐ ؟ ܩܲܕܼܡܵܝܑܬܼ ܗܵܟܹܝܠ ܠܹܗ ܐܲܟܿܤܹ̇ܬܼ : ܐܲܝܟܼ ܐܲܝܢܵܐ ܕܲܡܕܲܓܸܠ ܥܲܠ ܐܲܒܼ̈ܗܵܬܼܵܐ : ܘܲܡܪܝܼܡ ܠܟܼܠܹܗ ܪܹܫܵܗ̇ ܕܗܲܝܡܵܢܘܼܬܼܵܐ . ܘܫܘܼܪܵܝܵܐ ܡܸܢܹܗ ܘܠܹܗ ܥܵܒܹ̇ܕܼ ܗ̄ܘ̣ܵܐ : ܡ̣ܢ ܐܲܝܟܵܐ ܕܐܵܠܨܵܐܝܼܬܼ ܚܵܫܘܿܫܵܐ ܥܵܒܹ̇ܕܼ ܠܹܗ ܠܐܲܠܵܗܵܐ ܡܸܠܬܼܵܐ . ܘܲܕܼܠܵܐ ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܡܵܘܕܥܵܐ : ܗܵܝ̇ ܕܐܲܠܵܗܵܐ ܡܸܠܬܼܵܐ ܘܗܵܝ̇ ܕܲܡܫܝܼܚܵܐ . ܠܵܐ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܘܠܵܐ ܐܲܝܟܼ ܕܗ̤ܘ ܐܸܡ݂ܲܪ : ܐܵܦܸܢ ܠܵܐ ܗ̄ܘ̣ܵܐ ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܡܫܝܼܚܵܐ . ܘܐܵܦܠܵܐ ܥܝܵܕܼܵܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܐܲܠܸܦܬܹܗ : ܘܐܲܝܠܹܝܢ ܕܓܼܵܕ̈ܫܵܢ ܡ̣ܢ ܫܡܵܗܹ̈ܐ ܗܵܠܹܝܢ ܘܗܵܠܹܝܢ ܚܵܘܝܼܬܹܗ . ܘܡ̣ܢ ܐܲܝܠܹܝܢ ܕܛܵܒܼܵܐܝܼܬܼ ܐܸܡ݂ܲܪ : ܫܲܒܲܚܬܹܗ : ܕܲܕܼܠܵܐ ܒܘܼܠܒܵܠܵܐ ܢܛܲܪ ܠܲܟܼܝܵܢܹ̈ܐ ܘܲܠܕܼܝܼ̈ܠܝܵܬܼܗܘܿܢ . ܐܲܝܟܲܢܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܐܵܦ ܒܵܗ̇ ܒܲܚܕܼܵܝܘܼܬܼܵܐ ܠܵܐ ܚܵܫܘܿܫܵܐ . ܘܗܵܝ̇ ܕܕܝܼܠܹܗ ܥ̣ܒܲܕܼ ܐܸܢܹܝܢ ܠܕܼܝܼ̈ܠܵܝܵܬܼܵܐ ܕܒܸܤܪܵܐ : ܚܵܘ̇ܝܼܬܼ ܠܹܗ ܕܠܵܐ ܗ̄ܘ̣ܵܐ ܠܐܘܼܤܝܼܵܐ ܕܝܼܠܹܗ : ܐܸܠܵܐ ܠܦܲܪܨܘܿܦܹܗ ܤܵܠ̈ܩܵܢ . ܐܲܝܟܼ ܡ̇ܢ ܕܦܲܪܨܘܿܦܹܗ ܕܝܼܠܹܗ ܐܝܼܬܼܵܘܗܝ : ܘܟܼܠܗܹܝܢ ܐܲܝܟܼ ܕܥܲܠ ܦܲܪܨܘܿܦܹܗ ܡܵܘܕ̈ܥܵܢ : ܠܵܐ ܗ̄ܘ̣ܵܐ ܟܠܗܹܝܢ ܕܦܲܪܨܘܼܦܵܐ : ܕܐܘܼܤܝܼܵܐ ܐܸܢܹܝܢ : ܐܵܦܠܵܐ ܓܹܝܪ ܐܲܠܵܗܵܐ ܡܸܠܬܼܵܐ : ܒܟܼܠܗܹܝܢ ܕܐܘܼܤܝܼܵܐ ܕܒܸܤܪܵܐ ܐܝܼܬܼܵܘܗܝ . ܘܠܵܐ ܬܘܼܒܼ ܒܸܤܪܵܐ : ܒܟܼܠܗܹܝܢ ܕܒܼܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܡܸܬܼܐ̱ܡܲܪ . ܐܸܠܵܐ ܒܟܼܠܗܹܝܢ ܐܲܝܠܹܝܢ ܕܥܲܠ ܦܲܪܨܘܿܦܑܵܐ ܡܵܘ̈ܕܥܵܢ ܘܐܝܼܬܲܝܗܹܝܢ : ܐܲܝܟܲܢܵܐ ܕܐܵܦ ܒܫܘܼܚܠܵܦܵܐ ܕܲܟܼܝܵܢܹ̈ܐ ܬܸܬܼܢܛܲܪ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ : pb. 255 ܘܦܲܪܨܘܿܦܵܐ ܕܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܠܵܐ ܢܸܬܼܦܲܠܲܓܼ . ܘܗܵܘ̇ ܡܵܐ ܕܠܵܐ ܐܸܤ̇ܬܲܟܿܠܹܬܼ : ܘܡܸܬܼܚܪܸܐ ܗ̄ܘܹ̇ܝܬܼ ܒܹܗ : ܐܸܡܲܪܬܹܗ ܠܹܗ ܘܠܵܐ ܛܲܫ̇ܝܼܬܹܗ . ܘܲܠܥܸܠܬܼܵܐ ܘܲܠܦܘܼܠܵܓܼܵܐ ܕܐܸܬܼܝܼܠܸܕܼ ܒܝܼ ܤܵܡ̇ܬܹܗ : ܕܠܵܐ ܐܸܫܒܿܩܹܗ ܠܡܹܐܡܲܪ ܡܸܕܸܡ ܡ̣ܢ ܐܲܝܠܹܝܢ ܕܩܲܕܼܡܵܝܑܬܼ ܐܸܡ݂ܲܪ . ܥܲܠ ܐܲܝܕܵܐ ܗܵܟܹܝܠ ܚܲܝܸܒܼܬܿܘܿܢܵܢܝ ؟ ܡܸܛܠ ܕܐܲܟܸܤ̇ܬܹܗ ܕܠܵܐ ܢܩܸܦ̣ ܠܲܒܼ̈ܢܵܬܼ ܩܵܠܹ̈ܐ ܕܐܲܒܼ̈ܗܵܬܼܵܐ : ܘܕܲܠܦܩܘܼܒܼܠܵܐ ܕܢܝܼܫܗܘܿܢ ܤܵܡ̣ ܗ̄ܘ̣ܵܐ ܚܵܫܘܿܫܵܐ ܘܒܲܪܝܵܐ ܘܲܥܒܼܝܼܕܼܵܐ : ܘܲܕܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܹܝܢ ܗ̣̄ܘܲܝ̈ ܥܵܒܼ̇ܕܼ ܗ̄ܘ̣ܵܐ ܠܹܗ ܠܐܲܠܵܗܵܐ ܡܸܠܬܼܵܐ : ܟܲܕܼ ܡ̣ܢ ܗܵܢܵܐ ܡܫܲܪܸܐ ܗ̄ܘ̣ܵܐ : ܘܟܲܕܼ ܥܲܠ ܗܵܢܵܐ ܠܟܼܠܗܹܝܢ ܕܝܼ̈ܠܵܝܵܬܼܵܐ ܡܲܤܸܩ ܗ̄ܘ̣ܵܐ : ܘܟܼܠܗܹܝܢ ܐܲܠܸܦܬܹܗ . ܡܸܛܠ ܗܵܢܵܐ ܐܸܬܼܥܲܤܲܩܬܿܘܿܢ ؟ ܐܵܘ ܡܸܛܠ ܗܵܝ̇ ܕܕܲܓܸܠ̣ ܥܲܠ ܐܲܒܼ̈ܗܵܬܼܵܐ ܕܐܲܟܸܤ̇ܬܹܗ ܗ̄ܘܹ̇ܝܬܼ : ܥܲܠ ܕܐܸܡ݂ܲܪ ܗ̄ܘ̣ܵܐ ܕܲܩܪܵܐܘܼܗ̇ ܐܲܒܼ̈ܗܵܬܼܵܐ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ ܝܵܠܕܲܬܼ ܐܲܠܵܗܵܐ . ܗܵܢ̇ܘܿܢ ܕܐܵܦܠܵܐ ܠܹܗ ܠܝܲܠܕܵܐ ܡܸܬܼܥܲܗܕܹܝܢ ؟ ܥܲܠ ܐܲܦܲܝ̈ ܗܵܠܹܝܢ ܢܲܟܼܪܝܼܬܿܘܿܢܵܢܝ ؟ ܠܵܐ ܐ̄ܢܵܫ ܢܲܪܫܸܐ ܛܲܝܒܿܘܼܬܼܵܐ ܥܲܠ ܐ̄ܢܵܫ . ܐܸܠܵܐ ܐܵܢܗ̤ܘ ܕܐܸܬܼܦܲܠܚܲܬ̤ ܒܲܕܼܪܵܫܵܐ ܕܗܲܝܡܵܢܘܼܬܼܵܐ ܒܲܪܬܼ ܩܵܠܵܐ ܗܵܕܹܐ ܡ̣ܢ ܐܲܒܼ̈ܗܵܬܼܵ ܕܲܒܼܢܝܼܩܵܝܼܵܐ : ܕܲܒܼܗܘܿܢ ܡܸܬܼܟܲܬܲܫ ܠܘܼܩܒܲܠܝ : ܩܪܵܐܘܼܢܵܗ̇ : ܐܵܘ ܐܸܢ ܐܸܬܼܐܲܡܪܲܬ̤ ܡ̣ܢ ܤܘܼܢܗܵܕܘܿܣ ܐ̄ܚܪܹܬܼܵܐ ܕܐܵܪ̈ܬܵܕܘܿܟܿܤܹܐ . ܕܗܲܪ̈ܲܛܝܼܩܹܐ ܓܹܝܪ ܐܝܼܬܹܝܗ̇ : ܟܠܗܘܿܢ ܐܲܝܠܹܝܢ ܕܡܲܩܪܒܼܝܼܢ ܠܘܼܩܒܲܠ ܐܲܠܵܗܘܼܬܹܗ ܕܲܡܫܝܼܚܵܐ . ܡ̣ܢ ܗܵܢ̇ܘܿܢ ܕܹܝܢ : ܕܲܢܩܸܦ̣ܘ ܒܗܲܝܡܵܢܘܼܬܼܗܘܿܢ ܠܐܪ̈ܬܵܕܘܿܤܹܐ : ܠܵܐ ܐܸܬܼܐܲܡܪܲܬ̤ . ܐܸܢܹܝܢ ܡ̣ܢ ܤܘܼܢܗܵܕܘܿܣ ܕܐܵܪ̈ܬܵܕܘܿܟܿܤܹܐ ܡܸܬܼܚܵܘܝܵܐ ܕܐܸܬܼܐܲܡܪܲܬ̤ : ܗܵܝܕܹܝܢ ܐܵܦ ܐܸܢܸܐ ܡܵܘܕܸܐ pb. 256 ܐ̄ܢܵܐ : ܕܐܲܝܟܼ ܐܲܝܢܵܐ ܕܕܲܠܩܘܼܒܼܠܵܐ ܐܝܼܬܼܵܘܗܝ ܐܸܬܼܚܲܝܒܹ̇ܬܼ . ܐܸܢܕܹܝܢ ܐ̄ܢܵܫ ܠܵܐ ܠܲܒܼܟܵܗ̇ ܠܒܲܪܬܼ ܩܵܠܵܐ ܗܵܕܹܐ : ܐܲܢ̄ܬܿ ܒܡܲܪܵܚܘܼܬܼܵܐ ܩܵܡ̣ܬܿ ܠܘܼܩܒܲܠ ܟܠܗܘܿܢ : ܕܬܲܥܸܠ ܒܗܲܝܡܵܢܘܼܬܼܵܐ ܒܲܪܬܼ ܩܵܠܵܐ ܕܠܵܐ ܐܸܬܼܩܲܒܿܠܲܬ̤ . ܘܗܵܕܹܐ ܗ̄ܘ̣ܵܬܼ ܕܬܼܵܒܲܥ̇ ܗ̄ܘܹ̇ܝܬܼ ܠܵܟܼ : ܠܲܡܚܵܘܵܝܘܼܬܼܵܟܼ ܕܠܵܐ ܐܸܬܿܬܿܤܝܼܡܲܬ̤ ܡ̣ܢ ܐܲܒܼ̈ܗܵܬܼܵܐ . ܕܬܸܬܿܤܝܼܡ ܕܹܝܢ ܘܲܕܼܠܵܐ ܬܸܬܿܤܝܼܡ : ܕܤܘܼܢܗܵܕܘܿܣ ܐܝܼܬܹܝܗ̇ ܕܲܬܿܕܘܼܢ . ܕܥܲܠ ܗܵܕܹܐ ܐܸܬܼܟܲܢܫܲܬ̤ : ܘܠܵܘ ܥܲܠ ܡܸܕܸܡ ܐ̄ܚܪܹܝܢ . ܠܵܐ ܗ̄ܘ̣ܵܐ ܓܹܝܪ ܕܠܝܼ ܡ̣ܢ ܟܠ ܦܪܘܿܣ ܢܸܬܿܛܦܝܼܤܘܼܢ : ܐܸܠܵܐ ܕܐܸܢܵܐ ܒܐܲܝܠܹܝܢ ܕܲܡܒܲܚܢܝܼܢ ܘܕܼܵܝ̇ܢܝܼܢ ܘܓܼܵܒܹ̇ܝܢ ܕܬܸܬܼܩܲܒܲܠ ܐܸܬܿܛܦܝܼܣ . ܕܝܵܢܹ̈ܐ ܓܹܝܪ ܩܪܹܝܬܼܟܼܘܿܢ : ܘܕܲܝܵܢܹ̈ܐ ܕܕܝܼܢܵܐ ܟܹܐܢܵܐ ܠܟܼܠܟܼܘܿܢ ܥܸܒܼ̇ܕܹܿܬܼ . ܘܠܵܐ ܝܸܗ̇ܒܹܿܬܼ ܐܲܝܕܵܐ ܕܟܹܐܢܵܐ ܠܤܘܼܢܗܵܕܘܿܣ ܠܚܲܕܼ ܓܲܒܼܪܵܐ : ܐܲܝܢܵܐ ܕܒܲܩܛܝܼܪܵܐ ܕܵܒܲ݁ܪ ܘܥܵܨܹ̇ܐ ܠܟܼܠܵܗ̇ ܤܘܼܢܗܵܕܘܿܣ : ܕܲܠܗܲܝܡܵܢܘܼܬܼܵܐ ܕܠܹܐ ܡܸܬܼܚܲܙܝܵܐ ܬܸܠܒܿܘܿܟܼ . ܡܵܢܵܐ ܗܵܟܹܝܠ ܥܒܲܕܬܿܘܿܢ ܡ̣ܢ ܗܵܠܹܝܢ ܕܐܸܬܼܟܲܢܲܫܬܿܘܿܢ ܡܸܛܠܵܬܼܗܹܝܢ ؟ ܠܵܐ ܫܪܲܝܬܿܘܿܢ ܐܲܝܕܵܐ ܕܙܵܕܼܩܵܐ : ܘܡ̣ܢ ܤܘܼܢܗܵܕܘܿܣ ܤܕܲܩܬܿܘܿܢ : ܘܠܲܐܝܠܹܝܢ ܕܪܲܚܝܼܩܝܼܢ ܠܵܐ ܩܵܘܝܼܬܿܘܿܢ : ܘܠܵܐ ܢܛܲܪܬܿܘܿܢ ܗܵܝ̇ ܕܙܵܕܼܩܵܐ ܠܐܲܝܠܹܝܢ ܕܐܸܬܼܩܪܝܼܘ ܠܤܘܼܢܗܵܕܘܿܣ . ܘܠܵܐ ܗ̄ܘ̣ܵܐ ܐܲܝܟܼ ܕܐܸܬܼܩܪܝܼܬܿܘܿܢ ܐܸܬܼܟܲܢܲܫܬܿܘܿܢ : ܐܸܠܵܐ ܐܲܝܟܼ ܕܡܸܬܼܩܲܛܪܓܼܵܢܵܐ ܨܵܒܹ̇ܐ : ܗܘ̤ܵܘ ܕܲܝܵܢܹ̈ܐ . ܚܠܵܦ ܡܸܬܼܩܲܛܪܓܼܵܢܵܐ : ܐܵܘܬܿܒܼܘܼܗܝ ܕܢܸܗܘܸܐ ܕܲܝܵܢܵܐ ܠܲܒܼܥܸܠܕܝܼܢܵܐ . ܘܡܵܢܵܐ ܐܵܡܲ݁ܪ ܐ̄ܢܵܐ ܕܲܝܢܵܐ ؟ ܒܪܹܫܵܐ ܕܝܼܠܵܗ̇ pb. 257 ܕܤܘܼܢܗܵܕܘܿܣ ܐܵܘܬܿܒܼܘܼܗܝ . ܘܡܵܢܵܐ ܐܵܡܲ݁ܪ ܐ̄ܢܵܐ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܐ ؟ ܘܕܲܐܝܠܹܝܢ ܕܪܲܚܝܼܩܝܼܢ ܗ̄ܘ̣ܵܘ : ܘܕܲܐܝܠܹܝܢ ܕܠܵܐ ܥܕܲܟܹܝܠ ܐܲܬܼܝܼܐܝܼܢ ܗ̄ܘ̣ܵܘ : ܘܥܲܠ ܟܠܗܘܿܢ ܫܘܼܠܛܵܢܵܐ ܝܲܗ̄ܒܼܬܿܘܿܢ ܠܹܗ : ܘܕܲܐܝܠܹܝܢ ܕܬܲܡܵܢ ܗ̄ܘ̣ܵܘ ܘܕܲܐܝܠܹܝܢ ܕܪܲܚܝܼܩܝܼܢ ܗ̄ܘ̣ܵܘ : ܘܕܲܐܝܠܹܝܢ ܕܚܲܝܼܢ ܗ̄ܘ̣ܵܘ ܘܕܲܐܝܠܹܝܢ ܕܡܲܚܝܼܬܼܝܼܢ ܗ̄ܘ̣ܵܘ : ܡܲܢܘܼ ܢܗܲܝܡܸܢ ܠܗܵܠܹܝܢ : ܡ̣ܢ ܐܲܝܠܹܝܢ ܕܠܵܐ ܦܓܼܝܼܥ ܠܗܘܿܢ ܒܡܲܟܼܬܿܒܼܵܢܘܼܬܼܵܐ ܕܲܗܘ̤ܵܬܼ ܡܸܢܗܘܿܢ ܥܲܠ ܤܘܼܢܗܕܘܿܣ ܕܒܲܐܦܸܤܘܿܣ ؟ ܐܵܪܵܐ ܕܡ̣ܢ ܤܘܼܢܗܵܕܘܿܣ ܕܐܲܝܟܼ ܗܵܕܹܐ : ܡܸܫܟܿܚܵܐ ܗ̄ܘ̣ܵܬܼ ܕܢܸܗܘܸܐ ܕܝܢܵܐ ܟܹܐܢܵܐ ؟ ܐܸܠܵܐ ܐܵܦܸܢ ܐܸܢܵܐ ܕܡܸܤܬܿܒܲܪ ܐ̄ܢܵܐ ܕܡܸܛܠ ܕܚܸܫܹ̇ܬܼ ܐܸܡܲ݁ܪ ܐ̄ܢܵܐ ܗܵܠܹܝܢ : ܘܠܵܐ ܗ̄ܘ̣ܵܐ ܒܚܘܼܫܵܒܼܵܐ ܟܹܐܢܵܐ ܡܒܲܚܸܢ ܐ̄ܢܵܐ ܠܗܹܝܢ : ܠܵܐ ܢܸܬܿܛܦܝܼܣ ܐ̄ܢܵܫ ܠܡܸܠܲܝ̈ . ܠܵܐ ܓܹܝܪ ܒܵܥܹ̇ܐ ܐ̄ܢܵܐ : ܕܢܸܗܘܸܐ ܠܝܼ ܡܸܕܸܡ ܥܘܼܕܼܪܵܢܵܐ ܡ̣ܢ ܒܢܲܝ̈ܢܵܫܵܐ . ܐܸܢܵܐ ܓܹܝܪ ܡܸܟܹܿܝܠ ܡܸܬܼܢܲܩܸܐ ܐ̄ܢܵܐ : ܘܙܲܒܼܢܵܐ ܕܐܸܫܬܿܪܸܐ ܡܛ̣ܵܐ : ܕܐܸܗܘܸܐ ܥܲܡ ܡܫܝܼܚܵܐ : ܕܡܸܛܠܵܬܹܗ ܐܲܩܪܸܒܼ ܗܵܢܵܐ ܥܲܡܝܼ . ܐܸܠܵܐ ܕܠܵܐ ܢܸܛܥܘܿܢ ܐ̄ܢܵܫܵܐ ܡ̣ܢ ܗܲܝܡܵܢܘܼܬܼܵܐ ܬܪܝܼܨܬܵܐ : ܡܸܛܠ ܫܡܵܐ ܕܕܝܼܢܵܐ ܕܤܘܼܢܗܵܕܘܿܣ : ܡܸܛܠ ܗܵܕܹܐ ܐܸܡ̇ܪܹܬܼ ܗܵܠܹܝܢ . ܒܪܲܡ ܕܹܝܢ : ܐܸܢܵܐ ܒܨܝܼܪ ܐܸܡ̇ܪܹܬܼ ܡ̣ܢ ܐܲܝܠܹܝܢ ܕܢܸܗܘܿܢ ܟܬܲܒܼܘ . ܐܸܠܵܐ ܡܸܢܗܘܿܢ ܕܗܵܢܘܿܢ ܕܚܲܝܒܼܘܼܢܝ : ܡܸܢܗܘܿܢ ܝܑܼܠܲܦܘ ܕܠܵܐ ܕܝܼܢܵܐ ܗܘ̤ܵܐ : ܐܵܦܠܵܐ ܒܕܝܼܢܵܐ ܐܸܬܼܚܲܝܒܹܿܬܼ . ܐܸܢܵܐ ܓܹܝܪ ܐܵܡܲ݁ܪ ܗ̄ܘܹ̇ܝܬܼ ܠܗܵܠܹܝܢ ܕܐܵܒܼ̈ܗܵܬܼܵܐ : ܘܐܵܡܲ݁ܪ ܗ̄ܘܹ̇ܝܬܼ ܠܗܵܠܹܝܢ ܕܲܟܼܬܼܵܒܹ̈ܐ ܩܲܕܝܼ̈ܫܹܐ . ܘܲܡܩܲܕܸܡ ܗ̄ܘܹ̇ܝܬܼ ܚܵܐܲܪ ܗ̄ܘܹ̇ܝܬܼ pb. 258 ܒܥܘܼܬܵܕܼܵܐ ܕܗܵܘܹ̇ܐ ܠܘܼܩܒܲܠ ܗܲܝܡܵܢܘܼܬܼܵܐ . ܘܲܡܩܲܕܸܡ ܗ̄ܘܹ̇ܝܬܼ ܘܐܵܡܲ݁ܪ ܗ̄ܘܹ̇ܝܬܼ ܫܘܼܪܵܪܵܐ ܕܗܵܘܹ̇ܐ ܠܗܲܝܡܵܢܘܼܬܼܵܐ ܕܐܵܪ̈ܝܵܢܹܐ : ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ . ܗܵܝ̇ ܕܐܵܦ ܠܡܵܢܝܼܢܵܝܹ̈ܐ ܡܲܤܒܿܤܵܐ ܗ̄ܘ̣ܵܬܼ : ܒܗܵܝ̇ ܕܠܵܐ ܚܵܫܘܿܫܵܐܝܼܬܼ ܚܲܫ̣ . ܘܬܼܘܼܒܼ ܠܐܵܦܘܿܠܝܼܢܵܪܝܼܣ : ܕܲܒܼܬܲܪ̈ܬܲܝܗܹܝܢ ܐܝܼܕܼܵܘ̈ܗܝ ܫܵܠܹ̇ܡ ܗ̄ܘ̣ܵܐ ܠܵܗ̇ : ܘܲܠܟܼܠܗܹܝܢ ܗܹܪܹ̈ܤܝܼܵܣ ܐܸܬܼܚܲܛܸܦ ܗ̄ܘ̣ܵܐ . ܡܸܛܠ ܕܲܡܒܲܛܸܠ ܗ̄ܘ̣ܵܐ ܠܡܹܐܡܲܪ ܕܝܼ̈ܠܵܝܵܬܼܵܐ ܕܟܼܠ ܚܲܕܼ ܡ̣ܢ ܟܝܵܢܹ̈ܐ ܒܲܚܕܼܵܝܘܿܬܼܵܐ : ܘܡܲܤܸܩ ܗ̄ܘ̣ܵܬܠ ܠܗܹܝܢ ܠܟܼܠܗܹܝܢ ܥܲܠ ܐܲܠܵܗܵܐ ܡܸܠܬܼܵܐ : ܐܵܦ ܠܗܵܠܹܝܢ ܕܒܸܤܪܵܐ . ܘܲܒܼܗܵܠܹܝܢ ܚܫܲܒܼܬܿܘܿܢ : ܠܐܵܪ̈ܬܵܕܘܿܟܿܤܹܐ ܕܢܬܼܪܡܘܿܢ ܦܫܝܼܩܵܐܝܼܬܼ ܡ̣ܢ ܗܲܪ̈ܵܛܝܼܩܹܐ : ܕܠܲܝܬܿ ܠܗܘܿܢ ܐܲܝܠܹܝܢ ܕܙܵܕܹܩ ܕܢܸܬܼܚܲܫܚܘܼܢ ܒܗܹܝܢ ܠܘܼܩܒܲܠܗܘܿܢ . ܡܸܛܠ ܕܐܲܫܠܸܡܬܿܘܿܢ ܠܗܘܿܢ ܦܘܼܡܲܝ̈ܟܿܘܿܢ : ܘܐܸܤܲܪܬܿܘܿܢ ܐܝܼܕܲܝ̈ܟܿܘܿܢ ܘܪܸ̈ܓܼܠܲܝܟܿܘܿܢ : ܘܐܲܫܠܸܡܬܿܘܿܢ ܢܲܦܫܟܼܘܿܢ ܠܗܘܿܢ . ܕܐܵܘ ܬܸܦܠܘܼܢ ܡ̣ܢ ܚܵܒܿܬܼܟܼܘܿܢ : ܐܵܘ ܕܲܕܼܠܵܐ ܡܲܦܲܩ ܒܪܘܼܚܵܐ ܬܸܚܫܘܼܢ ܒܝܼ̈ܫܵܬܼܵܐ : ܐܲܝܟܼ ܠܵܐ ܡܸܬܼܟܲܚܕܵܢܹ̈ܐ ܙܲܟܿܝܼܬܘܿܢ ܠܗܹܪܹ̈ܤܝܼܵܣ ܠܘܼܩܒܲܠ ܐܲܪ̈ܬܵܕܘܿܟܿܤܹܐ . ܐܵܦܸܢ ܓܹܝܪ ܐܵܪܝܵܢܵܐ ܢܸܫܬܲܟܲܚ : ܠܟܼܘܿܢ ܩܵܪܹܐ ܒܤܵܗ̈ܕܹܐ ܠܘܼܩܒܲܠ ܐܲܝܠܹܝܢ ܕܐܸܬܼܟܲܢܲܫܘ ܒܢܝܼܩܝܼܵܐ : ܐܲܝܟܼ ܡ̇ܢ ܕܲܒܼܓܼܘܼܡܕܵܢܘܼܬܼܵܐ ܩܵܡ̣ܘ ܓܲܠܝܵܐܝܼܬܼ ܠܘܼܩܒܲܠ ܐܵܪܝܼܘܿܣ : ܠܡܹܐܡܲܪ ܐܲܝܠܹܝܢ ܕܠܵܐ ܙܵܕ̈ܩܵܢ . ܗܵܢܵܘ ܕܹܝܢ : ܕܲܠܗܘ̇ ܚܵܫܘܿܫܵܐ ܘܡܵܝܘܿܬܼܵܐ ܘܲܥܒܼܝܼܕܼܵܐ : ܒܲܪ ܟܝܵܢܵܐ ܐܵܡ̇ܪܝܼܢ ܠܹܗ ܕܠܵܐ ܚܵܫܘܿܫܵܐ : ܘܠܵܐ ܡܵܝܘܿܬܼܵܐ : ܘܥܵܒܼ̇ܘܿܕܼܵܐ ܕܟܼܠܗܹܝܢ ܒܸܪ̈ܝܵܬܼܵܐ . ܘܐܵܦܸܢ ܡܵܢܘܼܝܢܵܝܐ ܢܸܗܘܸܐ : ܤܵܗܕܝܼܬܿܘܿܢ ܠܹ݂ܗ : ܒܗܵܝ̇ ܕܠܵܐ ܚܵܫܘܿܫܵܐܝܼܬܼ ܚܲܫ̣ : ܕܒܸܐܤܟܹܿܡܵܐ pb. 259 ܚܲܫ̣ . ܗܵܢܵܐ ܓܹܝܪ ܠܵܐ ܚܵܫܘܿܫܵܐܝܼܬܼ ܚܵܐܹ̇ܫ : ܗܵܘ̇ ܕܟܲܕܼ ܡܸܤܬܿܒܲܪ ܗ̄ܘ̣ܵܐ ܕܚܵܐܹ̇ܫ : ܠܵܐ ܚܵܐܹ̇ܫ ܗ̄ܘ̣ܵܐ . ܗܵܘ̇ ܓܹܝܪ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܟܵܝܵܢܵܐ : ܗܵܢܵܐ ܐܵܦܠܵܐ ܡܝܼܬܼ . ܠܡܲܚܤܸܢ ܐܵܘܕܝܼܬܿܘܿܢ ܫܪܵܪܵܐ : ܘܐܲܟܸܤܬܿܘܿܢ ܠܲܬܼܠܵܬܼܡܵܐܐ ܘܲܬܼܡܸܵܢܬܲܥܤܲܪ : ܕܲܒܼܡܲܤܲܒܼ ܒܐܲܦܹ̈ܐ ܠܵܐ ܐܸܡ݂ܲܪ . ܫܪܵܪܵܐ . ܐܸܢ ܥܲܡ ܗܵܕܹܐ ܐܵܦ ܠܗܵܝ̇ ܡܸܬܼܚܪܹܝܬܿܘܿܢ ܠܡܹܐܡܲܪ : ܕܠܵܘ ܒܲܟܼܝܵܢܵܐ ܐܵܡ̇ܤܪܝܼܢܲܢ ܕܡܝܼܬܼ ܐܲܠܵܗܵܐ ܡܸܠܬܼܵܐ : ܡܸܛܠ ܕܲܟܼܝܵܢܵܐ ܐܲܠܵܗܵܝܵܐ ܠܵܐ ܡܵܝܘܿܬܼܵܐ ܗ̄ܘ̣ ܘܠܵܐ ܚܵܫܘܿܫܵܐ . ܘܐܵܦܠܵܐ ܒܡܲܤܒܿܪܵܢܘܼܬܼܵܐ ܕܒܸܤܪܵܐ : ܐܸܠܵܐ ܒܲܟܼܝܵܢܵܐ ܒ ܕܒܸܤܪܵܐ ܕܐܝܼܬܼܵܘܗܝ ܚܵܫܘܿܫܵܐ ܘܡܵܝܘܿܬܼܵܐ . ܘܗܵܘ̇ ܡܵܐ ܕܲܗܘ̤ܵܐ ܐܲܠܵܗܵܐ ܡܸܠܬܼܵܐ ܒܸܤܪܵܐ ܗ̄ܘ̣ܵܐ : ܡܩܲܒܸܿܠ ܠܵܗ̇ ܠܡܸܠܬܼܵܐ ܗܵܕܹܐ ܚܲܢܦܵܐ : ܒܫܘܼܚܠܵܦ ܕܡܘܼܬܼܵܐ ܡܩܲܒܸܿܠ . ܘܲܒܼܫܘܼܚܠܵܦ ܐܘܼܤܝܼܵܐ ܐܵܡܲ݁ܪ ܐܲܢ̄ܬܿ ܕܲܗܘ̤ܵܬܼ ܡܸܬܼܒܲܪܢܵܫܢܘܼܬܼܵܐ : ܕܠܵܐ ܐܸܫܬܲܚܠܦܲܬ̤ ܐܘܼܤܝܼܵܐ ܕܝܼܠܹܗ ܘܲܕܼܡܘܼܬܹܗ . ܟܲܕܼ ܚܵܐܹ̇ܫ ܒܲܟܼܝܵܢܵܐ ܚܵܫܘܿܫܵܐ : ܠܵܐ ܗ̄ܘ̣ܵܐ ܩܕܼܵܡ ܕܢܸܗܘܸܐ ܒܐܘܼܤܝܼܵܐ . ܥܲܠ ܡܵܢܵܐ ܗܵܟܹܝܠ ܠܵܐ ܐܵܡ̇ܪܝܼܢ ܠܗܵܠܹܝܢ ܕܝܼܠܲܢ : ܐܲܝܟܵܐ ܕܐܝܼܬܼ ܫܸܡܥܵܐ ܠܡܸܠܬܼܵܐ ܕܥܲܠ ܡܸܬܼܒܲܪܢܫܵܢܘܼܬܼܵܐ . ܐܸܠܵܐ ܡܲܛܥܝܵܐ ܠܲܢ ܒܝܲܠܕܵܐ ܕܒܸܤܪܵܐ ܕܗܘܼܠܹܐ : ܕܲܓܼܒܼܝܼܠ ܗ̄ܘ̣ܵܐ ܥܲܡܹܗ ܐܲܠܵܗܵܐ ܡܸܠܬܼܵܐ : ܘܲܓܼܒܼܝܼ̈ܠܵܢ ܫܘܿܥ̈ܝܵܬܼܵܐ ܕܠܵܐ ܦܝܵܣ : ܘܲܕܼܠܵܐ ܫܵܘ̈ܝܵܢ ܠܡܸܬܼܗܲܝܡܢܘܼ ؟ ܘܐܸܢ ܠܘܼܩܒܲܠ ܗܵܕܹܐ ܬܹܐܡܲܪ : ܕܠܵܐ ܒܫܘܼܚܠܵܦ ܐܘܼܤܝܼܵܐ ܘܲܒܼܫܘܼܚܠܵܦ ܕܡܘܼܬܼܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ ܕܗܵܘ̇ ܕܗܘ̤ܵܐ ܒܸܤܪܵܐ ܘܒܲܪܢܵܫܵܐ : ܐܸܠܵܐ ܒܲܪܢܵܫܵܐ ܗܵܘ̇ ܕܐܸܬܼܢܤܸܒܼ : ܗܵܢܵܐ ܕܐܸܬܼܝܼܠܸܕܼ pb. 260 ܡ̣ܢ ܐܲܢ̄ܬܿܬܼܵܐ ܘܚܲܫ̣ ܘܡ̣ܝܼܬܼ ܘܦܵܡ̣ : ܘܲܥܬܼܝܼܕܼ ܠܡܹܐܬܼܵܐ ܠܲܡܕܼܵܢ ܚܲܝܹ̈ܐ ܘܡܝܼ̈ܬܹܐ : ܐܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ : ܘܠܵܐ ܬܘܼܒܼ ܒܲܪܢܵܫܵܐ ܡܸܬܼܪܢܸܐ : ܠܒܲܪ ܡ̣ܢ ܫܡܵܐ ܒܲܠܚܘܿܕܼ . ܘܲܒܼܗܵܕܹܐ ܐܸܡܲ݁ܪ ܐܲܢ̄ܬܿ : ܕܐܲܠܵܗܵܐ ܡܝܼܬܼ ܘܩܵܡ̣ . ܬܘܼܒܼ ܚܲܢܦܵܐ ܦܵܐܹܡ̇ ܥܲܡܵܟܼ : ܗܵܘ̇ ܕܦܲܠܲܚ ܠܕܚܠܬܼܵܐ ܗܵܝ̇ ܕܐܵܡ̇ܪܵܐ ܫܘܼܚܠܵܦܵܐ ܕܲܒܼܢܲܝ̈ܢܵܫܵܐ ܠܐܲܠܵܗܘܼܬܼܵܐ : ܘܡܸܟܹܝܠ ܐܲܝܟܼ ܐܲܠܵܗܵܐ ܡܪܲܥܸܐ ܘܲܡܫܲܡܸܫ ܠܹܗ . ܐܲܝܟܲܢܵܐ ܗܵܟܹܝܠ ܐܸܡܲ݁ܪ ܐܲܢ̄ܬܿ ܪܸܥܝܵܢܵܐ ܕܚܲܢܦܘܼܬܼܵܐ ܐܝܼܬܼ ܠܟܼܘܿܢ ؟ ܛܵܥܹ̇ܝܬܿܘܿܢ ܠܟܼܘܿܢ : ܕܲܥܕܲܡܵܐ ܠܗܵܫܵܐ ܒܗܵܠܹܝܢ ܡܸܬܼܟܲܬܿܫܝܼܢ ܗ̣̄ܘܲܝܬܿܘܿܢ ܠܘܼܩܒܲܠܝ : ܘܡ̣ܢ ܗܵܠܹܝܢ ܡܲܛܥܹܝܢ ܗ̣̄ܘܲܝܬܿܘܿܢ ܠܲܒܼܢܲܝ̈ܢܵܫܵܐ . ܘܐܸܢ ܬܹܐܡܲܪ : ܕܠܵܐ ܒܫܘܼܚܠܵܦ ܐܘܼܤܝܼܵܐ ܘܠܵܐ ܒܫܘܼܚܠܵܦ ܐܲܠܵܗܘܼܬܼܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܘܲܢܩܵܘܸܐ ܦܲܓܼܪܵܐ ܒܐܘܼܤܝܼܵܐ ܕܠܵܐ ܫܘܼܚܠܵܦܵܐ : ܐܸܠܵܐ ܠܲܚܕܼܵܝܘܼܬܼܵܐ ܡܸܠܬܼܵܐ : ܘܲܡܩܵܘܸܐ ܦܲܚܼܪܵܐ ܒܐܘܼܤܝܼܵܐ ܕܠܵܐ ܫܘܼܚܠܵܦܵܐ : ܐܸܠܵܐ ܠܲܚܕܼܵܝܘܼܬܼܵܐ ܩܢܘܿܡܵܝܬܼܵܐ ܘܲܟܼܝܵܢܵܝܬܼܵܐ ܗܘ̤ܵܐ ܒܲܪܢܵܫܵܐ : ܬܘܼܒܼ ܐܵܪܝܼܘܿܣ ܡܩܲܒܸܿܠ ܠܵܗ̇ ܠܬܼܵܘܕܝܼܬܼܵܐ : ܗܵܘ̇ ܕܲܡܒܲܙܲܚ ܒܲܬܼܠܵܬܼܡܵܐܐ ܘܲܬܼܡܵܢܬܲܥܤܲܪ . ܘܲܡܩܲܒܿܠܝܼܬܿܘܿܢ ܠܹܗ : ܘܠܵܐ ܡܸܬܿܬܲܩܠܝܼܬܿܘܿܢ . ܘܒܼܐܝܼ̈ܕܲܝܵܐ ܘܪܸ̈ܓܼܠܹܐ ܠܐܵܪܝܼܘܿܣ : ܕܒܲܫܪܵܪܵܐ ܐܵܡܲ݁ܪ : ܫܵܠܵܡ̇ܝܼܬܿܘܿܢ : ܕܲܬܼܒܲܥܬܼܵܐ ܥܵܒܼ̇ܕܼ : ܕܒܲܩܡܘܿܡܵܐ ܟܝܵܢܝܵܬܐ ܗܘ̤ܵܐ ܒܲܪܢܵܫܵܐ : ܘܲܟܼܝܵܢܵܐܝܼܬܼ ܒܲܩܢܘܿܡܵܐ ܐܸܬܼܚܲܝܲܕܼ : ܟܲܕܼ ܚܵܐܹ̇ܫ ܟܝܵܢܵܐܝܼܬܼ ܒܲܪܓܸܫܬܼܵܐ ܠܚܲܫܹ̈ܐ ܕܦܲܓܼܪܵܐ . ܠܗܵܢܵܐ ܡܲܡܪܲܚ ܐܲܢ̄ܬܿ ܕܬܹܐܡܲܪ ܒܲܪ ܟܝܵܢܵܐ : ܗܵܘ̇ ܐܲܝܢܵܐ ܕܲܡܩܲܒܿܠܵܢܵܐ ܗ̄ܘ̣ ܕܚܲܫܹ̈ܐ . ܘܐܸܢ ܡ̣ܢ ܗܵܢܵܐ ܡܸܫܬܲܐܠܝܼܬܿܘܿܢ : ܐܲܝܟܼ ܐܲܝܢܵܐ ܕܠܵܐ ܡܵܘܕܹܐ ܢܲܦܫܵܐ ܘܦܲܓܼܪܵܐ : ܒܐܲܝܠܹܝܢ ܕܒܲܩܢܘܿܡܵܐ ܟܝܵܢܵܝܵܐ ܐܸܬܼܟܲܝܼܢ ܡܸܠܬܼܵܐ : ܘܚܲܫ̣ ܡ̣ܢ ܕܵܗܘ̤ܵܐ ܚܵܫܘܿܫܵܐ ܒܲܟܼܝܵܢܵܐ ܚܵܫܘܿܫܵܐ ܒܚܲܫܹ̈ܐ ܟܝܵܢ̈ܝܵܐ : ܠܗܵܠܹܝܢ pb. 261 ܕܐܵܪܝܼܘܿܣ ܘܐܵܦܘܿܠܝܼܢܵܪܝܼܣ ܩܵܥܹ̇ܐ . ܐܵܪܝܼܘܿܣ ܓܹܝܪ ܐܵܡܲ݁ܪ : ܕܲܒܼܡܵܢܵܐ ܡܥܲܕܪܵܐ ܠܵܟܼ ܗܵܝ̇ ܕܢܸܗܘܸܐ ܟܝܵܢܵܐ ܚܵܫܘܿܫܵܐ ܐܵܠܲܗܵܐ ܒܲܚܕܼܵܝܘܼܬܼܵܐ ܩܢܘܿܡܵܝܬܐܵ ܕܢܲܦܫܵܐ : ܕܢܸܚܲܫ ܒܦܲܓܼܪܹܗ ܐܵܦ ܒܢܲܦܫܹܗ ܚܲܫܹ̈ܐ ܟܝܵܢܝܹ̈ܐ ܟܝܵܢܵܐܝܼܬܼ ؟ ܐܵܪܵܐ ܥܵܒܹ̇ܕܼ ܠܹܗ ܒܲܪ ܟܝܵܢܵܐ ܕܲܟܼܝܢܵܐ ܠܵܐ ܚܵܫܘܿܫܵܐ : ܠܗܵܘ̇ ܐܲܝܢܵܐ ܕܲܒܼܚܲܫܹ̈ܐ ܗܵܠܹܝܢ ܚܵܫܘܿܫܹ̈ܐ ܐܝܼܬܼܵܘܗܝ ؟ ܐܵܦܘܿܠܝܼܢܵܪܝܼܣ ܕܹܝܢ ܡܚܲܝܸܒܼ ܠܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܘܡܵܘܕܹܝܢ ܐܲܝܟܼ ܐܲܝܠܹܝܢ ܕܲܠܗܲܝܡܵܢܘܼܬܹܗ ܕܝܼܠܹܗ ܠܒܼܒܿܟܼܝܼܢ . ܘܦܵܩܹ̇ܕܼ ܠܗܘܿܢ ܕܢܲܪܚܩܘܼܢ ܡ̣ܢ ܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܘܲܕܼܢܸܗܘܘܿܢ ܒܢܲܝ̈ ܓܲܒܵܐ ܕܝܼܠܹܗ : ܠܡܲܚܪܵܡܘܼ ܠܟܼܠܗܘܿܢ ܐܲܝܠܹܝܢ ܕܲܤܕܲܩ̣ܘ ܡܸܢܹܗ . ܐܸܢ ܬܘܼܒܼ ܢܸܫܬܿܪܸܐ ܐܵܦ ܗܵܢܵܐ ܐܲܝܟܼ ܡ̇ܢ ܕܠܵܐ ܡܵܘܕܸܐ ܠܵܐ ܡܲܕܥܵܐ ܘܠܵܐ ܨܒܼܝܵܢܵܐ : ܡܸܛܠ ܗܵܢܵܐ ܐܲܝܟܼ ܐܲܝܢܵܐ ܕܠܵܐ ܡܵܘܕܸܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܘܲܡܫܲܡܠܲܝܬܼܵܐ ܡܸܠܬܼܵܐ ܒܒܸܤܪܵܐ ܘܲܒܼܢܲܦܫܵܐ ܘܲܒܼܡܲܕܿܥܵܐ ܠܵܐ ܡܩܲܒܿܠܝܼܬܿܘܿܢ ܠܹܗ . ܡܸܛܠ ܕܲܠܟܼܠܗܹܝܢ ܗܵܠܹܝܢ ܕܐܵܪܝܼܘܿܣ ܐܸܡܵ݁ܪ : ܬܸܗܘܸܐ ܕܲܠܢܲܦܫܵܐ ܘܲܠܦܲܓܼܪܵܐ ܘܲܠܡܲܕܥܵܐ ܐܸܬܼܚܲܝܲܕܼ : ܐܝܼܬܹܝܗ̇ ܕܹܝܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܘܲܟܼܝܵܢܵܝܬܼܵܐ . ܬܵܘܤܲܦܬܼܵܐ ܥܵܒܼ̇ܕܼ ܐܲܢ̄ܬܿ : ܘܠܵܘ ܒܘܼܨܪܵܐ . ܘܡ̣ܢ ܒܘܼܨܵܪܵܐ ܕܚܲܫܹ̈ܐ ܕܦܲܓܼܪܵܐ ܥܵܪܩܝܼܢ ܐܢ̄ܬܿܘܿܢ : ܐܲܝܟܲܢܵܐ ܕܲܒܼܚܲܫܹ̈ܐ ܤܲܓܿܝܼ̈ܐܹܐ ܬܸܥܒܿܕܼܘܼܢܵܝܗܝ ܚܵܫܘܿܫܵܐ : ܠܒܲܪ ܟܝܵܢܵܐ ܕܗܵܘ̇ ܕܐܝܼܬܼܵܘܗܝ ܠܵܐ ܚܵܫܘܿܫܵܐ . ܤܓܿܝܼܐܵܐ ܗ̣̄ܝ ܚܵܫܘܿܫܘܼܬܼܵܐ ܕܐܲܝܠܹܝܢ ܕܗܵܠܹܝܢ ܡܲܤܒܲܪܝܼܢ . ܝܵܗܒܿܝܼܬܿܘܿܢ ܠܹܗ ܓܹܝܪ ܐܲܝܠܹܝܢ ܕܚܵܫܘܿܫܵܐ ܥܵܒܼ̈ܕܵܢ : ܡܸܛܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܕܡܲܚܝܲܕܼܪ ܒܪܘܼܟܵܒܼܵܐ ܟܝܵܢܝܵܐ : ܕܲܕܼܠܵܐ ܒܨܒܼܝܵܢܹܗ ܢܸܚܲܫ ܠܚܲܫܹ̈ܐ ܕܦܲܓܼܪܵܐ ܘܲܕܼܢܲܦܫܵܐ ܘܲܕܼܡܲܕܥܵܐ : ܘܲܡܚܲܝܲܕܼ ܒܐܘܼܤܝܼܵܐ ܘܒܲܟܼܝܵܢܵܐ . ܐܲܟܼܙܢܵܐ ܕܢܲܦܫܵܐ ܒܦܲܓܼܪܵܐ : ܠܚܲܫܹ̈ܐ pb. 262 ܕܢܲܦܫܵܐ ܘܲܕܦܲܓܼܪܵܐ ܡ̣ܢ ܐܵܢܲܢܩܹܐ ܡܤܲܝܒܿܪܵܐ . ܐܸܠܵܐ ܚܵܫܘܿܫܵܐ ܠܵܐ ܐܸܡܲ݁ܪ ܐܲܢ̄ܬܿ ܠܹܗ : ܡܵܕܹܝܢ ܠܵܘ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܗܘ̤ܵܬܼ ܘܲܟܼܝܵܢܵܝܬܼܵܐ : ܐܸܠܵܐ ܨܸܒܼܝܵܢܵܝܬܼܵܐ : ܕܥܲܡ ܦܲܓܼܪܵܐ ܘܥܲܡ ܢܲܦܫܵܐ ܡܠܝܼܠܬܼܵܐ ܘܝܲܕܼܘܼܥܬܼܵܢܝܼܬܼܵܐ ܕܲܡܝܲܚܕܝܼܢ ܩܢܘܿܡܵܐܝܼܬܼ ܘܲܟܼܝܵܢܵܐܝܼܬܼ ܠܲܟܼܝܵܢܵܐ ܕܒܲܪܢܵܫܵܐ . ܚܕܼܵܝܘܼܬܼܵܐ ܕܹܝܢ ܕܐܲܠܵܗܵܐ ܡܸܠܬܼܵܐ ܕܲܠܘܵܬܼ ܗܵܠܹܝܢ : ܠܵܘ ܩܢܘܿܡܵܝܬܼܵܐ ܘܠܵܘ ܟܝܵܢܵܝܬܼܵܐ ܐܝܼܬܹܝܗ̇ : ܐܸܠܵܐ ܨܸܒܼܝܵܢܵܝܬܼܵܐ : ܐܲܝܟܼ ܕܲܒܼܕܼܝܼܠܵܝܘܼܬܼ ܨܸܒܼܝܵܢܵܐ ܘܠܵܘ ܕܲܟܼܝܵܢܵܐ . ܐܲܝܠܹܝܢ ܓܹܝܪ ܕܒܲܩܢܘܿܡܵܐ ܟܝܵܢܵܝܵܐ ܡܸܬܼܚܲܝܕܝܼܢ : ܕܝܼܠܵܝܘܼܬܼܵܐ ܟܝܵܢܵܝܬܼܵܐ ܐܝܼܬܼ ܠܗܹܝ ܘܠܵܘ ܨܸܒܼܝܵܢܵܝܬܼܵܐ . ܠܦܲܪܨܘܿܦܹܗ ܓܹܝܪ ܕܝܼܠܹܗ ܢܲܤܒܹܗ ܠܲܕܡܘܼܬܼܵܐ ܕܥܲܒܼܕܵܐ : ܘܠܵܘ ܠܲܟܼܝܵܢܹܗ : ܐܵܘ ܒܫܘܼܚܠܵܦ ܐܘܼܤܝܼܵܐ . ܕܐܘܼܤܝܼܵܐ ܠܲܟܼܝܵܢܵܐ ܕܐ̄ܢܵܫܘܼܬܼܵܐ : ܐܵܘ ܕܐ̄ܢܵܫܘܼܬܼܵܐ ܠܲܟܼܝܵܢܵܐ ܕܐܲܠܵܗܘܼܬܼܵܐ : ܐܵܘ ܒܒܼܘܼܠܒܵܠܵܐ ܐܸܬܼܚܲܝܕܲܬ̤ ܘܐܸܬܼܡܲܙܓܲܬ̤ ܠܲܟܼܝܵܢܵܐ ܐ̄ܢܵܫܵܝܵܐ : ܐܵܘ ܒܪܘܼܟܵܒܼܵܐ ܟܝܵܢܵܝܵܐ ܘܫܘܼܠܵܦܵܐ ܕܡܲܥܒܿܕܼܵܢܘܼܬܼܵܐ ܕܟܼܝܵܢܵܐ . ܡܸܫܬܲܚܠܦܵܢܝܼܬܼܵܐ ܓܹܝܪ ܘܡܸܫܬܲܓܼܢܝܵܢܝܼܬܼܵܐ ܐܝܼܬܹܝܗ̇ : ܗܵܕܹܐ ܕܝܼܠܵܝܘܼܬܼܵܐ . ܗܵܝ̇ ܕܹܝܢ ܨܸܒܼܝܵܢܵܝܬܼܵܐ : ܠܵܐ ܚܵܫܘܿܫܬܼܵܐ ܘܠܵܐ ܡܸܫܬܲܚܠܦܵܢܝܼܬܼܵܐ ܐܝܼܬܹܝܗ̇ : ܠܵܘ ܒܐܘܼܤܝܼܵܐ ܟܝܵܢܵܝܬܼܵܐ ܚܵܫܵܐ ܕܠܵܐ ܨܸܒܼܝܵܢܵܐ ܠܚܲܫܹ̈ܐ ܕܢܲܦܫܵܐ ܘܲܕܼܦܲܓܼܪܵܐ . ܗܵܢ̇ܘܿܢ ܕܲܟܼܝܵܢܵܐܝܼܬܼ ܡܚܲܝܕܝܼܢ : ܘܒܼܐܘܼܤܝܼܵܐ ܚܵܫܹ̇ܝܢ ܥܲܡ ܚܕܼܵܕܹ̈ܐ : ܟܲܕܼ ܥܵܒܼ̇ܕܝܼܢ ܠܗܘܿܢ ܟܝܵܢܵܐܝܼܬܼ ܠܚܲܫܹ̈ܐ ܕܝܼܠܗܘܿܢ ܘܠܵܘ ܨܸܒܼܝܵܢܵܐܝܼܬܼ . ܐܵܦܸܢ ܓܹܝܪ ܒܨܸܒܼܝܵܢܹܗ ܩܲܒܸܿܠ ܐܸܢܘܿܢ ܠܚܲܫܹ̈ܐ : ܒܪܲܡ ܟܲܕܼ ܩܲܒܸܿܠ̣ ܐܸܢܘܿܢ ܘܚܲܫ̣ ܐܸܢܘܿܢ : ܟܝܵܢܵܐܝܼܬܼ ܚܲܫ̣ ܐܸܢܘܿܢ : ܒܗܵܝ̇ ܕܲܒܼܕܼܝܼܠܵܝܘܼܬܼܵܐ ܟܝܵܢܝܬܼܵܐ ܘܒܲܪܓܸܫܬܼܵܐ ܚܲܫ̣ ܐܸܢܘܿܢ . pb. 263 ܐܸܢ ܗܵܠܹܝܢ ܗܵܟܲܢܵܐ ܐܵܡܪܝܼܬܿܘܿܢ : ܫܘܲܪܬܿܘܿܢ ܟܠܟܼܘܿܢ : ܘܐܲܚܸܦܬܿܘܿܢ ܠܡܹܐܡܲܪ ܐܲܝܠܹܝܢ ܕܐܸܡ݂ܲܪ ܗܵܘ̇ ܕܲܒܼܓܼܘܼܡܕܵܐ ܕܠܵܐ ܟܘܼܚܵܕܼܵܐ ܐܸܡ݂ܲܪ ܗܵܠܹܝܢ . ܕܲܠܗܵܘ̇ ܕܗܵܠܹܝܢ ܐܸܡ݂ܲܪ : ܐܲܚܪܸܡ̣ ، ܗܵܢܘܿܢ : ܕܲܕܼܠܵܐ ܫܘܼܒܼܩܵܢܵܐ ܐܲܝܬܿܝܼܘ ܥܠܵܘܗܝ ܡܤܵܡ ܒܪܹܫܵܐ : ܘܐܲܦܩܘܼܗܝ ܡ̣ܢ ܥܹܕܬܵܐ : ܘܐܵܦ ܡ̣ܢ ܥܵܡܲܪܬܵܐ : ܐܲܝܟܼ ܐܲܝܢܵܐ ܕܲܡܛܲܢܲܦܬܼܵܐ ܐܝܼܬܹܝܗ̇ ܐܵܦ ܐܲܪܥܵܐ ܕܗܠܸܟܼ ܥܠܹܝܗ̇ . ܐܲܝܟܲܢܵܐ ܗܵܟܹܝܠ ܐܵܡ̇ܪܝܼܢ ܐܢ̄ܬܿܘܿܢ ܗܸܵܠܹܝܢ ؟ ܐܸܢܕܹܝܢ ܢܹܐܡܲܪ ܥܠܲܝ : ܡܸܛܠ ܕܒܲܡ̈ܢܵܘܵܢ ܡ̈ܢܵܘܵܢ ܡܦܲܠܸܓܼ ܘܤܵܕܹܩ ܠܲܟܼܝܵܢܹ̈ܐ : ܘܲܡܦܲܪܸܫ ܠܗܘܿܢ ܡ̣ܢ ܚܕܼܵܪܹ̈ܐ . ܘܠܵܘ ܡܸܛܠ ܕܐܵܡܲ݁ܪ ܗܵܠܹܝܢ ܓܲܠ̈ܝܵܬܼܵܐ : ܐܸܠܵܐ ܡܸܛܠ ܕܲܡܦܲܪܸܫ ܠܗܘܿܢ ܡܢܵܬܼܢܵܐܝܼܬܼ ܡ̣ܢ ܚܕܼܵܕܹ̈ܐ : ܘܐܵܡܲ݁ܪ : ܚܲܕܼ ܒܪܵܐ ܕܲܟܼܝܵܢܵܐ : ܘܚܲܕܼ ܒܪܵܐ ܕܛܲܝܒܿܘܼܬܼܵܐ : ܐܲܝܟܼ ܡ̇ܢ ܕܐܝܼܬܲܝܗܘܿܢ ܬܪܹܝܢ ܒܢ̈ܝܼܢ . ܘܲܡܦܲܪܸܫ ܠܗܘܿܢ ܟܲܕܼ ܐܵܡܲ݁ܪ : ܕܐܸܢܵܐ ܓܹܝܪ ܠܲܟܼܝܵܢܵܐ ܗ̄ܘ̣ ܡܦܲܪܸܫ ܐ̄ܢܵܐ : ܘܲܐܠܤܸܓܼܕܬܼܵܐ ܡܚܲܝܕܼ ܐ̄ܢܵܐ . ܡܸܛܠ ܐܲܝܢܵܐ ܕܠܲܒܼܝܼܫ : ܠܲܠܒܼܘܼܫܵܐ ܤܵܓܹ̇ܕܼ ܐ̄ܢܵܐ . ܢܹܐܡܲܪ ܟܠܢܵܫ ܠܘܵܬܼܟܼܘܿܢ : ܕܝܲܒܼܪ̈ܘܼܚܹܐ ܐܸܫܬܿܝܼܬܿܘܿܢ ܐ̄ܢܵܫܵܐ ܀ ܕܐܵܦ ܠܐܲܒܼܵܐ : ܒܐܲܝܠܹܝܢ ܕܡܸܢܟܼܘܿܢ ܡܸܬܼܐܲܡܪ̈ܵܢ ܡܸܤܬܲܟܿܠܝܼܬܿܘܿܢ . ܐܲܝܟܲܢܵܐ ܐܵܡ̇ܪܝܼܢ ܠܗܵܘ̇ ܐܲܝܢܵܐ ܕܐܵܦܠܵܐ ܒܝܲܚܕܼܵܐ ܡܸܠܬܼܵܐ ܡܸܤܬܿܕܹܩ : ܕܲܢܤܲܒܼ ܘܕܸܐܬܼܢܤܸܒܼ : ܘܥܲܒܼܕܹܗ ܕܝܼܠܹܗ ܘܕܲܗܘ̤ܵܐ ܕܝܼܠܹܗ : ܘܒܲܪܢܵܫܵܐ ܘܐܲܠܵܗܵܐ ܐܵܡ̇ܪܝܼܬܿܘܿܢ ؟ ܗܵܠܹܝܢ ܓܹܝܪ ܟܠܗܹܝܢ ܕܐܲܝܠܹܝܢ ܕܲܢܦܲܪܫܝܼܢ ܟܝܵܢܹ̈ܐ ܒܡܸܠܲܬܼܗܘܿܢ ܐܝܼܬܲܝܗܹܝܢ : ܘܠܵܐ ܗ̄ܘ̣ܵܐ ܕܐܲܝܠܹܝܢ ܕܐܵܡ̇ܪܝܼܢ ܕܲܚܕܼܵܐ ܐܝܼܬܹܝܗ̇ ܐܘܼܤܝܼܵܐ . ܠܵܐ ܠܲܡ ܡܵܘܒܿܕܼܵܐ ܚܕܼܵܝܘܼܬܼܵܐ ܠܫܘܼ̈ܚܠܵܦܹܐ ܕܲܟܼܝܵܢܹ̈ܐ . ܐܸܢܹܕܹܝܢ ܡܩܵܘܹܝܢ ܫܘܼܚ̈ܠܵܦܹܐ pb. 264 ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܒܫܘܼ̈ܚܠܵܦܹܐ ܕܲܟܼܝܵܢܹ̈ܐ ܤܕܼܝܼ̈ܩܹܐ ܐܝܼܬܲܝܗܘܿܢ : ܐܲܝܟܼ ܡܵܐ ܕܲܡܫܲܚܠܦܝܼܢ . ܐܲܝܟܲܢܵܐ ܕܹܝܢ ܐܸܡܲܪܬܿܘܿܢ ܥܠܲܝ ܕܤܵܕܹܩ ܐ̄ܢܵܐ ܠܵܗ̇ ܒܪܲܚܝܼܩܘܼܬܼܵܐ ܕܕܼܘܼܟܿܬܼܵܐ : ܡܸܛܠ ܕܐܵܡܲ݁ܪ ܐ̄ܢܵܐ : ܡܸܛܠ ܗܵܘ̇ ܕܲܠܒܼܝܼܫ : ܠܲܠܒܼܘܼܫܵܐ ܤܵܓܹ̇ܕܼ ܐ̄ܢܵܐ ؟ ܠܵܐ ܓܿܝܪ ܐܝܼܬܼܵܘܗܝ ܠܒܲܪ ܡ̣ܢ ܠܵܒܼܘܿܫܵܐ ܠܒܼܘܼܫܵܐ : ܘܠܵܐ ܗܵܘ̇ ܕܲܒܼܝܼܫ ܠܒܲܪ ܡ̣ܢ ܠܒܼܘܼܫܵܐ : ܐܸܠܵܐ ܒܵܗ̇ ܟܲܕܼ ܒܵܗ̇ ܒܲܕܼܡܘܼܬܼܵܐ ܡܸܬܼܪܢܸܐ . ܘܡܸܛܠ ܗܵܢܵܐ : ܠܵܐ ܡܸܫܟܿܚܵܐ ܠܡܸܤܓܲܕܼ ܠܗܵܘ̇ ܕܲܠܒܼܝܼܫ : ܠܒܲܪ ܡ̣ܢ ܠܒܼܘܼܫܵܐ ܕܥܲܡܹܗ : ܕܒܹܗ ܝܲܬܿܝܼܒܼ ܥܲܡ ܐܲܒܼܵܐ ܟܲܕܼ ܠܒܼܝܼܫ ܠܹܗ : ܠܵܐ ܓܹܝܪ ܝܲܬܿܝܼܒܼ ܥܲܡܹܗ : ܟܲܕܼ ܠܵܐ ܠܒܼܝܼܫ ܠܹܗ . ܘܲܕܼܝܲܬܿܝܼܒܼ ܥܲܡܹܗ : ܡܩܲܒܸܿܠ ܥܲܡܹܗ ܐܵܦ ܤܸܓܼܕܬܼܵܐ . ܟܲܕܼ ܝܲܬܿܝܼܒܼ ܥܲܡܹܗ : ܡܸܤܬܿܓܸܕܼ ܡ̣ܢ ܟܠ ܦܪܘܿܣ . ܠܵܘ ܡܸܛܠܵܬܹܗ : ܐܸܠܵܐ ܡܸܛܠ ܗܵܘ̇ ܕܲܠܒܼܝܼܫ ܠܹܗ . ܡ̣ܢ ܐܲܝܠܹܝܢ ܗܵܟܹܝܠ ܕܐܵܡ̇ܪܝܼܢ ܡܸܬܼܒܲܪܢܵܫܢܘܼܬܼܵܐ ܡ̣ܢ ܚܕܼܵܝܘܼܬܼܵܐ : ܐܵܘ ܒܫܘܼܚܠܵܦ ܕܡܘܼܬܼܵܐ ܕܐܝܼܬܹܝܗ̇ ܕܚܲܢ̈ܦܹܐ . ܐܵܘ ܒܲܫܪ̈ܲܓܼܪ̈ܵܚܼܝܵܬܼܵܐ ܐܵܘ ܒܐܸܤܟܹܡܵܐ ܕܠܵܐ ܒܡܘܿܡܵܐ ܚܲܫ̣ ܠܵܐ ܚܵܫܘܿܫܵܐܝܼܬܼ : ܐܵܘ ܚܲܫܹ̈ܐ ܟܝܵܢܵܝܹ̈ܐ ܢܹܐܡܲܪ ܥܲܠ ܐܲܠܵܗܵܐ ܡܸܠܬܼܵܐ ܐܵܘ ܕܒܲܩܢܘܿܡܵܐ ܐܝܼܬܼܵܘܗܝ ܒܲܚܕܼܵܝܘܼܬܼܵܐ : ܐܵܘ ܒܲܒܼܤܲܪ ܒܒܸܤܪܵܐ : ܐܵܘ ܒܢܲܦܫܵܐ ܠܵܐ ܡܠܝܼܠܬܼܵܐ : ܐܵܘ ܒܲܡܠܝܼܠܬܼܵܐ : ܘܠܲܓܼܡܵܪ ܕܠܲܩܢܘܿܡܵܐ ܕܲܟܼܝܵܢܵܐ ܘܠܵܘ ܦܲܪܨܘܿܦܵܐ ܨܒܼܝܵܢܵܝܵܐ ܗܘ̤ܵܬܼ ܚܕܼܵܝܘܼܬܼܵܐ : ܥܵܪܩܝܼܢܲܢ ܡ̣ܢ ܟܠ ܦܪܘܼܣ . ܐܲܝܟܲܢܵܐ ܕܠܵܐ ܢܸܥܒܿܕܼܝܼܗ̇ ܡܸܬܼܚܲܒܿܠܵܢܝܼܬܼܵܐ ܘܡܸܫܬܲܚܠܦܵܢܝܼܬܼܵܬ : ܘܚܵܫܘܿܫܬܼܵܐ ܡܹܐܡܲܪܝܼܗ̇ ܠܲܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܘܡ̣ܢ ܐܵܢܲܢܩܹܐ : ܐܸܠܵܐ ܚܕܼܵܝܘܼܬܵܐ ܨܸܒܼܝܵܢܵܝܬܼܵܐ ܕܠܦܲܪܨܘܿܦܵܐ pb. 265 ܘܠܵܘ ܠܲܟܝܵܢܵܐ . ܐܵܘ ܡ̣ܢ ܡܸܠܲܝ̈ ܕܝܼܠܝ ܢܸܫܬܲܐܠܘܼܢ : ܟܲܕܼ ܡܩܲܒܿܠܝܼܢ ܕܠܲܟܼܝܵܢܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ : ܘܚܵܫܘܿܫܬܼܵܐ ܢܸܥܒܿܕܼܘܼܢܵܗ̇ ܠܲܚܕܼܵܝܘܼܬܼܵܐ ܘܡܸܫܬܲܚܠܦܵܢܝܼܬܼܵܐ ܐܲܝܟܼ ܐܵܪܝܼܘܿܣ : ܐܵܘ ܠܵܐ ܚܵܫܘܿܫܬܼܵܐ ܐܲܝܟܼ ܐܲܒܼܵܗܲܝ̈ܢ . ܒܢܲܝ̈ ܐܲܝܢܵܐ ܓܲܒܵܐ ܒܵܥܹ̇ܝܬܿܘܿܢ ܠܡܸܗܘܵܐ : ܕܝܼܠܟܼܘܿܢ ܐܝܼܬܹܝܗ̇ . ܐܵܘ ܡ̣ܢ ܓܲܒܵܐ ܕܗܲܪ̈ܵܛܝܼܩܹܐ : ܐܵܘ ܡ̣ܢ ܓܲܒܵܐ ܕܐܲܒܼ̈ܗܵܬܼܐ ܐܵܪ̈ܬܵܕܘܿܟܿܤܹܐ . ܐܵܘ ܡ̣ܢ ܓܲܒܵܐ ܕܐܲܝܠܹܝܢ ܕܐܵܡ̇ܪܝܼܢ : ܠܵܐ ܚܵܫܘܿܫܵܐ ܐܝܼܬܼܵܘܗܝ ܘܠܵܐ ܡܸܬܼܚܲܒܿܠܵܢܵܐ . ܐܵܘ ܡ̣ܢ ܗܵܢ̇ܘܿܢ ܕܠܲܩܢܘܿܡܵܐ : ܐܵܘ ܡ̣ܢ ܗܢ̇ܘܢ ܕܐܵܡ̇ܪܝܼܢ ܕܲܠܦܲܪܨܘܿܦܵܐ ܗܘ̤ܵܬܼ ܚܕܼܵܝܘܼܬܼܵܐ . ܐܸܢܵܐ ܕܹܝܢ : ܠܵܐ ܚܵܫܘܿܫܬܼܵܐ ܘܠܵܐ ܡܵܝܘܿܬܬܵܐ ܘܠܵܐ ܡܸܫܬܲܚܠܦܵܢܝܬܼܵܐ ܐܵܡܲ݁ܪ ܐ̄ܢܵܐ ܠܲܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܥܲܠ ܗܵܠܹܝܢ : ܗܵܘ̇ ܕܡܲܚܪܸܡ ܠܝܪ ܢܲܚܪܡܲܢܝ . ܐܸܢܵܐ ܠܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܕܲܒܼܢܝܼܩܵܝܼܵܐ ܐܸܬܼܟܲܢܲܫܘ ܢܸܛ̇ܪܹܬܼ ܕܠܵܐ ܡܘܼܡܵܐ : ܟܲܕܼ ܐܵܡܲ݁ܪ ܐ̄ܢܵܐ ܠܹܗ ܠܵܐ ܡܸܫܬܲܚܠܦܵܢܵܐ : ܠܵܐ ܡܵܝܘܿܬܼܵܐ : ܕܐܲܡܝܼܢܵܐܝܼܬܼ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ ܒܲܡܬܼܘܿܡܵܝܘܼܬܹܗ ܕܐܲܒܼܵܐ : ܐܵܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܵܐ ܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ ܗܘ̤ܵܐ : ܘܠܵܐ ܡ̣ܢ ܩܢܘܿܡܵܐ ܐ̄ܚܪܹܢܵܐ : ܘܠܲܝܬܿ ܗ̄ܘ̣ܵܐ ܐܸܡܲܬܼܝ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܡܬܼܘܿܡܵܐܝܼܬܼ ܐܲܒܼܵܐ : ܡܬܼܘܿܡܵܐܝܼܬܼ ܒܪܵܐ : ܡܬܼܘܿܡܵܐܝܼܬܼ ܪܘܼܚܵܐ ܕܩܘܼܕܼܫܵܐ . ܠܵܘ ܕܹܝܢ ܡܬܼܘܿܡܵܐܝܼܬܼ ܐܝܼܬܼܵܘܗܝ ܒܸܤܪܵܐ ܗܵܘ̇ ܕܐܸܬܼܒܲܤܲܪ : ܗܵܘ̇ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ . ܐܸܠܵܐ ܐܝܼܬܼ ܗ̄ܘ̣ܵܐ ܐܸܡܲܬܼܝ ܕܠܵܐ ܐܝܼܬܼܵܗܝ ܗ̄ܘ̣ܵܐ : ܘܡ̣ܢ ܐܘܼܤܝܼܵܐ ܐ̄ܚܪܹܬܼܵܐ : ܘܡ̣ܢ ܟܝܵܢܵܐ ܐ̄ܚܪܹܢܵܐ : ܘܡ̣ܢ ܩܢܘܿܡܵܐ ܐ̄ܚܪܹܢܵܐ ܕܒܼܢܲܝ̈ ܐ̄ܢܵܫܵܐ : ܘܠܵܐ ܗ̄ܘ̣ܵܐ ܡ̣ܢ ܐܘܼܤܝܼܵܐ ܕܐܲܠܵܗܵܐ ܐܲܒܼܵܐ : ܡܸܫܬܲܚܠܦܵܢܵܐ ܘܡܵܝܘܿܬܼܵܐ ܘܚܵܫܘܿܫܵܐ ܘܡܸܬܼܚܲܒܿܠܵܢܵܐ . ܠܵܘ pb. 266 ܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܫܬܲܚܠܦܲܬ̤ ܠܐܘܼܤܝܼܵܐ ܕܒܸܤܪܵܐ : ܐܸܠܵܐ ܒܸܤܪܵܐ ܐܘܼܤܝܼܵܐ : ܘܒܸܤܪܵܐ ܟܝܵܢܵܐܝܼܐ : ܕܠܵܐ ܐܸܫܬܲܚܠܲܦ ܡ̣ܢ ܐܘܼܤܝܼܵܐ ܕܝܼܠܹܗ . ܘܠܵܐ ܬܘܼܒܼ ܐܸܫܬܚܠܲܦ ܒܲܕܼܡܘܼܬܹܗ ܡ̣ܢ ܐܘܼܤܝܼܵܐ ܕܐܲܠܵܗܵܐ ܠܐܘܼܤܝܼܵܐ ܕܒܸܤܪܵܐ : ܠܵܘ ܒܐܸܤܟܹܡܵܐ ܘܲܒܼܡܲܤܒܿܪܵܢܘܼܬܼܵܐ ܕܒܸܤܪܵܐ ܐܝܼܬܼܵܘܗܝ ܒܸܤܪܵܐ : ܐܸܠܵܐ ܒܐܘܼܤܝܼܵܐ ܕܒܸܤܪܵܐ : ܡ̣ܢ ܐܘܼܤܝܼܵܐ ܕܒܸܤܪܵܐ . ܠܵܐ ܐܸܫܬܲܚܠܦܲܬ̤ ܐܘܼܤܝܼܵܐ ܕܒܸܤܪܵܐ ܠܐܘܼܤܝܼܵܐ ܕܐܲܠܵܗܘܼܬܼܵܐ ܘܐܸܬܼܠܲܗܲܬ̤ : ܠܵܘ ܒܒܼܘܼܠܒܵܠܵܐ ܘܠܵܘ ܒܡܘܼܙܵܓܼܵܐ ܐܸܬܼܒܲܤܲܪ ܘܐܸܬܼܒܲܪܢܲܫ . ܠܵܘ ܠܲܚܕܼܵܐ ܐܘܼܤܝܼܵܐ ܦܫܝܼܛܬܼܵܐ ܘܝܼܚܝܼܕܼܵܝܲܬܼ ܒܐܵܕܼܫܵܗ̇ : ܘܠܵܘ ܠܪܘܼܟܵܒܼܵܐ ܟܝܵܢܵܝܐ ܠܚܲܕܼ ܐܵܕܼܫܵܐ ܕܚܲܝܘܼܬܼܵܐ ܐܸܬܼܪܲܟܲܒܼ . ܘܠܵܐ ܬܘܼܒܼ ܒܝܲܕܼ ܚܕܼܵܝܘܼܬܼܵܐ ܟܝܵܢܵܝܬܼܵܐ ܒܲܩܢܘܿܡܵܐ ܐܸܬܼܚܲܝܲܕܼ ܟܝܵܢܵܐܝܼܬܼ : ܘܚܲܫ̣ ܘܲܗܘ̤ܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܟܲܕܼ ܡܸܫܬܵܘܬܿܦܝܼܢ ܒܗܹܝܢ ܟܲܕܼ ܒܗܹܝܢ ܡܸܛܠ ܫܘܸܬܵܦܘܼܬܼܵܐ ܟܝܵܢܵܝܬܼܵܐ ܕܚܲܫܹ̈ܐ . ܟܠ ܪܘܼܟܵܒܼܵܐ ܓܹܝܪ ܟܝܵܢܵܝܬܼܵܐ : ܕܠܲܟܼܝܵܢܵܐ ܚܲܕܸ ܚܵܫܘܿܫܵܐ ܘܡܸܫܬܲܚܠܦܵܢܵܐ ܡܫܵܘܬܿܦܵܐܝܼܬܼ ܡܸܫܬܵܘܬܼܦܝܼܢ : ܟܲܕܼ ܡܸܫܬܲܡܠܹܝܢ ܡ̣ܢ ܟܝܵܢܹ̈ܐ : ܠܹܗ ܠܲܟܼܝܵܢܵܐ ܕܐܲܠܵܗܵܐ ܕܹܝܢ ܡܸܠܬܼܵܐ : ܠܵܘ ܒܫܘܼܚܠܵܦܵܐ ܟܝܵܢܵܝܵܐ : ܐܸܠܵܐ ܨܸܒܼܝܵܢܵܐܝܼܬܼ ܐܝܼܬܹܝܗ̇ : ܐܲܝܟܼ ܕܲܠܦܲܪܨܘܿܦܵܐ ܕܝܼܠܹܗ : ܘܠܵܘ ܠܲܟܼܝܵܢܵܐ ܕܝܼܠܹܗ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ . ܐܸܠܵܐ ܟܝܵܢܹ̈ܐ ܡܩܲܝܡܝܼܢ ܒܕܼܝܼ̈ܠܵܝܵܬܼܗܘܿܢ : ܘܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ܕܠܵܐ ܤܸܕܼܩܵܐ ܘܲܕܼܠܵܐ ܦܘܼܪܫܵܢܵܐ : ܟܲܕܼ ܥܒܲܕܼ ܠܗܹܝܢ ܕܝܼܠܹܗ ܠܦܲܪܨܘܼܦܵܐ . ܒܐܘܼܤܝܼܵܐ ܕܐ̄ܢܵܫܘܼܬܼܵܐ : ܩܢܵܬ̤ ܕܡܘܼܬܼܵܐ ܐܲܠܵܗܘܼܬܼܵܐ . ܘܒܼܐܘܼܤܝܼܵܐ ܕܐܲܠܵܗܘܼܬܼܵܐ : pb. 267 ܩܢܵܬ̤ ܕܡܘܼܬܼܵܐ ܐ̄ܢܵܫܘܼܬܼܵܐ . ܐܲܝܟܲܢܵܐ : ܕܚܲܕܸ ܦܲܪܨܘܿܦܵܐ ܢܸܗܘܸܐ ܕܲܚܕܲܝܘܼܬܼܵܐ . ܐܲܝܟܲܢܵܐ ܕܐܲܝܠܹܝܢ ܕܐ̄ܢܵܫܘܼܬܼܵܐ : ܕܐܲܠܵܗܵܐ ܡܸܠܬܼܵܐ . ܘܐܲܝܠܹܝܢ ܕܐܲܠܵܗܘܼܬܼܵܐ : ܕܐ̄ܢܵܫܘܼܬܼܵܐ ܕܒܼܵܗ̇ ܐܸܬܼܒܲܪܢܫܲܬ̤ : ܠܲܚܕܼܵܐ ܘܠܵܗ̇ ܟܲܕܼ ܠܵܗ̇ ܠܲܡܕܲܒܪܵܢܘܼܬܼܵܐ ܕܥܲܠ ܐܲܦܲܝ̈ܢ ܢܸܬܼܚܲܕܼܘܼܢ ܢܩܝܼܦܵܐܝܼܬܼ . ܡܸܛܠ ܕܲܤܡܝܼܩܝܼܢ ܗ̄ܘ̣ܵܘ ܥܲܠ ܐܲܠܵܗܘܼܬܼܵܐ : ܐܲܝܟܼ ܕܲܠܚܘܼܕܵܬܲܢ ܘܠܲܓܼܒܼܝܼܠܬܲܢ ܕܡܸܢܕܪܹܫ : ܘܠܲܕܼܡܘܼܬܼܵܐ ܕܨܲܠܡܵܐ ܕܨܲܠܡܵܐ ܕܐܸܫܬܿܪܝܼ ܗ̄ܘ̣ܵܐ ܡܸܢܲܢ . ܥܲܠ ܐ̄ܢܵܫܘܼܬܼܵܐ ܕܹܝܢ : ܕܐܸܬܼܚܲܕܼܬܲܬ̤ ܘܢܸܤܒܲܬ̤ ܡܸܢܕܪܹܫ ܕܡܘܼܬܼܵܗ̇ . ܙܵܕܼܩܵܐ ܗ̄ܘ̣ܵܬܼ ܓܹܝܪ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܕܼܘܼܒܵܪܵܐ ܗܵܘ̇ ܕܐܝܼܬܼ ܗ̄ܘ̣ܵܐ ܬܸܛܲܪ . ܗܵܘ̇ ܓܹܝܪ ܕܐܸܬܼܝܲܩܲܪ ܒܐܝܼܩܵܪܵܐ ܗܵܘ̇ ܕܝܲܩܪܹܗ : ܘܠܵܐ ܦܪܲܥ̣ ܠܹܗ ܐܝܼܩܵܪܹܗ ܠܐܝܼܩܵܪܵܐ ܗܵܘ̇ ܕܲܢܤܲܒܼ : ܚܵܘܝܼ ܕܐܵܘܒܿܕܹܗ ܠܐܝܼܩܵܪܵܐ ܗܵܘ̇ ܕܐܸܬܼܝܲܩܲܪ ܒܹܗ . ܐܲܟܼܘܵܬܹܗ ܓܹܝܪ ܕܗܵܢܵܐ : ܐܸܬܼܝܲܩܲܪ ܐܵܦ ܗܵܘ̇ . ܘܗܵܘ̇ ܠܵܐ ܩܲܒܿܠܹܗ ܐܲܝܟܼ ܢܲܦܫܹܗ : ܐܸܠܵܐ ܚܲܫܒܹܗ ܐܲܝܟܼ ܒܥܸܠܕܒܼܵܒܼܵܐ . ܟܲܕܼ ܗܵܢܵܐ ܕܹܝܢ ܗܘ̤ܵܐ ܒܗܵܠܹܝܢ : ܗܵܟܲܢܵܐ ܢܛܲܪ ܢܲܦܫܹܗ : ܟܲܕ ܡܸܬܼܚܲܫܲܚ ܒܗܵܠܹܝܢ ܕܗܵܘ̇ ܐܲܝܟܼ ܕܲܒܼܢܲܦܫܹܗ . ܗܵܢܵܐ ܢܛܲܪ ܫܲܪܝܼܪܵܐܝܼܬܼ ܠܨܲܠܡܵܐ ܕܐܲܠܵܗܵܐ ܘܥܲܒܼܕܹܗ ܕܝܼܠܹܗ : ܗܵܘ̇ ܕܐܝܼܬܼܵܘܗܝ ܨܲܠܡܵܐ ܘܦܲܪܨܘܿܦܵܐ . ܡܸܛܠ ܗܵܢܵܐ ܐܵܠܨܵܐ ܗ̄ܘ̣ܵܬܼ ܐܵܦ ܥܲܠ ܐܲܠܵܗܘܼܬܼܵܐ : ܐܲܝܟܼ ܕܲܬܼܚܲܕܼܬܼ ܘܬܸܒܼܪܸܐ ܘܬܸܬܸܠ ܠܵܗ̇ ܕܡܘܼܬܼܵܐ : ܐܲܝܟܼ ܕܡ̣ܢ ܛܘܼܦܤܵܐ ܕܝܼܠܗ̇ ܠܲܕܼܿܡܘܼܬܼܵܐ ܕܥܲܒܼܕܵܐ . ܐܵܠܨܵܐ ܗ̄ܘ̣ܵܬܼ ܕܹܝܢ ܐܵܦ ܥܲܠ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܬܸܗܘܸܐ ܕܡܘܼܬܼܵܐ ܕܥܲܒܼܕܵܐ ܢܤܝܼܒܼܵܐ ܕܡܘܼܬܼܵܐ ܕܐܲܠܵܗܵܐ : ܘܐܲܠܵܗܵܐ ܕܡܘܼܬܼܵܐ ܕܥܲܒܼܕܵܐ . ܘܢܸܗܘܸܐ ܗܵܢܵܐ ܗܵܘ̇ : ܘܗܵܘ̇ ܗܵܢܵܐ : pb. 268 ܒܦܲܪܨܘܿܦܵܐ . ܟܲܕܼ ܡܩܵܘܸܐ ܗܵܢܵܐ ܘܗܵܘ̇ ܒܲܟܼܝܵܢܲܝ̈ܗܘܿܢ : ܘܢܵܛܲܪ ܡܸܫܬܲܢܥܵܢܘܼܬܼܵܐ ܕܠܵܐ ܚܛܵܗܹ̈ܐ : ܡܸܛܠ ܡܸܫܬܲܡܥܵܢܘܼܬܹܗ ܪܹܫܝܬܼܵܐ . ܘܡܸܛܠ ܗܵܢܵܐ ܐܸܬܼܝܼܗܸܒܼ ܠܡܵܘܬܵܐ : ܚܠܵܦ ܦܘܼܪܩܵܢܵܐ ܕܟܼܠܹܗ ܥܵܠܡܵܐ . ܠܵܘ ܓܹܝܪ ܐܲܝܟܼ ܐܵܪܝܼܘܿܣ ܘܐܵܦܘܼܠܝܼܢܵܪܝܼܣ : ܗܵܢ̇ܘܿܢ ܕܨܵܒܼܪܝܼܢ ܠܡܹܐܡܲܪ : ܕܲܒܼܛܝܒܿܘܼܬܹܗ ܩܲܒܸܿܠ̣ ܗܘܼܦܵܟܼܵܐ ܐܲܪܥܵܢܵܝܵܐ ܘܡܫܬܲܡܥܵܢܘܼܬܼܵܐ ܕܡܵܘܬܵܐ ܒܡܸܬܼܒܲܪܢܫܵܢܘܼܬܹܗ ܐܲܠܵܗܵܐ ܡܸܠܬܼܵܐ . ܡܸܛܠ ܗܵܢܵܐ : ܒܲܕܼܝܵܢܵܐ ܕܒܲܪܢܵܫܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܗܘ̤ܵܬܼ ܡܸܢܼܒܲܪܢܫܵܢܘܼܬܼܵܐ . ܐܝܟܲܢܵܐ ܕܲܟܼܝܢܵܐܝܼܬܼ ܬܸܬܼܒܲܪܢܲܫ ܐܲܠܵܗܘܼܬܼܵܐ ܚܠܵܦ ܢܲܦܫܵܐ : ܘܬܸܬܿܕܲܒܲܪ ܘܬܸܚܲܫ ܫܲܪܝܼܪܵܐܝܼܬܼ ܒܲܪܓܸܫܬܼܵܐ ܟܝܵܢܵܝܬܼܵܐ : ܕܥܲܠ ܐܲܦܲܝ̈ ܟܠܢܵܫ ܢܸܬܼܝܼܗܸܒܼ ܠܡܵܘܬܵܐ . ܘܲܠܡܵܘܬܼܵܐ ܕܚܵܫܘܿܫܘܼܐܼܵܗ̇ ܕܢܲܦܫܵܐ ܟܝܵܢܵܐܝܼܬܼ ܢܩܲܒܸܿܠ : ܒܲܚܕܼܵܝܘܼܬܼܵܐ ܕܲܩܢܘܿܡܑܵܐ ܟܝܵܢܵܝܐ : ܟܲܕܼ ܡܸܬܼܢܬܸܦ ܡ̣ܢ ܩܛܝܼܪܵܐ . ܡܸܛܠ ܗܵܢܵܐ : ܗܵܢ̇ܘܿܢ ܝܲܗ̣̄ܒܼܘ ܠܵܗ̇ ܠܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܠܚܲܕܼ ܟܝܵܢܵܐ ܕܒܲܪܢܵܫܵܐ ܒܪܘܼܟܵܒܼܵܐ ܟܝܵܢܵܝܐ ܘܲܠܒܲܪܢܵܫܵܐ ܠܵܐ ܡܫܲܡܠܝܵܐ : ܕܲܚܠܵܦ ܐܲܝܠܹܝܢ ܕܒܼܨܝܼܪ̈ܵܢ ܡ̣ܢ ܒܸܤܪܵܐ ܠܲܡܫܲܡܠܵܝܘܼ ܟܝܵܢܵܐ ܕܒܲܪܢܵܫܵܐ ܬܸܗܘܸܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܟܕܼ ܡܸܬܼܦܩܸܕܼ ܘܤܵܥܲ݁ܪ ܐܲܝܠܹܝܢ ܕܲܕܼܡܸܬܼܦܲܩ̈ܕܵܢܹܐ ܐܝܼܬܲܝܗܹܝܢ : ܘܟܼܠܹܗ ܕܘܼܒܵܪܵܐ ܐ̄ܢܵܫܝܵܐ ܫܲܪܝܼܪܵܐܝܼܬܼ ܒܲܢܛܘܼܪ݁ܵܬܼܵܐ ܥܵܤ̈ܩܵܬܼܵܐ ܘܡܲܟܼܐ̈ܒܵܬܼܵܐ ܘܡܲܚܫܵܢ̈ܝܵܬܼܵܐ ܟܲܕܼ ܡܤܲܝܒܲܪ ܟܲܕܼ ܠܵܐ ܨܵܒܹ̇ܐ : ܗܵܘ̇ ܡܵܐ ܕܨܵܒܹ̇ܐ : ܡܸܛܠ ܕܚܸܠܬܼܵܐ ܕܥܲܒܼܵܪ ܦܘܼܩܕܵܢܵܐ ܠܵܐ ܥܵܒܹ̇ܕܼ . ܟܲܕܼ ܨܵܗܹ̇ܐ ܘܟܼܵܦܹ̇ܢ ܘܕܼܵܚܹ̇ܠ ܕܸܚܠܬܼܵܐ ܐ̄ܢܵܫܝܬܼܵܐ : ܟܲܕܼ ܨܵܒܹ̇ܐ pb. 269 ܨܸܒܼܝܵܢܵܐ ܐ̄ܢܵܫܝܵܐ . ܘܐܝܼܬܼܵܘܗܝ ܒܦܲܓܼܪܵܐ : ܒܟܼܠܗܹܝܢ ܐܲܝܠܹܝܢ ܕܢܲܦܫܵܐ : ܕܲܒܼܩܵܘܡܬܼܵܐ ܡܲܥܒܿܕܼܵܐ ܡ̣ܢ ܓܒܼܝܼܠܘܼܬܼܵܐ ܘܨܘܼܪܬܵܐ ܕܪܓܘܼܫܬܵܢܘܼܬܼܵܐ : ܟܲܕܼ ܡܸܤܬܲܟܲܠ : ܟܲܕܼ ܝܵܠܹ̇ܦ : ܟܲܕܼ ܡܸܬܼܓܡܲܪ ܒܲܒܼܤܲܪ ܒܲܟܼܝܵܢܵܐ ܕܢܲܦܫܵܐ : ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܘܲܩܢܘܿܡܵܝܬܼܵܐ . ܘܗܵܝ̇ ܚܕܼܵܝܘܼܬܼܵܐ ܨܸܒܼܝܵܢܵܝܬܼܵܐ ܕܲܠܦܲܪܨܘܼܦܵܐ : ܕܲܟܼܝܵܢܹ̈ܐ ܡܒܲܛܠܝܼܢ ܠܵܗ̇ : ܟܲܕܼ ܡܩܝܼܡܝܼܢ ܕܝܼܠܵܝܘܼܬܼܵܐ ܟܝܵܢܵܝܬܼܵܐ ܘܠܵܘ ܨܸܒܼܝܵܢܵܝܬܼܵܐ : ܐܲܝܟܲܢܵܐ ܕܐܲܠܵܗܵܐ ܡܸܠܬܼܵܐ ܒܚܲܫܹ̈ܐ ܕܢܲܦܫܵܐ ܘܲܕܼܦܲܓܼܪܵܐ ܡܫܵܘܬܲܦ . ܘܕܝܼܠܵܝܘܼܬܼܵܐ ܕܡ̣ܢ ܩܛܝܼܪܵܐ : ܘܠܵܘ ܕܡ̣ܢ ܨܸܒܼܝܵܢܵܐ : ܐܸܠܵܐ ܟܝܵܢܵܝܬܼܵܐ ܡ̣ܢ ܩܢܘܿܡܵܐ : ܚܕܼܵܝܘܼܬܼܵܐ ܕܲܩܢܘܿܡܵܐ ܟܝܵܢܵܝܐ ܟܝܵܢܵܐܝܼܬܼ : ܐܲܝܟܼ ܕܢܸܗܘܸܐ ܟܝܵܢܵܐ ܟܲܕܼ ܚܵܐܹ̇ܫ . ܙܵܕܹܩ ܕܹܝܢ ܕܠܵܐ ܢܸܗܘܸܐ ܐܵܪ̈ܝܵܢܹܐ ܘܠܵܐ ܬܘܼܒܼ ܡܵܢܵܝܹ̈ܢܵܝܹܐ : ܕܒܸܐܤܟܹܡܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ . ܐܵܘ ܠܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ : ܘܲܒܼܡܸܠܲܬܼܗܘܿܢ ܢܲܤܩܘܼܢ ܟܠܗܹܝܢ ܥܠܵܘܗܝ : ܕܘܼܒܵܪܵܐ ܘܚܲܫܹ̈ܐ ܘܡܵܘܬܵܐ . ܠܵܘ ܓܹܝܪ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܚܛ̣ܵܐ ܐܵܘ ܥ̣ܒܲܪ ܥܲܠ ܦܘܼܩܕܵܢܵܐ : ܕܐܲܠܵܗܵܐ ܢܸܬܿܕܲܒܲܪ ܘܢܸܛܲܪ ܟܠܗܘܿܢ ܦܘܼܩ̈ܕܵܢܹܐ : ܘܐܲܝܟܼ ܐܲܝܢܵܐ ܕܡ̣ܢ ܕܘܼܒܵܪܹ̈ܐ ܐܸܫܬܿܟܲܚ ܕܠܵܐ ܚܛܵܗ̈ܝܼܢ ܡܝܼܬܼ ܚܠܵܦܲܝܢ . ܒܝܲܕܼ ܒܲܪܢܵܫܵܐ ܠܲܡ ܡܵܘܬܵܐ : ܘܲܒܼܝܲܕܼ ܒܲܪܢܵܫܵܐ ܩܝܵܡܬܼܵܐ . ܡܸܛܠ ܗܵܢܵܐ ܐܵܦ ܐܵܠ̇ܨܵܐ ܗ̄ܘ̣ܵܬܼ ܥܲܠ ܒܲܪܢܵܫܵܐ ܡܫܲܠܡܵܢܵܐ : ܠܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܕܲܡܫܲܡܠܲܝ ܒܦܲܓܼܪܵܐ ܘܲܒܼܢܲܦܫܵܐ . ܕܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܢܸܬܿܕܲܒܲܪ : ܘܢܸܛܲܪ ܠܡܸܫܬܲܡܥܵܢܘܼܬܼܵܐ ܘܲܠܕܼܘܼܒܵܪܹ̈ܐ ܕܲܟܼܝܵܢܵܐ ܐ̄ܢܵܫܵܝܵܐ . ܘܡܸܬܼܝܲܐܒܼܝܼܢ ܘܲܡܝܼܩܪܝܼܢ ܠܲܡܫܵܐ ܕܝܵܠܕܲܬܼ ܐܲܠܵܗܵܐ : ܡܸܛܠ ܕܢܹܐܡܪܘܼܢ ܕܐܲܠܵܗܵܐ ܡܝܼܬܼ . ܘܲܒܼܗܵܝ̇ ܬܘܼܒܼ ܕܡ̣ܢ ܐܲܒܼ̈ܗܵܬܲܢ : ܗܵܢ̇ܘܿܢ ܕܲܥܕܲܡܵܐ ܠܡܵܘܬܵܐ pb. 270 ܩܵܡ̣ܘ ܠܘܼܩܒܲܠ ܗܵܪ̈ܵܛܝܼܩܹܐ : ܕܐܲܡ̇ܪܝܼܢ ܝܵܠܕܲܬܼ ܐܲܠܵܗܵ . ܒܪܲܡ ܘܠܵܘ ܒܕܘܼܟܿ ܒܗܵܠܹܝܢ ܫܡܵܗܹ̈ܐ ܐܸܬܼܚܲܚܘ : ܘܠܵܐ ܦܠܲܚ̣ܘ ܐܸܢܘܿܢ ܒܲܟܼܬܼܝܼ̈ܒܼܵܐ ܕܤܘܼܢܡܗܵܕܘܿܣ . ܐܵܪܵܐ : ܒܲܕܼ ܠܵܘ ܝܵܕܼܥ̇ܝܼܢ ܗ̄ܘ̣ܵܘ ؟ ܐܵܘ ܒܲܕܼ ܤܵܢܹ̇ܝܢ ܗ̄ܘ̣ܵܘ ܠܹܗ ؟ ܐܵܘ ܡܸܠܬܼܵܐ ܡܸܕܸܡ ܩܢܹܝܢ ܗ̄ܘ̣ܵܘ ܒܪܸ̈ܥܝܵܢܲܝܗܘܿܢ : ܐܲܝܟܼ ܡ̇ܢ ܕܒܼܵܗ̇ ܡܸܬܼܢܲܩܦܝܼܢ ܠܡܲܠܠܦܵܢܘܼܬܼܵܐ ܐܲܠܵܗܵܝܬܼܵܐ : ܘܒܲܒܼܓܼܵܠܵܐ ܕܒܲܥܸܠܕܒܼܵܒܹ̈ܐ ܠܵܐ ܚܵܪܘ : ܘܠܵܐ ܝܲܗ̣̄ܒܼܘ ܪܹܫܵܐ ܠܲܡܒܲܨܵܪܘܼ ܠܐܲܠܵܗܘܼܬܹܗ : ܟܲܕܼ ܥܵܒܼ̇ܕܝܼܢ ܠܵܗ̇ ܚܵܫܘܿܬܼܵܐ ܘܡܵܝܘܿܬܬܵܐ . ܠܵܘ ܓܹܝܪ ܗܵܘ̇ ܕܒܲܫܡܵܐ ܡܡܲܠܸܠ ܐܲܠܵܗܵܝ̈ܬܼܵܐ : ܡܸܬܼܐܡܲܪ ܕܲܡܡܲܠܸܠ ܐܲܠܵܗܵܝ̈ܬܼܵܐ . ܐܸܠܵܐ ܗܵܘ̇ ܕܒܲܥܒܼܵܕܼܵܐ ܘܒܲܫܡܵܐ ܡܡܲܠܸܠ ܐܲܠܵܗܵܝ̈ܬܼܵܐ : ܠܵܐ ܫܵܒܹ̇ܩ ܠܐܲܝܠܹܝܢ ܕܲܡܥܲܬܿܕܹܝܢ ܕܢܸܥܒܿܘܼܘܼܢܵܝܗܝ ܥܒܼܝܼܕܼܵܐ ܘܒܲܪܝܵܐ . ܠܵܘ ܗܵܘ̇ ܕܝܵܗܹ̇ܒܼ ܗܘܼܠܹܐ ܠܓܼܘܼܕܵܦܵܐ : ܘܠܵܐ ܡܩܲܒܸܿܠ ܕܡܸܦܲܩ ܢܦܲܩ̣ ܡ̣ܢ ܡܲܪܝܲܡ ܒܬܼܘܼܠܬܼܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܐܲܝܢܵܐ ܕܐܝܼܬܼܵܘܗܝ ܘܡ̣ܢ ܩܕܝܼܢܡ ܐܝܼܬܼܵܘܗܝ . ܘܡ̣ܢ ܗܵܝ̇ ܕܐܸܬܼܒܝܼܠܸܕܼ ܒܲܪܢܵܫܵܐ ܡܸܢܵܗ̇ : ܐܲܝܟܼ ܐܲܝܢܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܘܲܗܘ̤ܵܐ : ܡܸܫܬܿܐܸܠ . ܐܵܪܵܐ ܐܲܝܟܼ ܐܲܝܢܵܐ ܕܒܲܟܼܝܵܢܹ̈ܐ ܬܪ̈ܲܝܗܘܿܢ ܐܵܡܲ݁ܪ ܠܹܗ ܠܐܲܠܵܗܵܐ ܡܸܠܬܼܵܐ ܐܲܠܵܗܵܐ ܘܒܲܪܢܵܫܵܐ : ܘܐܲܝܟܼ ܕܐܸܬܼܝܼܠܸܕܼ ܒܲܪܢܵܫܵܐ ܒܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ : ܐܵܘ ܐܲܫܬܲܚܠܲܦ ܠܐܘܼܤܝܼܵܐ ܐ̄ܚܪܹܬܼܵܐ ܕܒܲܪܢܵܫܵܐ : ܘܗܵܟܲܢܵܐ ܠܹܗ ܐܵܡܲ݁ܪ ܐܲܢ̄ܬܿ ܕܐܸܬܼܝܼܠܸܕܼ ؟ ܠܵܐ ܠܲܡ ܓܹܝܪ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܐ̄ܢܵܫܵܐ : ܐܸܠܵܐ ܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ . ܘܐܲܝܟܼ ܕܒܸܐܤܟܹܡܵܐ ܕܒܲܪܢܵܫܵܐ ܡܸܬܼܚܲܫܲܚ : ܘܠܵܐ ܒܐܘܼܤܝܼܵܐ ܕܒܲܪܢܵܫܵܐ . ܒܝܼܫܵܐܝܼܬܼ ܤܲܕܼܩ̣ܬܿ ܡܢܵܬܼܵܐ : ܘܠܵܐ ܗ̄ܘ̣ܵܐ ܐ̄ܢܵܫ ܕܐܸܬܼܚܪܝܼ pb. 147 ܠܘܼܩܒܲܠܝܼ . ܢܤܲܒܼܬܿ ܒܫܘܼܠܛܵܢܵܐ ܟܬܼܝܼ̈ܒܼܵܬܼܵܐ ܒܲܫܡܵܐ ܕܝܼܠܝܼ ܡ̣ܢ ܡܸܢܝܵܢܵܐ ܕܐܲܦܸܤ̈ܩܘܿܦܹܐ . ܐܲܝܟܼ ܚܲܪܫܵܐ ܘܕܘܼܓܵܘ ܗܘ̤ܵܐ ܟܠܢܸܫ . ܐܲܢ̄ܬܿ ܟܲܢܸܫ̣ܬܿ ܓܘܼܕܐ ܡ̣ܢ ܕܲܝܪ̈ܵܝܹܐ : ܘܡ̣ܢ ܐܲܝܠܹܝܢ ܕܡܸܫܬܲܡܗܝܿܢ ܗ̄ܘ̣ܵܘ ܐܲܦܸܤܩ̈ܘܿܦܹܐ ܠܲܡܪܕܘܼܬܼܵܐ ܘܠܲܫܓܼܘܼܫܝܵܐ ܕܥܹܕܬܵܐ . ܘܠܵܐ ܗ̄ܘ̣ܵܐ ܐ̄ܢܵܫ ܡ̣ܢ ܪܹ̈ܫܵܥܹܐ ܕܥܵܕܼܟܼ ܕܲܬܼܥܲܟܵܪ ܗܵܕܹܐ . ܐܸܬܼ݂ܵܐ ܗ̄ܘ̣ܵܐ ܟܸܢܵܫܵܐ ܕܐܲܝܟܼ ܗܵܢܵܐ ܕܐܸܫܬܲܕܲܪ : ܘܒܲܢܛܘܼܪܬܵܐ ܡܸܬܼܚܙܹܝܢ ܗ̄ܘ̣ܵܘ ܠܘܼܩܒܲܠܝ ܒܒܲܝܬܼܵܐ ܕܡܲܠܟܿܘܼܬܼܵܐ . ܟ̱ܠܹܗ ܥܼܫܢܵܐ ܕܡܲܠܟܿܘܼܬܼܵܐ ܐܲܢ̄ܬܿ ܩܢܸܐ ܗ̄ܘܲܝܬܿ : ܐܸܢܵܐ ܕܹܝܢ ܫܡܵܐ ܒܲܠܚܘܿܕܼ ܕܡܲܠܟܵܐ . ܠܵܘ ܠܡܸܬܼܥܲܫܢܸܵܢܘܼܬܼܵܐ : ܘܠܵܘ ܠܢܘܼܛܵܐ : ܘܠܵܘ ܠܥܘܼܕܼܪܵܢܵܐ ܕܝܼܠܝܼ : ܝܲܬܿܝܼܪܵܐܝܼܬܼ ܕܹܝܢ ܐܲܝܟܼ ܕܲܠܡܸܫܬܿܡܥܵܢܘܼܬܼܵܐ ܕܝܼܠܝܼ . ܒܪܲܡ ܡܸܛܠ ܕܠܵܐ ܐܸܬܼܚܲܫ̇ܚܹܬܼ : ܠܵܐ ܒܥܘܪܫܢܵܐ ܕܥܹܕܬܵܐ : ܘܠܵܐ ܒܥܘܼܫܢܵܐ ܕܪܹܫܵܢܹܐ : ܘܠܵܐ ܒܥܘܼܫܢܵܐ ܕܡܲܠܟܿܘܼܬܼܵܐ : ܐܸܬܹܝ̇ܬܼ ܠܗܵܕܹܐ ܐܵܢܲܢܩܹܐ . ܐܸܢܵܐ ܕܹܝܢ : ܕܐܝܼܬܼ ܗ̄ܘ̣ܵܐ ܠܝܼ ܪܹ̈ܫܵܢܹܐ ܘܡܲܠܟܵܐ ܘܐܵܦܸܤܩܘܿܦܘܼܬܼܵܐ ܕܩܘܼܤܛܲܢܛܲܝܢܵܦܘܿܠܝܼܣ : ܐܸܢܵܐ ܕܲܠܗܲܪ̈ܵܛܝܼܩܹܐ ܗܘܹ̇ܝܬܼ ܢܲܓܝܼܪ ܪܘܼܚܵܐ : ܡܸܢܵܟܼ ܡܸܙܕܲܥܙܲܥ ܗ̄ܘܹ̇ܝܬܼ ܠܡܸܬܿܛܪܵܕܼܘ . ܘܐܝܼܬܲܝܟܼ ܗ̣̄ܘܲܝܬܿ ܐܲܩܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ : ܘܲܠܒܼܝܼܟܼ ܗ̣̄ܘܲܝܬܿ ܠܥܹܕܬܵܐ ܕܩܘܼܤܛܲܢܛܝܼܢܵܦܘܿܠܘܿܣ . ܗܵܝ̇ ܕܠܵܐ ܚܵܐܹ̇ܫ ܗ̄ܘ̣ܵܐ ܠܵܗ̇ ܐܵܦܠܵܐ ܐܲܦܸܤܩܘܿܦܵܐ ܕܒܲܐܝܕܼܵܐ ܕܗ̤ܝ ܡܕܝܼܢ̄ܬܼܵܐ : ܗܵܘ̇ ܕܲܒܼܕܼܝܼܢܵܐ ܨܵܒܹ̇ܐ ܐ̄ܢܵܫ ܠܲܡܕܼܵܢܵܗ̇ ܘܠܵܘ ܒܲܩܛܝܼܪܵܐ . ܐܸܠܵܐ ܤܲܝ̇ܒܿܪܹܬܼ ܟܠܗܹܝܢ ܟܲܕܼ ܒܲܦܝܵܤܵܐ ܡܸܬܼܚܲܫܲܚ ܗ̄ܘܹ̇ܝܬܼ : ܘܠܵܘ ܒܲܩܛܝܼܪܵܐ : pb. 148 ܠܲܡܦܵܣ ܗ̣̄ܘ ܠܠܵܐ ܝܵܕܼܘܿܥܹ̈ܐ . ܘܠܲܡܥܲܕܪ̈ܵܢܹܐ ܡܤܲܟܸܿܐ ܗ̄ܘܹ̇ܝܬܼ : ܠܵܘ ܠܐܲܝܠܹܝܢ ܕܒܲܩܪܵܒܼܵܐ ܡܸܬܼܟܲܬܿܫܝܼܢ ܘܠܵܐ ܡܸܫܟܿܚܝܼܢ ܠܡܸܬܿܛܦܵܤܘܼ . ܐܝܼܬܼ ܗ̄ܘ̣ܵܐ ܠܟܼܘܿܢ ܬܘܼܒܼ ܥܲܡܟܼܘܿܢ ܒܲܪܬܼ ܬܲܟܼܬܿܘܼ̈ܫܹܐ ܠܘܼܩܒܲܠܝ : ܡܲܠܟܵܬܼܵܐ ܛܠܝܵܬܼܵܐ ܒܬܼܘܼܠܬܼܵܐ . ܗܵܝ̇ : ܕܡܸܛܠ ܕܠܵܐ ܨܵܒܹ̇ܐ ܗ̄ܘ̣ܵܝܬܼ ܠܡܸܬܿܛܦܵܤܘܼ ܠܒܼܵܥܘܼܬܼܵܗ̇ : ܕܲܡܫܲܚܛܲܬܼ ܠܓܲܒܼܪܹ̈ܐ ܐܹܦܲܚܸܡ ܠܟܲܠܬܼܵܐ ܕܲܡܫܝܼܚܵܐ : ܡܲܩܪܒܼܵܐ ܗ̄ܘ̣ܵܬܼ ܠܘܼܩܒܲܠܝܼܘ ܗܵܕܹܐ ܤܸܥ̇ܪܹܬܼ : ܒܲܕܼ ܚܵܐܹ̇ܣ ܗ̄ܘܹ̇ܝܬܼ ܥܲܠ ܢܲܦܫܵܗ̇ . ܘܲܕܼܠܵܐ ܐܸܵܗܘܸܐ ܗܲܕܲܚ̈ܐ ܕܢܸܟܼܤܬܼܵܐ : ܒܐܲܝܠܹܝܢ ܕܗ̤ܝ ܥܵܘܠܵܐܝܼܬܼ ܓܵܒܼ̇ܝܵܐ ܗ̄ܘ̣ܵܬܼ . ܗܵܕܹܐ ܐܲܝܟܼ ܕܲܠܫܘܼܘܕܵܥܵܐ ܐܸܡ̇ܪܹܬܼ : ܪܵܚܡܵܐ ܗ̄ܘ̣ܵܬܼ ܠܝܼ ܓܹܝܪ : ܘܡܸܛܠ ܗܵܕܹܐ ܠܫܲܪܟܵܐ ܕܲܙܥܘܿܪܘܼܬܼ ܢܲܦܫܵܗ̇ ܐܲܝܟܼ ܛܠܝܼܬܼܵܐ ܒܫܸܬܼܩܵܐ ܢܵܛܲܪ ܐ̄ܢܵܐ ܘܲܡܲܛܵܫܸܐ ܐ̄ܢܵܐ : ܘܡܸܛܠ ܗܵܠܹܝܢ ܐܲܩܪܒܲܬ̤ ܥܲܡܝܼ . ܘܗܪܟܵܐ ܐܸܬܼܡܲܨܝܲܬ̤ ܚܲܝܠܝܼ : ܘܠܘܼܩܕܼܵܡ ܒܹܝܡ ܕܲܡܫܝܼܚܵܐ : ܐܲܝܟܵܐ ܕܟܼܠܡܸܕܸܡ ܥܲܪܛܸܠ ܘܲܓܼܠܸܐ ܩܕܼܵܡ ܥܲܝܢܵܘ̈ܗܝ : ܗܵܘ̇ ܕܨܐܕܼܵܘܗܝ ܕܝܼܢܵܐ ܕܝܼܠܲܢ ܘܕܝܼܠܗܘܿܢ ܐܲܝܟܼ ܝܵܘ̈ܡܵܬܼܵܐ ܕܤܝܼܡ ܠܹܗ ܢܹܐܬܸܿܐ . ܐܸܠܵܐ ܠܬܲܡܵܢ ܬܘܼܒܼ ܥܵܛ݂̇ܦ ܐ̄ܢܵܐ ܠܘܵܬܼ . . . . ܐܵܪܲܥ ܠܐܵܦܘܼܠܝܼܢܵܪܝܼܣ ܘܲܠܕܼܘܿܓܡܵܐ ܕܝܼܠܹܗ . ܐܲܝܟܲܢ ܢܛܲܪ ܠܵܐ ܝܵܕܲܥ̇ ܐܲܢ̄ܬܿ . ܒܪܲܡ ܠܐܲܝܠܹܝܢ ܕܠܵܐ ܝܵܕܼܥ̇ܝܼܢ ܐܸܡܲ݁ܪ ܐ̄ܢܵܐ . ܗܵܢܵܐ ܡܵܘܕܹܐ ܒܒܲܪ ܟܝܵܢܵܐ ܕܐܲܒܼܵܐ : ܘܲܒܼܗܵܕܹܐ ܩܢܸܐ ܡܲܤܒܿܪܵܢܘܼܬܼܵܐ ܕܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܫܵܠܹ̇ܡ : ܟܲܕܼ ܠܵܐ ܡܸܫܟܿܚܝܼܢ ܗ̄ܘ̣ܵܘ ܠܡܸܚܙܵܐ ܗܵܠܹܝܢ ܕܝܼܠܹܗ ܚܲܬܿܝܼܬܼܵܐܝܼܬܼ . ܥܲܠ ܗܵܝ̇ ܓܹܝܪ ܐܝܼܬܼܵܘܗܝ ܒܪܵܐ ܒܲܪ ܟܝܵܢܵܐ ܕܐܲܠܵܗܵܐ ܐܲܒܼܵܐ : ܡܸܬܼܚܪܸܐ pb. 149 ܠܘܼܩܒܲܠ ܠܵܐ ܡܕܲܡ̈ܝܵܢܹܐ : ܘܠܵܐ ܝܵܕܲܥ̇ ܐܲܝܟܲܢ ܡ̣ܢ ܕܪܹܫ ܠܘܼܩܒܲܠ ܐܸܪ̈ܬܵܕܘܿܟܿܤܹܐ ܐܸܬܼܚܪܝܼ : ܒܗܵܝ̇ ܕܠܵܐ ܐܝܼܬܼܵܘܗܝ ܒܲܪ ܟܝܵܢܵܐܘ ܐܸܠܵܐ ܡܲܗܦܸܟܼ ܠܹܗ ܡ̣ܢ ܗܵܕܹܐ : ܡܸܛܠ ܕܠܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܘܲܕܼܒܸܤܪܵܐ ܐܵܡܲ݁ܪ ܕܲܗܘ̤ܵܬܼ ܚܕܼܵܝܘܼܬܼܵܐ : ܐܲܝܟܼ ܕܩܲܒܸܠ̣ ܡ̣ܢ ܐܵܪ̈ܝܵܢܹܐ . ܠܗܵܝ̇ ܕܐܵܡ̇ܪܝܼܢ ܐܵܪ̈ܝܵܢܹܐ : ܕܠܵܐ ܕܵܡܹ̇ܐ ܒܪܵܐ ܠܐܲܒܼܵܐ ܒܲܟܼܝܵܢܵܐ ܫܵܠܹ̇ܡ : ܒܗܵܝ̇ ܕܡܵܘܕܹܐ ܕܒܲܪܓܸܫܼܵܐ ܟܵܝܵܢܝܬܼܵܐ : ܚܲܫܹ̈ܐ ܕܦܲܓܼܪܵܐ ܚܵܐܹ̇ܫ ܗ̄ܘ̣ܵܐ . ܠܵܐ ܓܹܝܪ ܐܝܼܬܼܵܘܗܝ ܒܲܟܼܝܵܢܵܐ ܗ̤ܘ ܟܲܕܸ ܗ̤ܘ : ܚܲܫ̇ܘܿܫܵܐ ܘܠܵܐ ܚܵܫ̇ܘܿܫܵ : ܘܐܵܦܸܢ ܠܢܲܦܫܵܐ ܕܠܵܐ ܡܲܕܲܥܵܐ ܢܚܝܼܕܝܼܘܗܝ ܠܦܲܓܼܪܵܐ . ܒܦܲܓܼܪܵܐ ܓܹܝܪ ܐܵܦ ܒܢܲܦܫܵܐ ܠܲܟܼܝܵܢܵܐ ܡܚܲܝܲܕܼ : ܘܚܲܫܹ̈ܐ ܟܝܵܢܵܝܹ̈ܐ ܕܝܼܠܹܗ ܕܵܟܼܝܵܢܵܐ ܚܵܐܹ̇ܫ ܒܹܗ ܒܲܟܼܝܵܢܵܐ . ܐܵܦܸܢ ܒܡܘܼܙܵܓܼܵܐ : ܐܵܦܸܢ ܒܫܘܼܚܠܵܦܵܐ : ܐܵܦܸܢ ܒܪܘܼܟܵܒܼܵܐ ܘܫܘܼܡܠܵܝܵܐ ܕܲܟܼܝܵܢܵܐ ܢܹܐܡܪܘܼܢ : ܠܵܗ̇ ܠܗܵܕܹܐ ܡ̣ܢ ܟܠ ܦܪܘܿܣ ܡܲܝܬܹܝܢ ܠܹܗ . ܗܵܘ̇ ܓܹܝܪ ܕܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܚܵܐܹ̇ܫ : ܠܵܐ ܐܝܼܬܼܵܘܗܝ ܗ̤ܘ ܟܲܕܼ ܗ̤ܘ ܒܐܘܼܤܝܼܵܐ ܕܗܵܘ̇ ܕܠܵܐ ܡܩܸܲܠ ܚܲܫܹ̈ܐ . ܡ̣ܢ ܚܕܼܵܝܘܬܼܵܐ ܕܹܝܢ ܟܝܵܢܝܬܼܵܐ : ܐܵܦ ܬܚܹܝܬܼ ܚܲܫܹ̈ܐ ܗܵܘܹ̇ܐ . ܗܵܢܸܵܘ ܓܹܝܪ ܟܝܵܢܸܐ : ܕܒܹܗ ܗܘ̤ܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ . ܠܘܼܩܒܲܠ ܦܵܘܠܹܐ ܕܹܝܢ ܘܦܘܿܛܝܼܢܘܿܣ ܡܸܬܼܚܪܸܐ : ܒܗܵܝ̇ ܕܐܝܼܬܼܵܘܗܝ ܡܸܠܬܼܵܐ ܒܲܟܼܝܵܢܵܐ ܘܒܲܩܢܘܿܡܵܐ ܘܲܡܬܼܡܿܡܵܝܵܐ . ܛܥ̣ܵܐ ܗ̄ܘ̣ܵܐ ܕܹܝܢ : ܕܐܵܦ ܗܵܠܹܝܢ ܕܦܲܓܼܪܵܐ ܠܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܡܲܩܸܦ ܒܲܚܕܼܵܝܘܼܬܼܵ ܟܝܵܢܵܝܬܼܵܐ . ܒܗܵܝ̇ ܓܹܝܪ ܕܡܸܬܼܚܪܸܐ ܗ̄ܘ̣ܵܐ ܠܘܼܩܒܲܠ ܠܵܐ ܡܕܲܡ̈ܝܵܢܹܐ : ܕܒܲܪ ܟܝܵܢܵܐ ܐܝܼܬܼܵܘܗܝ ܒܪܵܐ ܕܐܲܠܵܗܵܐ ܐܲܒܼܵܐ . ܘܠܘܼܩܒܲܠ ܦܘܿܛܝܼܢܘܿܣ ܘܦܵܘܠܹܐ : pb. 150 ܕܐܝܼܬܼܵܘܗܝ ܒܲܟܼܝܵܢܵܐ ܘܒܲܩܢܘܿܡܵܐ ܘܒܲܪ ܐܝܼܬܘܼܬܹܗ ܕܐܲܒܼܵܐ . ܒܲܕ ܠܵܐ ܝܵܕܲܥ̇ ܗ̄ܘ̣ܵܐ : ܐܲܝܟܼ ܐܵܪ̈ܬܵܕܘܿܟܿܤܹܐ ܐܸܬܼܚܫܸܒܼ : ܟܵܕܼ ܛܵܒܼ ܫܵܪܹܐ ܗ̄ܘ̣ܵܐ ܠܗܵܠܹܝܢ ܕܡܸܤܬܿܒܲܪ ܗ̄ܘ̣ܵܐ ܕܒܼܵܢܹ̇ܐ ܥܲܠ ܗܲܝܡܵܢܘܼܬܼܵܐ . ܒܲܕܼ ܠܵܐ ܐܲܩܸܦ̣ ܐܲܝܠܹܝܢ ܕܠܵܚ̈ܡܵܢ : ܐܸܠܵܐ ܐܲܝܟܼ ܒܥܸܠܕܒܼܵܒܼܵܐ ܒܲܛܸܠ̣ ܐܵܦ ܠܐܲܝܠܹܝܢ ܕܛܵܒܼܵܐܝܼܬܼ ܐܲܡܝܼܪ݁ܵܢ . ܘܬܼܘܼܒܼ ܠܘܵܬܼ ܐܲܝܠܹܝܢ ܕܲܬܼܪܝܼܨܵܐܝܼܬܼ ܡܵܘܕܹܝܢ : ܒܬܲܪ̈ܬܲܝܗܹܝܢ ܡܸܬܼܚܪܸܐ ܐܲܝܟܼ ܕܵܒܲܪ ܓܘܼܕܵܐ ܗ̄ܘ̣ ܕܐܵܪ̈ܬܵܕܘܿܤܹܐ . ܘܡܼܬܥܲܫܲܢ : ܕܲܠܛܵܥܝܘܼܬܹܗ ܢܤܝܼܡ ܒܥܹܕܬܵܐ : ܘܐܝܬܼܝ ܤܲܩܘܼܒܼܠܵܝܘܼܬܼܵܐ . ܘܠܲܝܬܿ ܗ̄ܘ̣ܵܐ ܕܹܝܢ ܕܪܵܫܵܐ ܗܵܢܵܐ ܒܡܲܕܼܢܚܵܐ : ܘܡ̣ܢ ܟܲܕܼܘ ܐܸܬܼܦܪܸܫ ܡ̣ܢ ܥܹܕܬܵܐ ܐܲܝܕܵܐ ܕܐܸܫܟܲܚܬܵܗ̇ ܒܩܘܼܤܛܲܢܛܝܼܢܵܦܘܼܠܝܼܣ . ܘܠܵܐ ܗ̄ܘ̣ܵܐ ܒܝ̈ܘܡܵܬܼܝ ܫܲܪܝܼ ܗ̄ܘ̣ܵܐ : ܠܵܐ ܒܩܘܼܤܛܲܢܛܲܝܼܢܵܦܘܿܠܝܼܣ ܘܠܵܐ ܒܡܲܕܼܢܚܵܐ . ܠܵܐ ܓܹܝܪ ܥܕܲܟܹܝܠ ܐܬܼܝܲܠܕܹܬܼ ܗܘܹ̇ܝܬܼ : ܟܲܕܼ ܥܲܠ ܗܵܠܹܝܢ ܗܘ̤ܵܐ ܕܪܵܫܵܐ ܘܐܸܫܪܝܼ . ܘܠܵܐ ܬܘܼܒܼ ܒܩܘܼܤܛܲܢܛܝܼܢܵܦܘܿܠܝܼܣ ܡ̣ܢ ܡܸܠܲܝ̈ ܕܝܼܠܝܼ ܩܵܒܸܠ̣ ܒܥܵܬܼܵܐ : ܐܸܠܵܐ ܒܙܲܒܼܢܵܐ ܕܐܲܝܠܹܝܢ ܕܡ̣ܢ ܩܕܼܵܡܲܝ . ܐܲܝܟܲܢܵܐ ܗܵܟܹܝܠ ܥܵܫ݂̇ܩ ܠܲܢ̄ܬܿ ܠܝܼ ܒܕܼܵܐܡܲܪ ܐܲܢ̄ܬܿ : ܕܗ̤ܘ ܐܲܪܡܝܵܗ̇ ܠܲܒܼܥܵܬܼܵܐ ܗܵܕܹܐ : ܘܩܵܪܹܐ ܐܲܢ̄ܬܿ ܠܝܼ ܡܸܫܟܲܚ ܚܲܕܼ̈ܬܼܵܬܼܵܐ ܘܥܸܠܬܼܵܐ ܕܲܫܓܼܘܼܫܝܵܐ ܘܕܲܩܪܵܒܼܵܐ : ܠܲܐܝܢܵܐ ܕܠܲܓܼܡܵܪ ܒܥܵܬܼܵܐ ܕܐܲܝܟܼ ܗܵܕܹܐ ܠܵܐ ܐܲܡܪܝܼ . ܐܸܠܵܐ ܡܸܫܟܵܚܘܼ ܐܸܫܟܚܹܗ ܒܐܲܢܛܝܟܼܝܵܐ . ܘܬܲܡܵܢ ܐܲܠܦܹ̇ܬܼ ܐܵܦ ܐܸܡ̇ܪܹܬܼ ܥܲܠ ܗܵܠܹܝܢ : ܘܠܵܐ ܐ̄ܢܵܫ ܥܲܕܼܠܲܢܝܼ . pb. 151 ܘܤܵܒܲܪ̇ ܗ̄ܘܹ̇ܝܬܼ : ܕܡ̣ܢ ܟܲܕܼܘ ܐܸܤܬܿܠܝܼ ܠܹܗ ܕܘܿܓܡܵܐ ܗܵܘ̇ . ܒܩܘܼܤܛܲܢܛܲܝܼܢܵܦܘܿܠܝܼܣ ܕܹܝܢ : ܟܲܕܼ ܐܸܫܟܿܚܹ̇ܬܼ ܕܒܼܵܥܹ̇ܝܢ ܘܲܤܢܝܼܩܝܼܢ ܠܡܹܐܠܲܦ : ܐܸܬܼܪܡ̇ܝܼܬܼ ܠܲܡܦܵܤܘܼܬܼܗܘܿܢ ܐܲܝܟܼ ܡܵܐ ܕܲܫܪܵܪܵܐ ܬܵܒܲܥ̇ . ܡܢܵܘܸܬܹ̈ܐ ܓܹܝܪ ܕܥܲܡܵܐ ܕܕܵܪܫܝܼܢ ܗ̄ܘ̣ܵܘ ܥܲܠ ܗܵܕܹܐ : ܫܲܘܝܵܐܝܼܬܼ ܐܸܬܼ݂ܵܘ ܠܒܹܝܬܼ ܐܲܦܸܤܩܘܿܦܝܘܿܢ : ܟܲܕܼ ܤܢܝܼܩܝܼܢ ܥܲܠ ܫܪܵܝܵܐ ܕܲܕܼܪܵܫܗܘܿܢ ܘܲܕܼܢܹܐܬܼܘܿܢ ܠܐܵܘܝܘܼܬܼܵܐ . ܗܵܠܹܝܢ ܡ̇ܢ ܠܗܵܢܘܿܢ ܕܩܵܪܹܝܢ ܗ̄ܘ̣ܵܘ ܠܵܗ̇ ܝܵܠܕܲܬܼ ܐܲܠܵܗܵܐ ܠܛܘܼܒܼܵܢܝܼܬܼܵܐ ܡܲܪܝܲܡ : ܡܵܢܝܼܢܵܝܹ̈ܐ ܩܵܪܹܝܢ ܗ̄ܘ̣ܵܘ . ܠܐܲܝܠܹܝܢ ܕܹܝܢ ܕܝܵܠܕܲܬܼ ܒܲܪܢܵܫܵܐ ܡܫܲܡܗܝܼܢ ܗ̄ܘ̣ܵܘ ܠܵܗ̇ ܠܛܘܼܒܼܵܢܝܼܬܼܵܐ ܡܲܪܝܲܡ : ܦܘܿܛܝܼ̈ܢܝܸܢܹܐ ؟. ܟܕܼ ܕܹܝܢ ܐܸܫܬܲܐܲܠܘ ܡܹܢܝ : ܠܵܐ ܗܵܢܘܿܢ ܟܵܦ̇ܪܝܼܢ ܗ̄ܘ̣ܵܘ ܒܐ̄ܢܵܫܘܼܬܼܵܐ : ܘܠܵܐ ܗܵܠܹܝܢ ܒܐܲܠܵܗܘܼܬܼܵܐ . ܐܸܠܵܐ ܒܬܲܪ̈ܬܝܗܹܝܢ ܡܵܘܕܹܝܢ ܗ̄ܘ̣ܵܘ ܒܵܗ̇ ܒܲܕܼܡܘܼܬܼܵܐ . ܒܲܠܚܘܿܕܼ ܕܹܝܢ ܒܲܫܡܵܗܹ̈ܐ ܦܪܝܼܫܝܼܢ ܗ̄ܘ̣ܵܘ : ܐܲܝܠܹܝܢ ܕܒܹܝܬܼ ܐܵܦܘܿܠܝܼܢܵܪܝܼܣ ܡܩܲܒܿܠܝܼܢ ܗ̄ܘ̣ܵܘ ܝܵܠܕܲܬܼ ܐܲܠܵܗܵܐ : ܘܐܲܝܠܹܝܢ ܕܒܹܝܬܼ ܦܘܿܛܝܼܢܘܿܣ ܠܝܵܠܕܲܬܼ ܒܲܪܢܵܫܵܐ . ܡ̣ܢ ܕܹܝܢ ܕܠܵܐ ܗܵܠܹܝܢ ܐܝܼܬܲܝܗܘܿܢ ܗܵܪ̈ܵܛܝܼܩܹܐ : ܘܠܵܐ ܗܵܢܘܿܢ . ܡܸܛܠ ܕܠܵܐ ܝܵܕܼܥ̇ܝܼܢ ܠܐܵܦܘܿܠܝܼܢܵܪܝܼܣ ܘܠܵܐ ܠܕܘܿܕܡܵܐ ܕܝܼܠܹܗ : ܗܵܟܲܢܵܐ ܘܠܵܐ ܗܠܹܝܢ ܠܕܼܘܿܡܵܐ ܕܦܘܿܛܝܼܢܘܿܣ ܘܠܵܐ ܕܦܵܘܠܹܐ . ܘܡܲܝܬܸܐ ܗ̄ܘܹ̇ܝܬܼ ܠܗܘܼܢ ܡܸܢܵܗ̇ ܕܲܒܼܬܼܵܐ ܘܡܸܢܹܗ ܕܚܸܪܝܵܢܵܐ : ܟܲܕܼ ܐܵܡܵ݁ܪ ܗ̄ܘܹ̇ܝܬܼ : ܕܐܸܢܗ̤ܘ ܕܠܵܐ ܡܸܬܼܦܲܪܫܵܢܵܐܝܼܬܼ ܘܲܕܼܠܵܐ ܦܤܵܩܵܐ ܐܵܘ ܟܦܘܼܪܝܵܐ ܕܒܲܐܠܵܗܘܼܬܼܵܐ ܘܲܕܼܐ̄̈ܢܵܫܘܼܬܼܵܐ : ܢܩܲܒܸܿܠ ܐܸܢܹܝܢ ܕܡܸܬܼܐܲܡܪ̈ܵܢ ܡܸܢܗܘܿܢ pb. 152 ܠܵܐ ܚܵܛܹ̇ܝܢ . ܐܸܢܕܹܝܢ ܠܵܐ : ܒܗܵܕܹܐ ܕܝܲܬܿܝܼܪ ܙܗܝܼܪܵܐܝܼܬܼ ܢܸܬܼܚܲܫܲܚ . ܗܵܢܵܘ ܕܹܝܢ : ܒܒܲܪܬܼ ܩܵܠܵܐ ܕܐܹܘܢܓܲܠܝܘܿܢ : ܕܲܡܫܝܼܚܵܐ ܐܸܬܼܝܼܠܸܕܼ : ܘܲܟܼܬܼܵܒܼܵܐ ܕܝܼܠܕܘܼܬܹܗ ܕܝܼܫܘܿܥ ܡܫܝܼܚܵܐ . ܘܡ̣ܢ ܐܲܝܠܹܝܢ ܕܐܲܝܟܼ ܗܵܠܹܝܢ : ܡܵܘܕܼܝܼܢܲܢ ܒܲܡܫܝܼܚܵܐ ܕܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ : ܘܡܸܢܗܘܿܢ ܓܹܝܪ ܐܸܬܼܝܼܠܸܕܼ ܡܫܝܼܚܵܐ ܒܲܒܼܤܪ : ܕܐܝܼܬܼܵܘܗܝ ܐܵܠܵܗܵܐ ܕܥܲܠ ܟܠ . ܟܲܕܼ ܩܵܪܹܝܬܿܘܿܬܢ ܝܵܠܕܲܬܼ ܠܲܡܫܝܼܚܵܐ ܒܲܚܕܼܵܝܘܼܬܼܵܐ : ܘܠܵܐ ܤܕܼܝܼܩܵܐ ܐܵܡܪܝܼܬܿܘܿܢ ܠܗܵܢܵܐ ܘܲܠܗܵܘ̇ ܒܲܒܼܪܘܼܬܼܵܐ : ܐܸܠܵܐ ܕܠܲܝܬܿ ܠܹܗ ܩܛܹܐܓܕܼܪܵܢܘܼܬܼܵܐ ܕܐܹܘܲܢܓܲܠܝܼܘܿܢ ܐܸܬܼܚܲܫܲܚܘ . ܘܲܫܪܵܐܘܼܗܝ ܠܚܸܪܝܵܢܵܐ ܗܵܢܵܐ ܡ̣ܢ ܒܲܝܢܵܬܼܟܼܘܿܢ : ܟܲܕܼ ܒܲܒܼܪܬܼ ܩܵܠܵܐ ܕܡܬܼܚܲܫܚܵܐ ܒܫܲܠܡܘܼܬܼܵܐ ܡܸܬܼܚܲܫܚܝܼܬܿܘܿܢ . ܟܲܕܼ ܗܵܠܹܝܢ ܫܡܲܥ̣ܘ : ܐܸܡ݂ܲܪܘ : ܕܲܩܕܼܵܡ ܐܠܵܗܵܐ ܐܸܫܬܵܪܝܲܬ̤ ܠܵܗ̇ ܒܥܵܬܲܢ . ܘܤܲܓܿܝܼ ܩܵܠܸܤ̣ܘ ܘܫܲܒܲܚܘ : ܘܲܢܚܸܬܼܘ ܡ̣ܢ ܠܵܘܸܬܼܝ : ܘܩܵܘܝܼܘ ܒܫܲܠܡܘܼܬܼܵܐ : ܥܕܲܡܵܐ ܕܲܢܦܲܠ̣ܘ ܒܓܼܟܼܒܵܐ ܕܐܲܝܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܐܲܦܸܤܩܘܿܦܘܼܬܼܵܐ . ܘܠܲܩܠܹܝܪ̈ܝܼܩܵܬܹܗ ܕܡ̣ܢ ܐܵܠܹܟܼܤܲܢܕܝܼܵܐ : ܐܲܝܠܹܝܢ ܕܲܒܼܤܘܼܥܪ̈ܵܢܹܐ ܕܝܼܠܹܗ ܐܝܼܬܲܝܗܘܿܢ : ܘܲܡܦܝܼܤܝܼܢ ܗ̄ܘ̣ܵܘ ܠܗܘܿܢ ܐܲܝܟܼ ܛܵܥܲܝ̈ܐ : ܕܠܵܐ ܢܩܲܒܠܘܼܢ ܒܲܪܬܼ ܩܵܠܵܐ ܕܝܵܠܕܲܬܼ ܡܫܝܼܚܵܐ . ܘܲܡܙܝܼܥܝܼܢ ܗ̄ܘ̣ܵܘ ܕܹܝܢ ܘܲܡܕܲܠܚܝܼܢ ܘܚܵܕܼܪܝܼܢ ܗ̄ܘ̣ܵܘ ܠܟܼܠ ܕܘܼܟ : ܘܲܒܼܟܼܠ ܡܸܕܸܡ ܒܲܡܥܲܕܪܵܢܵܐ ܗܵܢܵܐ ܡܸܬܼܚܲܫܚܝܼܢ ܗ̄ܘ̣ܵܘ : ܟܲܕܼ ܡܫܲܕܪܝܼܢ ܗ̄ܘ̣ܵܘ ܠܹܗ ܠܡܸܠܬܼܵܐ ܩܠܹܝܪ̈ܝܼܩܵܘܗܝ : ܐܲܝܟܼ ܕܐܵܦ ܗ̤ܘ ܗܵܢܵܐ ܡܥܲܕܪܵܢܵܐ pb. 153 ܗ̄ܘ̣ܵܐ ܠܗܘܿܢ ܒܟܼܠܡܸܕܸܡ . ܡܸܛܠ ܕܡ̣ܢ ܟܲܕܼܘ ܛܪܵܐ ܗ̄ܘ̣ܵܐ ܡܹܢܝ : ܘܲܤܢܝܼܩ ܗ̄ܘ̣ܵܐ ܥܲܠ ܥܸܠܬܼܵܐ : ܡ̣ܢ ܗܵܝ̇ ܕܠܵܐ ܐܸܬܼܥܲܕܲܪ ܡ̣ܢ ܗܵܠܹܝܢ ܕܡܸܬܼܩܲܪ̈ܝܵܢ ܒܘܼܪ̈ܟܵܬܼܵܐ . ܘܩܲܢܝܼܛ ܗ̄ܘ̣ܵܐ ܡܹܢܝ : ܡܸܛܠ ܗܵܝ̇ ܕܠܵܐ ܡܲܥܲܕܲܪ ܗ̄ܘܹ̇ܝܬܼ ܠܲܩܠܹܝܪ̈ܝܼܩܵܘܗܝ : ܪܗܸܛ̣ ܗ̄ܘ̣ܵܐ ܓܹܝܪ ܥܠܲܝ ܛܸܒܵܐ ܘܐܸܬܼܥܲܫܲܢ : ܐܲܝܟܼ ܐܲܝܢܵܐ ܕܠܵܐ ܐܝܼܬܲܝ : ܕܡܲܗܡܸܐ ܐ̄ܢܵܐ ܒܐܲܝܢܵܐ ܕܡܸܬܼܥܸܠܒܼ . ܐܸܢ ܫܲܪܝܼܪܵܐ ܘܐܸܢ ܕܲܓܵܠܵܐ ܐܝܼܬܼܵܘܗܝ ܛܸܒܵܐ : ܠܐܲܠܵܗܵܐ ܓܲܠܝܵܬܐ . ܒܪܲܡ ܐܲܙܝܼܥ ܐܸܢܘܿܢ ܠܲܩܛܪ̈ܵܢܵܘܗܝ ܕܗܵܢܵܐ : ܘܵܥܒܲܕܼ ܐܸܢܘܿܢ ܕܢܸܬܼܠܲܒܿܒܼܘܼܢ ܠܡܹܐܡܲܪ ܥܠܵܘܗܝ ܩܕܼܵܡ ܡܲܠܟܵܐ : ܡܸܬܼܡܲܠܠܵܢ̈ܝܬܼܵܐ ܘܠܵܐ ܡܸܬܼܡܲܠܠܵܢ̈ܝܬܼܵܐ : ܟܲܕܼ ܐܵܡ̇ܪܝܼܢ ܗ̄ܘ̣ܵܘ ܘܫܵܐ̇ܠܹܝܢ ܠܝܼ ܕܐܸܗܘܸܐ ܕܲܝܢܵܐ . ܡܸܛܠ ܕܹܝܢ ܕܐܸܫܬܲܕܲܪܘ ܠܘܵܬܼܝ : ܘܠܵܐ ܗܘ̤ܵܬܼ ܠܝܼ ܥܸܠܬܼܵܐ ܕܡܸܫܬܲܐܠܵܢܘܼܬܼܵܐ : ܫܲܕܪܼܬܹ ܒܵܬܲܪ ܩܠܹܝܪ̈ܝܼܩܵܘܗܝ : ܟܲܕܼ ܒܵܥܹ̇ܐ ܐ̄ܢܵܐ ܕܐܹܠܲܦ ܡܵܢܵܘ ܤܘܼܥܪܵܢܵܐ . ܗܸܢܘܿܢ ܕܹܝܢ ܐܸܬܼܚܲܡܲܬܼܘ ܟܲܕܼ ܐܵܡ̇ܪܝܼܢ : ܘܟܼܠ ܟ̱ܠܹܗ ܥܲܠ ܦܵܦܵܐ ܡܩܲܒܸܠ ܐܲܢ̄ܬܿ ܩܛܹܐ ܓܼܪܵܢܘܼܬܼܵܐ : ܘܠܵܐ ܤܐܹ̇ܡ ܐܲܢ̄ܬܿ ܒܪܹܫܵܐ ܕܲܩܛܹܐܓܼܪ̈ܢܹܐ ܒܲܪ ܫܵܥܬܹܗ ܕܠܵܐ ܒܘܼܚܵܢܵܐ ܐܲܝܟܼ ܥܵܫܘܿܩܹ̈ܐ ؟ ܐܵܦ ܕܬܸܕܲܥ ܐܸܢܘܿܢ ܡܸܕܲܥ ܠܗܵܠܹܝܢ ܟܠܗܘܿܢ : ܕܗܵܟܲܢ ܦܫܝܼܩ ܠܗܘܿܢ ܠܲܡܩܲܛܪܵܓܼܘܼ . . . . ܕܐܵܠܿܟܼܤܲܢܕܪܝܼܵܐ ܠܵܘ ܕܠܵܐ ܐܘܼܠܨܵܢܵܐ ܐܝܼܬܹܝܗ̇ ܟܲܕܼ ܡܫܲܠܛܘܼܬܼܵܐ ܕܐܲܝܟܼ ܗܵܕܹܐ ܢܵܤ̇ܒܿܝܼܢܲܢ ܠܵܟܼ . ܠܵܐ ܗ̄ܘ̣ܵܐ ܓܹܝܪ ܗܵܕܹܐ ܡܸܕܸܡ ܐ̄ܚܪܹܝܢ : ܐܸܠܵܐ ܐܸܢ ܓܘܼܪܵܓܼܵܐ ܕܡܲܪܡܪܵܢܘܼܬܼܵܐ ܕܲܢܩܲܛܪ̱ܓܼܘܼܢ . ܒܲܕܼ ܦܵܩܵܚܵܐ ܠܵܟܼ ܕܗܵܟܲܢܵܐ ܬܸܛܪܝܼܘܗܝ ܠܵܟܼ ܐܲܝܟܼ ܡܲܚܒܼܵܢܵܐ ܠܛܵܒܼܵܐ : ܘܠܵܐ ܬܸܠܒܿܟܼܝܼܘܗܝ ܠܵܟܼ pb. 154 ܐܲܝܟܼ ܒܥܸܠܕܒܼܵܒܼܵܐ : ܠܗܵܘ̇ ܕܲܡܫܲܒܲܚ ܒܪܲܒܿܘܼܬܼܵܐ ܘܲܒܼܪܵܘܪ̈ܒܼܵܢܹܐ ܐܝܼܬܲܝܟ . ܗܵܝܕܹܝܢ ܠܘܵܬܼ ܗܵܠܹܝܢ ܐܸܡ̇ܪܹܬܼ : ܕܠܵܐ ܤܢܝܼܩ ܐ̄ܢܵܐ ܒܡܸܕܸܡ ܥܲܠ ܪܵܚܡܘܼܬܼܵܐ ܗܵܝ̇ ܕܲܡܚܲܝܒܼܵܐ ܠܝܼ ܥܥܵܘܼܠܵܐ : ܐܸܠܵܐ ܠܐܲܝܢܵܐ ܕܠܵܐ ܡܤܲܒܼ ܒܐܲܦܹ̈ܐ ܤܵܥܲ݁ܪ ܠܗܵܠܹܝܢ ܕܐܲܠܵܗܵܐ . ܗܵܠܹܝܢ ܬܸܵܡ̇ܪܹܬܼ . ܘܗܸܢ̣ܘܿܢ ܐܸܡ݂ܲܪܘ ܠܝܼ : ܡܵܕܹܝܢ ܗܵܠܹܝܢ ܡܵܘܕܥܝܼܢܲܢ ܠܦܵܦܵܐ . ܘܡ̣ܢ ܗܵܝܕܹܝܢ ܗܘ̤ܵܐ ܠܝܼ ܒܥܸܠܕܒܵܒܼܵܐ ܕܠܵܐ ܬܲܪܘܼܬܼܵܐ : ܘܲܠܟܼܠ ܡܥܲܬܲܪ ܗ̄ܘ̣ܵܐ . ܘܩܲܕܼܡܵܝܑܬܼ ܥܸܵܠܬܼܵܐ ܕܲܒܼܥܸܠܕܒܼܵܒܼܬܼܵܐ ܥܲܒܼܕܵܗ̇ : ܐܲܝܟܲܝܢܸܐ ܕܐܲܝܟܼ ܕܡ̣ܢ ܒܥܸܠܕܒܼܵܒܼܵܐ ܢܸܫܬܿܐܸܠ ܡܹܢܼܝ : ܘܐܲܝܟܼ ܥܝܵܕܹܗ ܒܥܵܠܘܿܒܼܘܼܬܹܗ ܢܸܬܼܚܲܫܲܚ ܠܘܼܩܒܲܠ ܩܛܹܐܓܼܪ̈ܵܢܵܘܗܝ : ܘܲܢܚܲܦܸܐ ܠܲܩܛܹܓܼܪ̈ܵܢܘܵܬܼܵܐ ܕܲܥܠܵܘܗܝ . ܘܗܵܕܹܐ ܗܵܟܲܢܵܐ ܥ̣ܒܲܕܼ ܗܵܘ̇ ܕܩܲܪܸܒܼ ܗ̄ܘ̣ܵܐ ܒܵܥܘܼܬܼܵܐ : ܕܢܸܬܼܝܸܗܸܒܼ ܕܝܼܢܵܐ ܠܲܐ̄ܚܪ̈ܵܢܹܐ . ܘܲܕܼܫܲܪܝܼܪ̈ܵܢ ܐܸܢܹܝܢ ܗܵܠܹܝܢ ܕܐܵܡܲ݁ܪ ܐ̄ܢܵܐ : ܘܠܵܘ ܕܒܸܕܼܝܵܐ ܐܸܢܹܝܢ : ܝܵܠܦܝܼܬܿܘܿܢ ܡ̣ܢ ܗܵܠܹܝܢ : ܗܵܝ̇ ܕܫܲܕܲܪ ܩܠܹܝܪ̈ܝܼܩܵܘܗܝ : ܐܲܝܠܹܝܢ ܕܲܒܼܩܘܼܤܛܲܢܛܲܝܼܢܵܦܘܿܠܝܼܣ ܕܕܝܼܠܝ ܤܵܥ̇ܪܝܼܢ ܗ̄ܘ̣ܵܘ : ܗܵܕܹܐ ܕܓܲܠܝܵܐ ܠܟܼܠܢܵܫ . ܐܸܓܲܪܬܵܐ ܕܩܘܼܪܸܠܘܼܿܣ ܠܘܵܬܼ ܩܠܹܝܪ̈ܝܼܩܵܘܗܝ ܕܲܒܼܩܘܼܤܛܲܢܛܝܼܢܵܦܘܿܠܝܼܣ . ܠܲܨܚܵܚܵܐ ܕܒܼܵܥܘܼܬܼܵܐ ܕܐܸܫܬܲܕܲܪ ܡܸܢܟܼܘܿܢ : ܐܲܝܟܼ ܐܲܝܢܵܐ ܕܙܵܕܹܩ ܕܢܸܬܼܝܼܗܸܒܼ ܠܡܲܠܟܵܐ : ܘܲܤܛܲܪ ܡ̣ܢ ܨܸܒܼܝܵܢܵܐ ܕܝܼܠܝܼ ܠܵܐ ܥܒܲܝܬܿܘܿܢ pb. 155 ܕܬܸܬܿܠܘܼܢܵܝܗܝ : ܢܸܤ̇ܒܸܿܬܼ ܘܲܩ̇ܪܹܝܬܼ . ܡܸܛܠ ܕܹܝܢ ܕܤܲܓܿܝܼ ܐܝܼܬܼ ܒܹܗ ܩܘܼܛܪܵܓܼܵܐ ܠܘܼܩܒܲܠ ܗܵܘ̇ ܕܬܲܡܵܢ : ܐܸܢ ܐܲܚܵܐ ܗ̄ܘ̣ : ܘܐܸܢ ܐܲܝܟܼ ܕܗ̤ܘ ܕܙܵܕܹܩ ܕܢܸܩܪܹܝܘܗܝ : ܒܲܡܠܸܐ ܙܲܒܼܢܵܐ ܠܵܐ ܬܸܬܿܠܘܼܢܵܝܗܝ . ܕܠܵܐ ܢܩܘܼܡ ܥܠܲܝܟܿܘܿܢ : ܘܢܹܐܡܲܪ ܩܛܹܐ ܓܼܪܵܢܘܼܬܼܝ ܩܕܼܵܡ ܡܲܠܟܵܐ ܐܲܝܟܼ ܗܲܪܵܛܝܼܩܵܐ . ܐܸܢ ܕܹܝܢ ܐ̄ܚܵܪܹܢܝܵܐܝܼܬܼ : ܥܲܡ ܗܵܝ̇ ܕܡܸܫܬܲܐܠܝܼܬܿܘܿܬܢ ܡ̣ܢ ܕܝܼܢܹܗ : ܬܹܐܡܪܘܼܢ ܐܵܦ ܠܲܙܢܵܐ ܕܲܒܼܥܸܠܕܒܼܵܒܼܘܼܬܹܗ : ܘܐܸܢܗ̤ܘ ܕܟܼܠ ܟ̱ܠܹܗ ܡܸܬܿܬܿܙܝܼܥܝܼܢ ܗܵܢܘܿܢ ܠܕܝܼܢܵܐ : ܬܸܬܿܠܘܼܢܵܝܗܝ ܠܪ݂̈ܫܵܢܹܐ ܐ̄ܚܪ̈ܵܢܹܐ . ܢܸܤܟܛܘܹܪܝܼܣ . ܡܸܛܠ ܗܵܠܹܝܢ ܗܘ̤ܵܐ ܠܝܼ ܗܵܢܵܐ ܒܥܸܠܕܒܼܵܒܼܵܐ . ܫܡܲܥ ܕܹܝܢ ܘܐܵܦ ܠܫܲܪܟܵܗ̇ ܕܐܸܓܲܪܬܵܐ : ܕܲܚܙܲܝܬܿܘܿܢ ܕܠܵܐ ܡܸܛܠ ܐܲܠܵܗܵܐ : ܘܠܵܐ ܡܸܛܠ ܕܸܚܠܲܬܼ ܐܲܠܵܗܵܐ : ܘܠܵܐ ܡܸܛܠ ܗܲܝܡܵܢܘܼܬܼܵܐ ܥܵܒܹ̇ܕܼ ܗ̄ܘ̣ܵܐ : ܐܸܠܵܐ ܕܲܠܩܘܼܒܼܠܵܐ : ܕܟܲܕܼ ܝܵܕܲܥ̇ ܠܵܗ̇ ܠܗܲܝܡܵܢܘܼܬܼܵܐ : ܢܸܥܒܲܪ ܗܠܹܝܗ̇ ܡܸܛܠ ܥܒܸܠܕܒܼܵܒܼܘܼܬܹܗ ܕܠܲܘܵܬܼ : ܘܲܠܟܼܠ ܡܸܕܸܡ ܫܵܓܹ̇ܫ ܗ̄ܘ̣ܵܐ ܘܵܡܕܲܠܚ : ܐܲܝܟܼ . . . ܗܵܠܹܝܢ ܕܝܼܠܹܗ ܢܸܬܿܛܲܠ̈ܩܵܢ ܘܢܸܬܼܦܲܠܗ̈ܕܼܵܢ . ܫܲܪܟܵܢܵܐ ܕܐܸܓܲܪܬܵܐ ܕܩܘܼܪܸܠܘܿܣ . ܩܪܵܐܘܼܢܵܝܗܝ ܗܵܟܹܝܠ ܠܲܨܚܵܚܵܐ ܘܦܘܼܢܵܝܹܗ . . . . ܚܲܫܚܬܼܵܐ . ܘܐܸܢ ܚܙܲܝܬܿܘܿܢ ܕܲܡܩܵܘܸܐ ܠܡܲܒܼܐܵܫܘܼ ܠܲܢ : ܫܲܪܝܼܪܵܐܝܼܬܼ ܟܠ ܙܢܵܐ ܡܙܝܼܥ ܠܩܘܼܒܼܠܲܢ : ܚܦܝܼܿܛܵܐܝܼܬܼ ܐܵܘܕܲܥܘ ܠܲܢ : ܕܐܸܓܼܒܸܐ ܐܸܢܘܿܢ ܐ̄ܢܵܫܵܐ ܐܲܦܸܤܩ̈ܘܿܦܹܥܗ ܕܵܚܠܵܝ̈ ܐܲܠܵܗܵܐ pb. 156 ܘܕܲܝܪܵܝܹܐ ܘܐܹܫܲܕܲܪ ܩܕܼܵܡ ܙܲܒܼܢܵܐ . ܠܵܐ ܓܹܝܪ ܐܸܬܸܠ ܫܵܢܬܼܵܐ ܠܥܲܝ̈ܢܲܝ : ܐܲܝܟܼ ܕܲܟܼܬܼܝܼܒܼ : ܘܠܵܐ ܢܵܘܡܵܐ ܠܲܓܼܒܼܝܼܢܲܝ̈ : ܘܠܵܐ ܢܚܵܚܵܐ ܠܨܪܼ̈ܥܲܝ : ܥܕܲܡܵܐ ܕܐܼܬܼܟܲܬܲܫ ܒܐܵܓܼܘܿܢܵܐ ܕܲܚܠܵܦ ܦܘܼܪܩܵܢܵܐ ܕܟܼܠ . ܢܸܤܟܛܘܹܪܝܼܣ . ܫܲܡܥܬܿܘܿܢ ܢܲܗܝܼܪܵܐܝܼܬܼ ܐܲܝܟܼ ܕܐܵܘܕܝܼ : ܐܵܦ ܒܸܠܥܵܕܼ ܐܸܤܟܹܡܵܐ ܡܸܕܸܡ : ܡܲܒܼܐܫܵܢܘܼܬܼܵܐ ܓܹܝܪ ܤܵܒܲܪ̇ ܕܐܝܼܬܼܵܘܗܝ ܥܘܼܩܵܒܼܵܐ ܕܠܩܘܼܒܼܠܹܗ . ܐܸܢ ܠܵܐ ܠܲܡ ܐܙܝܼܥ ܐܸܢܵܐ ܠܩܘܼܒܼܠܹܗ ܠܡܲܒܲܐܵܫܘܼ ܠܹܗ : ܐܵܦܠܵܐ ܗ̤ܘ ܡܙܝܼܥ ܠܘܼܩܒܠܝܼ : ܘܡܸܬܼܟܲܬܲܫ ܒܐܵܓܼܘܿܢܵܐ ܕܥܲܠ ܐܲܦܲܝ̈ ܦܘܼܩܵܢܵܐ ܕܟܼܠ ! ܐܸܠܵܐ : ܪܵܚܡܵܐ ܘܕܵܚܹ̇ܠ ܠܐܲܠܵܗܵܐ ܘܕܼܟܼܝܵܐ ܐܝܼܬܲܝ ܠܹܗ ܒܟܼܠܡܸܕܸܡ . ܐܸܢ ܕܹܝܢ ܠܵܐ ܐܲܗܡܸܐ ܥܲܠ ܥܸܕܼܠܵܝܲܚ̈ܟܼ : ܡܸܛܠ ܕܝܼܢܵܐ ܟܹܐܢܵܐ ܡܸܬܼܡܲܪܡܲܪ ܐܲܢ̄ܬܿ ܥܵܝܕܼܝܼܟܼ : ܘܪܲܫܝܼܥܵܐ ܘܗܲܪܵܛܝܼܩܵܐ ܩܵܪܹܐ ܐܲܢ̄ܬܿ ܠܝܼ . ܘܩܵܪܪܹܐ ܐܲܢ̄ܬܿ ܤܝܼ̈ܥܵܬܼܵܐ ܕܕܲܝܪ̈ܵܝܹܐ ܘܕܲܐܦܸܤܩ̈ܘܿܦܹܐ : ܘܲܡܫܲܕܲܪ ܐܲܢ̄ܬܿ ܥܠܲܝ ܠܘܵܬܼ ܡܲܠܟܵܐ ܘܲܡܩܲܛܪ̱ܓܼܝܼܢ ܠܝܼ . ܘܐܲܢ̄ܬܿ ܡܸܬܼܟܲܬܲܫ ܐܲܢ̄ܬܿ ܚܠܵܦ ܦܘܼܪܩܵܢܵܐ ܕܝܼܠܵܟܼ : ܘܠܵܘ ܚܠܵܦ ܐܵܓܼܘܿܢܵܐ ܕܟܼܠ : ܐܸܠܵܐ ܝܲܬܿܝܼܪܵܐܝܼܬܼ ܒܐܵܓܼܘܿܢܵܐ ܕܠܘܼܩܒܲܠ ܦܘܼܪܩܵܢܵܐ ܕܟܼܠ . ܘܲܠܟܼܠ ܕܠܚܬܿ ܘܒܲܠܒܸܿܠܬܿ ܘܐܲܛ̣ܥܝܼܬܿ : ܘܗܵܟܲܢܵܐ ܐܲܦܝܼܤܬܿ ܐܸܢܘܿܢ : ܕܢܸܗܘܘܿܢ ܠܵܟܼ ܐܘܼܪܓܵܢܘܿܢ ܕܒܼܝܼܫܵܬܼܵܐ . ܐܲܝܟܲܢܵܐ ܕܠܵܐ ܢܸܚܙܘܿܢ ܘܠܵܐ ܢܸܫܡܥܘܼܢ ܘܠܵܐ ܢܸܬܿܛܦܝܼܤܘܼܢ : ܐܵܦܸܢ ܪܸܒܿܘܿ ܙܲܒܼ̈ܢܝܼܢ ܢܹܐܡܲܪ ܐ̄ܢܵܫ : ܕܠܵܘ ܚܠܵܦ ܦܘܼܩܵܢܵܐ ܕܟܼܠ ܥܲܠ ܗܵܠܹܝܢ ܝܵܨ̇ܦ ܗ̣̄ܘܲܝܬܿ ܠܡܸܥܒܲܕܼ : ܐܸܠܵܐ ܕܡ̣ܢ ܩܘܼܛܪ̈ܵܓܲܝܟܼ ܬܸܥܪܘܼܩ . ܐܲܝܕܵܐ ܓܹܝܪ ܒܥܸܠܕܒܼܵܒܼܘܼܬܼܵܐ ܐܝܼܬܼ ܗ̄ܘ̣ܵܐ ܠܝܼ ܠܘܵܬܼܬܼܵܟܼ : ܕܬܸܤܒܲܪ pb. 157 ܕܲܠܡܲܒܼܐܫܵܢܘܼܬܼܵܟܼ ܤܵܥܲܪ̇ ܐ̄ܢܵܐ ܗܵܠܹܝܢ ؟ ܠܵܐ ܓܹܝܪ ܗܘ̤ܵܬܼ ܠܝܼ ܠܘܵܬܼܵܟܼ ܡܸܠܬܼܵܐ ܥܲܠ ܡܸܕܸܡ : ܠܵܐ ܥܲܠ ܨܒܼ̈ܘܵܬܼܵܐ : ܘܠܵܐ ܥܲܠ ܩܸܢܝܵܢܹ̈ܐ : ܘܠܵܐ ܥܲܠ ܕܝܼܢܵܐ : ܘܠܵܐ ܥܲܠ ܦܘܼܚܵܡܵܐ : ܘܠܵܐ ܒܥܸܠܬܼܵܐ ܐ̄ܚܪܹܬܼܵܐ . ܠܵܐ ܡ̣ܢ ܩܕܼܵܡ ܕܐܸܗܘܸܐ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܼܠܝܼܣ : ܘܠܵܐ ܡ̣ܢ ܒܵܬܲܪ ܕܲܗܘܹ̇ܝܬܼ . ܐܸܠܵܐ ܒܟܼܠ ܨܸܒܼ̈ܘܵܢ ܦܪܝܼܫܝܼܢ ܗ̣̄ܘܲܝܢ ܡ̣ܢ ܚܵܕܼܵܕܹ̈ܐ : ܐܲܝܟܼ ܕܪ̈ܲܚܝܼܩܵܐ ܐܵܠܹܟܼܤܲܢܡܕܪܝܼܵܐ ܡ̣ܢ ܩܵܘܤܛܲܢܛܲܝܼܢܵܦܘܿܠܝܼܣ : ܘܲܦܪ̈ܝܼܫܵܢ ܙܸܕ̈ܩܵܬܼܵܐ ܕܗܵܕܹܐ ܘܲܕܼܗܵܝ̇ . ܐܸܠܵܐ ܚܕܼܵܐ ܥܸܠܬܼܵܐ ܐܝܼܬܹܝܗ̇ ܗ̄ܘ̣ܵܬܼ : ܗܵܝ̇ ܕܐܵܦ ܗ̤ܘ ܢܲܗܝܼܪܵܐܝܼܬܼ ܩܥ̣ܵܐ ܗ̄ܘ̣ܵܐ : ܕܠܵܐ ܥܲܕܼܪܬܵܟܼ ܠܲܡܩܵܡ ܠܘܼܩܒܲܠ ܩܛܹܐܓܼܪ̈ܵܢܲܝܟܼ . ܐܸܢ ܕܫܲܪܝܼܪܝܼܢ ܗ̄ܘ̣ܵܘ : ܘܐܸܢ ܠܵܐ . ܡܵܕܹܝܢ ܕܗܵܟܲܢܲܐ ܐܸܬܼܪܗܸܒܼܬܿ : ܘܗܵܟܲܢܵܐ ܐܸܬܼܥܲܬܲܪܬܿ : ܐܸܬܼܝܲܕܼܥܲܬ̤ ܕܫܲܪܝܼܪܹ̈ܵܐ ܐܸܢܹܝܢ . ܗܵܕܹܐ ܓܹܝܪ ܒܲܠܚܘܿܕܼ ܡ̣ܢ ܗܵܓܕܹܐ ܐܝܼܬܼ ܠܡܸܕܲܥ : ܕܲܒܼܥܸܠܕܒܼܵܒܼܘܬܼܵܐ ܗ̣̄ܝ ܕܝܼܠܹܗ ܬܸܕܲܥ ܕܲܠܗܵܠܹܝܢ ܟܠܗܹܝܢ ܡܛܲܝܲܒܼ : ܐܸܠܵܐ ܐܵܦ ܡ̣ܢ ܐܸܓܲܪܬܹܗ ܕܲܠܘܵܬܼܝ . ܐܸܓܲܪܬܵܐ ܕܩܘܼܪܸܠܘܿܣ ܕܲܠܘܵܬܼ ܢܸܤܛܘܿܪܝܼܣ . ܠܢܲܟܼܦܵܐ ܘܪܵܚܡܵܐ ܕܐܲܠܵܗܵܐ ܒܲܪ ܬܸܫܡܸܫܬܲܢ ܢܸܤܛܘܿܪܝܼܣ : ܩܘܼܪܸܠܘܿܣ ܒܡܵܪܵܢ ܫܠܵܡ . ܐ̄ܢܵܫܵܐ ܚܲܒܿܝܼ̈ܒܹܐ ܘܫܵܘ̈ܚܲ ܠܡܸܬܼܗܲܝܡܵܢܘܼ : ܐܸܬܼܵܘ ܠܐܵܠܹܟܼܤܲܢܕܪܝܼܵܐ : ܘܐܵܘܕܥܘܼܢܝ ܕܛܵܒܼ ܚܲܡܝܼܬܼܵܐ ܥܠܲܝܼܢ ܩܲܕܝܼܫܘܼܬܼܟܼܘܿܢ : ܘܟܼܠ ܡܵܐ ܕܫܲܦܝܼܪ ܡܙܝܼܥܵܐ ܐܲܝܟܼ ܕܲܬܼܥܝܼܩ ܠܲܢ . pb. 158 ܟܲܕܼ ܨܒܹ̇ܝܬܼ ܕܹܝܢ ܠܡܹܐܠܲܦ ܥܵܩܬܼܵܐ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ : ܐܸܡ݂ܲܪܘ : ܕܐܸܓܲܪܬܵܐ ܐܸܬܲܬ̤ ܨܸܝܕܼ ܩܲܕܝܼ̈ܫܹܐ ܕܲܝܪ̈ܝܹܐ : ܘܡܲܟܼܪܟܼܝܼܢ ܠܵܗ̇ ܐ̄ܢܵܫ̈ܝܼܢ ܡ̣ܢ ܐܵܠܹܟܼܤܲܢܕܪܝܼܵܐ . ܘܥܸܠܬܼܵܐ ܕܤܸܢܸܐܬܼܵܐ ܘܲܕܼܥܵܩܵܬܼܵܐ ܗܵܕܹܐ ܗܘ̤ܵܬܼ . ܐܸܬܿܓܲܡ̇ܪܹܬܼ ܗܵܟܹܝܠ : ܐܸܢ ܠܵܐ ܗ̄ܘ̣ ܝܲܬܿܝܼܪܵܐܝܼܬܼ ܐܸܬܼܚܲܫܒܲܬ̤ ܕܚܸܠܲܬܼ ܐܲܠܵܗܵܐ ܕܼܲܟܼܘܿܢ . ܠܵܐ ܗ̄ܘ̣ܵܐ ܓܹܝܪ ܩܲܕܼܡܵܝܑܝܼܬܼ ܐܸܓܲܪܬܵܐ ܐܸܬܼܟܲܬܼܒܲܬ̤ ܡܸܢܲܢ : ܡ̣ܢ ܩܕܼܵܡ ܫܓܼܘܼܫܝܵܐ ܕܲܗܘ̤ܵܐ ܥܲܠ ܗܲܝܡܵܢܘܼܬܼܵܐ . ܐܸܠܵܐ ܐܸܢ ܐܲܡܝܼܪܵܢ : ܘܐܸܢ ܠܵܐ ܐܲܡܝܼܪ̈ܵܢ ܡ̣ܬ ܕܸܚܸܠܲܬܼ ܐܲܠܵܗܵܐ ܕܲܒܼܟܼܘܿܢ : ܠܵܐ ܡܦܵܤܝܼܢ ܚ̄ܢܲܢ . ܒܪܲܡ ܟܲܪ̈ܬܲܝܤܹܐ ܐܝܼܬܼ ܕܡܲܠܦܵܢܘܼܬܼܵܐ : ܕܡܲܟܼܟܼܝܼܢ ܐ̄ܢܵܫ̈ܝܼܢ . ܘܲܚܢܲܢ ܠܵܐܹ̇ܝܢܲܢ : ܟܲܕܼ ܒܵܥܹ̇ܝܢܲܢ ܕܲܢܬܲܪܸܨ ܠܐܲܝܠܹܝܢ ܕܲܡܥܩ̈ܡܵܢ . ܢܸܤܛܘܿܪܝܼܣ . ܗܵܕܹܐ ܐܝܼܬܹܝܗ̇ ܐܸܓܲܪܬܵܐ ܩܲܕܼܡܵܝܬܼܵܐ ܕܪܵܚܡܘܼܬܼܵܐ ܕܐܸܬܼܟܲܬܼܒܲܬ̤ ܠܘܵܬܼܝ : ܘܡ̣ܢ ܗܵܕܹܐ ܝܑܼܠܲܦܘ ܠܡܸܕܸܡ ܕܲܡܩܲܕܲܡ ܤܝܼܡ ܗ̄ܘ̣ܵܐ ܠܹܗ ܠܘܼܩܒܲܠܝ . ܐܸܡܲܪ ܠܥܸܠܬܼܵܐ ܕܡܸܛܠܵܬܼܵܗ̇ ܐܸܡܲܪܬܿ : ܕܕܲܐܝܟܼ ܗܵܢܵܐ ܫܓܼܘܼܫܝܵܐ ܗܘ̤ܵܐ ܥܲܠ ܡܲܠܦܵܢ̈ܘܵܬܼܵܐ : ܐܲܝܟܼ ܕܲܠܟܼܵܠܵܗ̇ ܐܵܠܹܟܼܤܲܢܕܪܝܼܵܐ ܢܙܝܼ̈ܥܵܢ ܟܲܕܼ ܡܸܬܼܩܲܪ̈ܝܵܢ : ܬܘܼܒܼ ܕܹܝܢ ܠܟܼܠܗܘܿܢ ܕܲܝܪ̈ܵܝܹܐ ܕܲܒܼܡܸܨܪܹܝܢ . ܡܲܪܦܸܐ ܐ̄ܢܵܐ ܕܹܝܢ ܐܵܦ ܠܪܗܘܿܡܹܗ ܘܠܲܡܕܼܝܼ̈ܢܬܼܵܐ ܕܲܬܼܚܹܝܬܼ ܐܝܼܕܵܗ̇ : ܘܲܠܟܼܠܵܗ̇ ܡܲܕܢܚܵܐ ܐܲܟܼܚ̄ܕܼܵܐ ܐܲܙܝܼܥ . ܐܲܝܟܼ ܕܬܸܬܼܐ̱ܠܸܨ ܠܡܸܥܒܲܕ ܐܸܓܲܪܬܵܐ ܠܘܵܬܼ ܕܲܝܪ̈ܵܝܹܐ : ܘܡ̣ܢ ܬܲܡܵܢ ܬܸܬܼܝܲܒܲܠ ܐܸܓܲܪܬܵܟܼ ܐܵܦ ܠܘܵܬܼܝ ܐܲܝܟܼ ܕܒܼܵܗ̇ ܐܸܬܿܬܿܥܝܼܩ . ܝܑܼܕܲܥܬܿ ܕܹܝܢ ܡܸܬܿܬܿܥܝܼܩ ܐ̄ܢܵܐ : ܡܸܛܠ ܐܲܝܕܵܐ ܠܵܐ ܩܲܕܼܡܬܿ ܟܬܲܒܼܬܿ ܠܝܼ ܐܸܓܲܪܬܵܐ ܕܪܵܚܡܘܼܬܼܵܐ : pb. 159 ܕܡܲܠܦܵܐ ܗ̄ܘ̣ܵܬܼ ܠܝܼ ܥܲܠ ܫܓܼܘܼܫܝܵܐ ܘܥܲܠ ܥܸܠܬܼܵܐ ܕܲܫܓܼܘܼܫܝܵܐ ܘܥܲܠ ܫܪܵܝܹܗ : ܐܲܝܟܼ ܪܵܚܡܵܐ ܠܘܵܬܼ ܪܵܚܡܵܐ : ܐܵܘ ܐܲܝܟܼ ܕܲܠܘܵܬܼ ܐܲܦܸܤܦܘܿܦܵܐ : ܐܵܘ ܐܲܝܟܼ ܕܲܠܘܵܬܼ ܐܲܚܵܐ : ܐܵܘ ܐܲܝܟܼ ܕܡܸܛܠ ܟܸܫܠܵܐ ܕܥܹܕܬܵܐ : ܐܵܘ ܐܲܝܟܼ ܕܲܢܦܵܣ ܗ̣̄ܘܲܝܬܿ ܕܕܝܼܠܝܼ ܐܝܼܬܝܗܹܝܢ ܡܠܦܵܢ̈ܘܵܬܼܵܐ : ܐܵܘ ܐܲܝܟܼ ܕܠܵܐ ܝܵܕܲܥ̇ ܗ̄ܘܲܝܬܿ ܘܒܼܵܥܹ̇ܐ ܗ̣̄ܘܲܝܬܿ ܠܡܹܐܠܲܦ : ܘܡ̣ܢ ܓܘܼܕܵܦܵܐ ܘܪܘܼܫܥܵܐ ܠܢܲܦܫܵܟܼ ܡܦܲܠܸܛ ܗ̣̄ܘܲܝܬܿ . ܐܘ ܠܝܼ ܡܵܠܹ̇ܟܼ ܗ̣̄ܘܲܝܬܿ : ܘܐܲܝܠܹܝܢ ܕܙܵܕܼ̈ܩܵܢ ܠܡܸܥܒܲܕܼ . ܐܸܠܵܐ ܐܸܓܼܪ̈ܵܬܼܵܟܼ ܕܲܠܩܘܼܒܼܠܲܢ ܥܲܠ̣ ܠܐܲܠܹܟܼܤܲܢܕܪܝܼܵܐ : ܘܕܲܠܚ̣ ܠܕܲܝܪ̈ܵܝܹܐ : ܡܲܠܟܼܠܗܹܝܢ ܕܲܝܪ̈ܵܬܼܵܐ ܡܠܲܝܬܿ ܐܸܢܹܝܢ ܫܓܼܘܼܫܝܵܐ ܕܲܥܠܲܝ : ܕܐܵܦ ܠܵܐ ܪ̈ܲܓܹܘܼܫܬܼܵܢܹܐ ܠܲܪܓܸܫܬܼܵܐ ܢܹܐܬܼܘܿܢ . ܨܵܒܹ̇ܐ ܗ̣̄ܘܲܝܬܿ ܕܹܝܢ : ܕܐܸܢܵܐ ܠܵܐ ܐܲܙܝܼܥ : ܡܸܛܠ ܡܵܢܵܐ ܗ̤ܘܲܝ̈ ܗܵܠܹܝܢ ؟ ܐܸܠܵܐ ܠܤܘܼܥܪܵܢܵܐ ܕܲܒܼܥܸܠܕܒܼܵܒܼܘܼܬܼܵܐ ܒܟܼܠܵܗ̇ ܚܦܝܼܛܘܼܬܼܵܐ ܤܵܥܲ݁ܪ ܗ̣̄ܘܲܝܬܼ ܐܵܦ ܡܥܲܬ̤ܕܼ ܗ̣̄ܘܲܝܬܿ : ܕܐܸܓܲܪܬܵܐ ܕܲܒܼܥܸܠܕܒܼܵܒܹ̈ܐ ܟܬܲܒܼܬܿ ܠܝܼ : ܕܡܲܤܗܕܵܐ ܗ̄ܘ̣ܵܬܼ ܠܝܼ ܕܲܒܼܥܸܠܒܕܒܼܵܒܼܵܐ ܐܝܼܬܲܝܟ ܠܝܼ : ܘܠܵܘ ܒܲܠܚܘܿܕܼ ܠܝܼ : ܐܵܦ ܠܟܼܠܡ̇ܢ ܕܒܲܫܓܼܘܼܫܝܵܐ ܚܵܕܼܵܐ ܟܲܕܼ ܦܵܠܹ̇ܓܼ ܗ̣̄ܘܲܝܬܿ ܠܹܗ ܡܹܢܝܼ ܘܡܲܪܚܸܩ ܠܹܗ . ܘܐܵܦ ܠܲܐ̄ܚܪ̈ܵܢܹܐ ܡ̣ܢ ܕܗܵܠܹܝܢ ܡܲܦܪܸܩ ܗ̣̄ܘܲܝܬܿ ܡܹܢܝܼ : ܐܵܘ ܡܸܛܠ ܠܵܐ ܪܲܓܿܘܪܫܬܼܵܢܘܼܬܼܗܘܿܢ : ܐܵܘ ܡܸܛܠ ܠܵܐ ܝܲܕܥܬܼܵܢܘܼܬܼܗܘܼܢ : ܐܵܘ ܡܸܛܠ ܦܫܝܼܛܘܼܬܼܗܘܿܢ ܕܕܲܠܵܐ ܦܘܼܪܫܵܢ ܡܙܲܥܙܲܥ ܗ̣̄ܘܲܝܬܿ ܠܗܘܿܢ . pb. 160 ܐܲܝܟܼ ܕܲܒܼܝܲܕܼ ܢܲܦܫܵܬܼ̈ܗܘܿܢ ܕܗܵܢܘܿܢ : ܬܸܬܼܚܲܦܲܛ ܠܲܡܬܲܪܨܘܼ ܠܗܹܝܢ : ܕܐܲܢ̄ܬܿ ܨܵܒܹ̇ܐ ܗ̣̄ܘܲܝܬܿ ܒܗܹܝܢ . ܕܐܵܘ ܐܹܦܘܼܫ ܡ̣ܢ ܕܐܫܡܲܥ ܠܲܩܛܹܐ ܓܼܪ̈ܲܬܲܝܟ ܘܠܲܐܝܼܠܹܝܢ ܕܵܥܬܝܼܕܝܼܢ ܠܲܡܩܲܛܪܓܼܘܼܬܼܵܟܼ : ܕܡ̣ܢ ܟܲܕܘܼ ܡܙܲܝܢܝܼܢ ܗ̄ܘ̣ܵܘ ܥܠܲܝܟܼ . ܕܟܲܕܼ ܗܵܕܹܐ ܗܵܘ̇ܝܵܐܬ ܗ̄ܘ̣ܵܬܼ : ܡܸܟܸܿܝܠ ܦܫܝܼܩ ܗ̄ܘ̣ܵܐ ܠܵܟܼ ܠܡܸܤܥܲܪ ܟܠܡܵܐ ܕܒܼܵܥܹ̇ܐ ܗ̣̄ܘܲܝܬܿ ܡܸܛܠ ܩܸܢ̈ܝܵܢܹܐ . ܐܵܘ ܐܸܢ ܠܵܐ : ܕܟܲܕܼ ܛܵܠܹ̇ܐ ܐܲܢ̄ܬܿ ܠܝܼ : ܬܸܥܒܸܿܕܼ ܡܲܤܒܼܪܵܢܘܼܬܼܵܐ ܕܡܸܛܠ ܕܚܲܠܲܬܼ ܐܲܠܵܗܵܐ ܐܝܼܬܲܝ ܠܵܟܼ ܒܥܸܠܕܒܼܵܒܼܵܐ : ܘܡܸܛܠ ܗܵܕܹܐ ܥܸܠܵܬܼܵܐ : ܡܸܫܬܿܐܸܠ ܐ̄ܢܵܐ ܡ̣ܢ ܕܲܝܵܢܘܼܬܼܵܐ ܕܝܼܠܝ . ܘܗܵܕܹܐ ܠܵܐ ܡܸܬܿܛܲܫܝܐ : ܐܸܠܵܐ ܡܸܬܼܓܲܠܝܵܬ ܠܟܼܠܢܵܫ : ܘܡܸܬܼܝܲܒܿܠܵܐ ܠܟܼܠ ܕܘܼܟܼ : ܡ̣ܢ ܒܥܸܠܕܒܼܵܒܼܘܼܬܼܵܐ ܗܵܝ̇ ܕܥܲܬܼܕܬܿ : ܟܲܕܼ ܨܵܒܹ̇ܐ ܐܲܢ̄ܬܿ ܕܲܠܟܼܠ ܬܸܩܢܸܐ ܤܵܗ̈ܕܹܐ . ܐܵܦܸܢ ܓܹܝܪ ܐܸܢܵܐ ܡܕܸܡ ܠܵܐ ܐܸܵܡܲ݁ܪ ܐ̄ܢܵܐ : ܘܐܵܦܠܵܐ ܥܵܕܹܠ ܐ̄ܢܵܐ ܡ̣ܢ ܗܵܠܹܝܢ ܕܐܲܢ̄ܬܿ ܥܲܬܼܕܬ : ܫܲܠܝܼܛ ܠܟܼܠܢܵܫ ܠܡܹܐܠܲܦ . ܐܵܦ ܓܹܝܪ ܡܸܬܿܬܿܪܝܼܡ ܠܘܼܩܒܲܠܝ ܐܲܝܟܼ ܕܠܘܼܩܒܲܠ ܪܲܫܝܼܥܵܐ : ܘܥܵܒܹ̇ܕܼ ܟܠ ܫܓܼܘܼܫ̈ܚܼܢ ܘܟܼܠ ܟܸܫ̈ܠܝܼܢ . ܘܲܠܗܵܠܹܝܢ ܟܠܗܹܝܢ ܠܵܐ ܡܸܕܸܡ ܚܵܫܹ̇ܒܼ : ܘܕܲܦܫܝܼ̈ܩܵܢ ܠܲܫܪܵܝܗܹܝܢ ܡܛܲܝܲܒܼ ܟܲܕܼ ܐܵܡܲ݁ܪ : ܕܢܸܥܒܸܿܕܼ ܛܝܒܿܘܼܬܼܵܐ ܠܡܹܐܡܵܪ ܒܲܪܬܼ ܩܵܠܵܐ ܗܵܝ̇ ܕܥܹܕܬܵܐ ܟܫܝܼܠܵܐ ܗ̄ܘ̣ܵܬܼ ܒܵܗ̇ . ܗܵܢܵܘ ܕܹܝܢ : ܠܲܕܛܘܼܒܼܵܢܝܼܬܼܵܐ ܡܲܪܝܲܡ ܢܹܐܡܪܝܼܗ̇ ܝܵܠܕܲܬܼ ܐܵܠܵܗܵܐ . ܠܵܐ ܓܹܝܪ ܐܸܡܲ݁ܪ : ܕܚܵܝܵܒܼ ܐܲܢ̄ܬܿ : ܐܸܠܵܐ ܕܛܲܝܒܿܘܼܬܼܵܐ ܬܸܥܒܸܿܕܼ . ܠܵܘ ܡܸܛܠܵܬܼܵܗ̇ ܕܲܨܒܼܘܼܬܼܵܐܐ : ܐܸܠܵܐ ܡܸܛܠ ܐܲܝܠܹܝܢ ܕܡܸܛܠ ܡܚܝܼܠܘܼܬܼܗܘܿܢ ܠܵܐ ܡܫܟܿܚܝܼܢ ܠܲܡܒܲܚܵܢܘܼ ܐܲܝܠܹܝܢ ܕܡܸܢܵܟܼ ܡܸܬܼܐܲܡܪܵܢ ܘܡܸܬܼܟܲܫܠܝܼܢ . . . . . . . . . . . . . . . pb. 161 . . . . . . . . . . . . . . . . . . . ܟܲܕܼ ܐܵܡܲ݁ܪ . ܤܘܼܦܪܘܿܢܝܘܿܣ : ܐܠܵܐ ܠܲܡ ܡܸܫܬܲܚܩܝܼܢ ܗ̣̄ܘܲܝܢ : ܟܲܕܼ ܗ̄ܘ̣ܵܘ ܠܤܲܓܿܝܼ̈ܐܬܼܵܐ : ܘܗܵܟܲܢܵܐ ܐܸܬܼܐܸܠܵܨܢ ܠܡܸܬܼܟܲܢܵܫܘܼ ܘܠܲܡܤܵܡ ܛܘܼܦܘܿܣ ܢܸܤܛܘܿܪܝܼܣ . ܥܕܲܡܵܐ ܠܐܸܡܲܬܼܝ ؟ ܐܸܡܲܪ . ܥܕܲܡܵܐ ܕܥܒܲܕܬܘܿܢ ܗܵܠܹܝܢ ܕܲܒܼܗܹܝܢ ܫܚܝܼܩܝܵܢ ܗ̣̄ܘܲܝܬܿܘܿܬ ܘܲܥܡܝܼܠܝܼܢ ܗ̣̄ܘܲܝܬܿܘܿܢ : ܘܕܼܵܚ̇ܠܝܼܢ ܗ̣̄ܘܲܝܬܿܘܿܢ : ܕܠܵܐ ܬܸܗܘܸܐ ܟ̱ܠܵܗ̇ ܤܘܼܢܗܵܕܘܿܣ : ܘܢܸܬܼܚܵܘܸܐ ܕܝܢܘܿܟܼܘܿܢ ؟ ܥܕܲܡܵܐ ܠܗܵܝܕܝܼܟܼ : ܡܲܟܼܪܸܗܝܼ ܗ̣̄ܘܲܝܬܿܘܿܢ : ܘܡܵܝ̇ܬܿܝܼܢ ܗ̣̄ܘܲܝܬܿܘܿܢ : ܘܬܲܪܤܝܼܵܬܼܵܐ ܠܵܐ ܡܸܫܟܿܚܝܼܢ ܗ̣̄ܘܲܝܬܿܘܿܢ ܠܡܸܤܲܒܼ . ܡ̣ܢ ܒܵܬܲܪ ܕܹܝܢ ܗܵܠܹܝܢ : ܐܲܝܟܲܢܵܐ ܩܵܘܝܼܬܿܘܿܢ ܙܲܒܼܢܵܐ ܤܲܓܿܝܼܐܵܐ : ܘܡܸܕܸܡ ܡ̣ܢ ܗܵܠܹܝܢ ܠܵܐ ܤܝܒܲܪܬܿܘܿܢ ؟ ܒܪܲܡ ܕܡܸܛܠ ܕܡ̣ܢ ܡܲܪܢܝܼܬܼܵܐ ܕܗܵܠܹܝܢ ܐܲܓܼܗܝܼܬܿܘܿܢ : ܡܸܛܠ ܗܵܢܵܐ ܥܲܠ ܩܲܢܕܝܼܕܝܵܢܘܿܣ : ܗܵܘ̇ ܕܲܡܥܵܘܸܟܼ ܗ̄ܘ̣ܵܐ ܕܠܵܐ ܬܸܗܘܸܐ ܤܘܼܢܗܵܕܘܿܣ ܒܲܡܢܵܬܼܵܐ : ܐܲܗܡܝܼܬܿܘܿܢ ܘܒܲܤܲܬܿܘܿܢ . ܐܝܼܬܼ ܗ̄ܘ̣ܵܐ ܠܟܼܘܿܢ ܓܿܝܪ ܥܘܼܫܢܵܐ : ܕܗܵܠܹܝܢ ܬܸܥܒܿܕܘܼܢ . ܡ̣ܢ ܐܲܝܠܹܝܢ ܕܠܵܐ ܐܲܦܝܼܤܘ ܒܐܲܝܠܹܝܢ ܕܲܡܥܵܕܝܼܬܿܘܿܢ ܠܲܡܦܤܘܼ ܒܗܹܝܢ ܐܵܦ ܠܠܵܐ ܡܗܲܝ̈ܟܢܹܐ : ܘܲܠܤܵܗܕܘܼܬܼܵܐ ܘܲܠܡܸܵܗ̈ܡܵܬܼܵܐ ܕܲܩܕܼܵܡ ܐܲܠܵܗܵܐ ܘܲܩܕܼܵܡ ܡܵܠܟܼܵܐ ܕܝܼܡܲܝܬܿܘܿܢ ܕܠܵܐ ܬܸܥ̱ܒܼܕܼܘܼܢ ܡܸܕܸܡ : ܐܸܠܵܐ ܕܲܬܼܩܘܘܿܢ ܠܤܘܿܢܗܵܕܘܿܣ ܡܲܕܢܚܵܬܼܵܐ : pb. 162 ܕܥܲܠ ܬܲܪܥܵܐ ܩܵܝ̇ܡܵܐ ܗ̄ܘ̣ܵܬܼ : ܒܡܸܕܸܡ ܠܵܐ ܚܫܲܒܼܬܿܘܿܢ . ܐܝܼܬܲܝܗܘܿܢ ܗ̄ܘ̣ܵܘ ܓܹܝܪ ܐܲܝܠܹܝܢ ܕܲܡܦܝܼܤܝܼܢ ܗ̄ܘ̣ܵܘ ܠܡܲܠܟܵܐ : ܘܲܠܡܸܠܬܼܵܐ ܕܐܲܠܵܗܵܐ ܠܵܐ ܥܒܲܕܼܬܿܘܿܢ . ܘܡ̣ܢ ܩܕܼܵܡ ܗܵܟܹܝܠ ܦܘܼܩܕܵܢܹܗ ܕܩܲܢܕܝܼܕܵܝܵܢܘܿܣ : ܠܤܵܗܕܘܼܬܼܵܐ ܕܤܲܗܕܘܼܟܼܘܿܢ ܐܲܦܸܤܩ̈ܘܿܦܹܐ ܗܵܢܘܿܢ ܕܠܵܐ ܐܸܬܼܟܲܢܲܫܘ ܠܤܵܘܼܢܗܵܕܘܿܣ ܡܢܵܬܼܵܝܬܼܵܐ ܕܝܼܠܟܼܘܿܢ ܫܡܲܥܬܿܘܿܢ : ܗܵܢܘܿܢ ܕܐܝܼܬܼܵܗܘܿܢ ܗ̄ܘ̣ܵܘ ܫܬܝܼܢ ܘܲܢܼܡܵܢܝܵܐ ܒܡܸܢܝܵܢܵܐ . ܠܵܐ ܗ̄ܘ̣ܵܐ ܡ̣ܢ ܗܵܠܹܝܢ ܫܝܼ̈ܛܹܐ : ܘܠܵܐ ܗ̄ܘ̣ܵܐ ܡ̣ܢ ܠܵܐ ܝܑܼܕܝܼ̈ܥܹܐ : ܐܸܠܵܐ ܡܝܼܛܪ̈ܵܦܘܼܠܹܝܛܹܐ . ܐܸܙܲܠ ܗ̄ܘ̣ܵܐ ܕܹܝܢ ܥܲܡܗܘܿܢ ܐܵܦ ܩܢܝܼܕܵܢܘܿܣ : ܘܲܡܦܩܲܕܸܡ ܘܲܡܤܲܗܸܕܼ ܗ̄ܘ̣ܵܐ ܠܗܘܿܢ : ܥܲܠ ܐܲܝܠܹܝܢ ܕܚܲܕܼܬܼܵܐܝܼܬܼ ܡܸܤܬܲܥܪܵܢ ܗ̣̄ܘܲܝ : ܤܵܗܕܘܼܬܼܵܐ ܕܐܲܦܸܤܩ̈ܘܼܦܹܐ ܐܝܠܹܝܢ ܕܠܵܐ ܐܸܫܬܵܘܬܵܦܘ ܠܩܘܼܪܸܠܘܼܣ . ܝܑܼܕܝܼܥܵܐ ܗ̣̄ܝ ܡ̇ܢ ܗܲܝܡܵܢܘܼܬܼܵܐ ܕܕܚ̱ܠܬܼܵܐ ܕܲܫܪܵܪܵܐ : ܠܘܼܩܕܲܡ ܡ̣ܢ ܟܵܪܘܿܙܘܼܬܼܵܐ ܕܲܟܼܬܼܵܒܹ̈ܐ ܩܲܕܝܼ̈ܫܹܐ ܘܲܤܓܼܝܼ̈ܕܹܐ : ܘܡ̣ܢ ܟܢܘܼܫܝܵܐ ܕܲܒܼܢܝܼܩܝܼܵܐ ܕܐܲܒܼܵܗܲܝ̈ܢ ܩܲܕܝܼ̈ܫܹܐ : ܗܵܢ̇ܘܿܢ ܕܐܲܝܟܼ ܡܸܢܝܵܢܗܘܿܢ ܟܘܼ̈ܬܼܡܵܬܼܵܐ ܕܚܲܫܹ̈ܐ ܒܗܲܕܵܡܲܝ̈ܗܘܿܢ ܐܝܼܬܼ ܗ̄ܘ̣ܵܐ : ܒܗܵܝ̇ ܕܹܝܢ ܕܡܸܛܠ ܒܥܵܬܼܵܐ ܘܚܸܪܝܵܢܵܐ ܕܡܕܸܡ ܡܸܕܡ : ܡܗܲܝܡܢܵܐ ܘܕܵܚܹ̇ܠ ܠܲܡܫܝܼܚܵܐ ܡܲܠܟܵܐ : ܟܵܗܢܘܼܬܼܵܐ ܕܐܵܪ̈ܬܵܕܘܿܤܹܐ ܡ̣ܢ ܟܠ ܕܘܼܟ ܒܝܲܕܼ ܟܬܼܝܼ̈ܒܼܵܬܹܗ ܠܐܲܦܸܤܘܿܣ ܩ̣ܪܵܐ : ܟܲܕܼ ܒܲܥܝܵܕܹܗ ܐܵܦ ܒܗܵܕܹܐ ܒܲܛܢܵܢܐ ܕܥܲܠ ܐܲܦܲܝ̈ ܫܪܵܪܵܐ ܡܸܬܼܚܲܦܲܛ : ܘܟܼܠܲܢ ܒܛܲܝܒܿܘܼܬܹܗ ܕܐܲܠܵܗܵܐ ܐܸܬܼܟܲܢܲܫܢܲ : ܚܲܤܝܼܪܬ ܕܹܝܢ ܠܲܟܼܢܘܼܫܝܲܢ ܩܲܕܝܼܫܵܐ ܪܵܚܹܡ ܠܐܲܠܵܗܵܐ ܝܘܿܚܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܵܝܵܐ . pb. 163 ܗܵܘ̇ ܕܐܵܦ ܕܝܼܠܹܗ ܥܲܠ ܬܲܪܥܵܐ ܗ̣̄ܝ ܡܹܐܬܼܝܼܬܹܗ : ܐܲܟܼܡܵܐ ܕܲܟܼܬܼܝܼ̈ܒܵܬܹܗ ܐܲܝܠܹܝܢ ܕܗܵܫܵܐ ܐܸܬܼܟܹܬܸܒܼ ܠܘܵܬܲܢ : ܘܲܕܼܡܲܓܸܤܛܪܝܼܢܘܿܣ ܘܲܕܗܘܼܦܲܪ̈ܟܝܼܩܘܿ ܐܵܝܠܹܝܢ ܕܡܸܢܲܢ ܐܸܫܬܲܕܲܪܘ ܠܘܵܬܹܗ : ܐܵܘܕܵܥ ܠܲܢ : ܘܲܐ̄ܚܪ̈ܵܢܹܐ ܡ̣ܢ ܡܲܥ̱ܪܒܼܵܐ ܪ̈ܵܚܡܲܝ ܐܵܠܵܗܵܐ ܐܲܦܸܤܩ̈ܘܿܦܹܐ . ܐܵܘܕܥܲܬ̤ ܠܲܢ ܕܹܝܢ ܢܲܟܼܦܘܼܬܟܼܘܿܢ ܐܲܝܟܼ ܗܵܘ̇ ܕܡܲܐܝܬܼܵܐ ܠܟܼܘܿܢ ܒܐܲܡܝܼܢܘܼܬܼܟܘܿܢ ܕܗܵܪܟܵܐ : ܘܲܪܗܝܼܒܼܝܼܢ ܐܢ̄ܬܿܘܿܢ : ܕܗܵܘ̇ ܡܸܕܸܡ ܕܐܸܨܛܒܼܝܼ ܒܹܗ ܡܲܠܟܵܐ ܢܸܤܲܒܼ ܒܘܼܚܵܢܵܐ : ܐܵܦ ܡ̣ܢ ܩܕܼܵܡ ܡܹܐܬܼܝܼܬܼܗܘܿܢ ܕܐܲܦܸܤܩ̈ܘܿܦܹܗ ܪ̈ܵܚܡܲܝ ܐܲܠܵܗܵܐ ܐܲܝܠܹܝܢ ܕܐܸܡܲܪܢܲܢ . ܡܸܛܠ ܗܵܕܹܐ : ܟܬܼܒܼܵܐ ܗܵܢܵܐ ܠܘܵܬܼ ܢܵܟܼܦܘܼܬܼܟܼܘܿܢ ܫܲܕܲܪܢܢ : ܕܲܬܼܩܵܘܘܿܢ ܠܡܹܐܬܼܝܼܵܐ ܕܝܼܠܗܘܿܢ ܕܲܡܝܲܬܿܪܹ̈ܐ ܐܵܦܸܤܩ̈ܘܿܦܹܐ ܒܢܲܝ̈ ܬܸܫܡܸܫܬܢ . ܘܲܕܼܠܵܐ ܬܩܲܒܿܠܘܼܢ ܐܲܝܟܼ ܕܐܵܬܵܝܵܐ ܠܐ̄ܢܵܫܵܐ ܕܲܥܒܼܝܼܕܼܵܐ ܩܵܬܼܵܪܵܤܝܼܣ ܕܝܼܠܗܘܿܢ : ܘܠܵܐ ܠܐܲܝܠܹܝܢ ܕܐܝܼܬܲܝܗܘܿܢ ܐܵܘ ܗܵܘܹ̇ܝܢ ܒܟܸܠܝܵܢܵܐ ܡ̣ܢ ܐܲܦܸܤܩܘܼܦܲܝ̈ܢܗܘܿܢ . ܝܑܼܕܝܼܥ ܗ̄ܘ̣ ܓܹܝܪ ܡܵܢܵܐ ܦܵܩ̇ܕܝܼܢ ܩܵܢܘܿܢܹ̈ܐ ܩܲܕܝܼܫܹܐ ܡܸܛܠ ܗܵܠܹܝܢ : ܘܠܲܐܝܠܹܝܢ ܕܥܲܠ ܥܗܵܠܹܝܢ ܥܵܒܼܪܝܼܢ : ܠܵܘ ܬܚܹܝܬܼ ܡܤܵܡ ܒܪܹܫܵܐ ܙܥܘܿܪܵܐ ܤܵܝ̇ܡܝܼܢ : ܐܲܝܢܵܐ ܕܠܵܐ ܡܲܨܝܵܐ ܕܢܸܬܼܥܒܲܪ ܡ̣ܢ ܤܘܼܢܗܵܕܘܿܣ ܩܲܕܝܼܫܵܬܐ ܒܚܲܕܼ ܡ̣ܢ ܦܘܼܪ̈ܤܝܼܢ . ܬܸܕܵܥ ܕܹܝܢ ܢܲܟܼܦܘܼܬܼܟܘܿܢ ܐܵܦ ܗܵܝ̇ : ܕܟܼܠܡܸܕܸܡ ܕܲܒܼܡܲܪܚܘܼܬܼܵܐ ܡܸܤܬܿܥܲܪ ܡ̣ܢ ܡܲܪ̈ܚܹܐ : ܠܩܘܼܒܼܠܵܗ̇ ܕܡܲܪܵܚܘܼܬܼܟܼܘܿܢ ܡܸܫܬܿܟܚܘ : ܡ̣ܢ ܡܫܝܚܵܐ ܡܵܪܵܐ ܕܟܼܠ ܘܡ̣ܢ ܩܵܢܘܿܢܹ̈ܐ ܩܲܕܝܼ̈ܫܹܐ . pb. 164 ܢܸܤܛܘܿܪܝܼܣ . ܩܪܵܘ ܕܹܝܢ ܐܵܦ ܠܙܘܼܗܵܪܵܐ ܕܐܸܬܿܬܿܤܝܼܡ ܡ̣ܢ ܩܲܢܕܝܼܕܝܵܢܘܼܣ ܡܫܲܒܿܚܵܐ : ܩܘܿܡܹܣ ܕܘܿܡܲܤܛܝܼܩܵܘ : ܕܐܵܦ ܡ̣ܢ ܗܵܢܵܐ ܬܹܐܠܦܘܼܢ ܠܲܩܛܝܼܪܵܐ ܕܲܤܥܲܪܘ ܕܠܵܐ ܟܘܼܚܵܕܼܵܐ ܘܲܕܠܵܐ ܒܸܗܬܿܬܼܵܐ . ܘܲܕܼܡܸܟܹܝܠ ܠܵܘ ܡܵܛܥܵܝܘܼ ܡܲܛܥܸܐ : ܐܸܠܵܐ ܡ̣ܢ ܒܵܬܲܪ ܤܵܗܕܘܼܬܼܵܐ ܕܐܲܦܸܤܩ̈ܘܼܿܦܹܗ ܕܢܲܤܒܿܘܼܗ̇ ܠܥܸܠܬܼܵܐ ܗܵܝ̇ ܕܒܲܫܚܵܩܵܐ ܟܹܐܡܲܬܼ ܗ̄ܘ̣ܵܘ : ܒܗܵܝ̇ ܕܥܲܠ ܬܵܪܥܵܐ ܩܲܪܝܼܒܼ ܗ̄ܘ̣ܵܐ ܠܡܹܐܬܼܵܐ ܐܲܦܸܤܘܿܦܵܐ ܕܐܲܢܛܝܵܟܼܝܵܐ ܥܲܡ ܐܲܦܸܤܩ̈ܘܿܦܹܗ ܡܲܕܼܢܚܵܝܹ̈ܐ : ܐܝܟܼ ܕܝܼܠܸܦ̣ܘ ܡ̣ܢ ܟܬܼܝܼ̈ܒܼܵܬܼܵܐ ܕܝܼܠܹܗ ܕܝܘܿܚܲܢܵܢ ܡܲܓܸܤܛܪ̈ܝܼܢܹܐ ܐܲܝܠܹܝܢ ܕܐܸܫܬܲܕܲܪܘ ܠܗܘܼܦܲܪ̈ܟܝܼܵܣ ܕܝܼܠܗܘܿܢ : ܕܗܵܠܹܝܢ ܐܵܡ̇ܪܝܼܢ ܗ̄ܘ̣ܵܘ . ܗܵܢܘܿܢ ܟܲܕܼ ܫܡܲܥ̣ܘ : ܐܲܝܟܼ ܕܡ̣ܢ ܚܕܼܵܐ ܬܸܢܘܲܝ ܥ̣ܒܲܕܼܘ ܫܓܘܪܫܝܵܐ : ܟܲܕܼ ܩܵܥܹ̇ܝܢ ܗ̄ܘ̣ܵܘ ܘܲܡܒܲܓܿܢܝܼܢ ܘܲܡܨܲܥܪܝܼܢ : ܐܲܝܟܼ ܕܢܲܦܩܼܢ ܠܐܲܦܸܤܩ̈̄ܘܿܦܹܐ ܕܐܸܫܬܲܕܲܪܘ ܠܘܵܬܼܗܘܿܢ ܘܠܲܡܤܲܚܵܦܘܼ ܐܸܢܘܿܢ : ܐܲܝܟܼ ܕܢܸܫܬܲܡ̈ܥܵܢ ܐܵܦ ܡܲܚ̈ܘܵܬܼܵܐ ܕܡܲܝ̇ܬܹܝܢ ܗ̄ܘ̣ܵܘ ܥܠܲܝܗܘܿܢ : ܠܩܘܿܡܹܣ ܩܲܢܕܝܼܕܝܵܢܘܿܣ . ܡ̣ܢ ܕܹܝܢ ܕܵܠܗܵܢܘܿܢ ܗܵܟܲܢܸܐ ܢܲܟܼܦܵܐܝܼܬܼ ܐܲܦܸܩ̣ܘ ܐܸܢܘܿܢ : ܗܦܲܟܼܘ ܠܗܘܿܢ ܥܠܵܘܗܝ ܕܲܢܨܘܼܕܼܘܢܵܝܗܝ : ܟܲܕܼ ܠܒܼܝܼܟܼܝܼܢ ܗ̄ܘ̣ܵܘ ܒܐܝܼܕܲܝܗܘܿܢ ܠܐܲܝܠܹܝܢ ܕܡ̣ܢ ܟܲܦܢܵܐ ܘܟܼܘܼܪ̈ܗܵܢܹܐ ܠܵܐ ܡܸܫܟܿܚܝܼܢ ܗ̄ܘ̣ܵܘ ܠܲܡܩܵܡ : ܘܠܵܐ ܫܡܲܥ̣ܘ ܠܐܲܝܠܹܝܢ ܕܗ̤ܘ ܐܵܡܵ̈݁ ܗ̄ܘ̣ܵܐ ܠܗܘܿܢ : ܘܠܵܐ ܬܘܼܒܼ ܠܲܟܼܬܼܝܼ̈ܒܼܵܬܼܵܐ ܕܡܲܠܟܵܐ ܕܐܸܫܬܲܕܪ ܠܘܵܬܼ ܟܠܗܘܿܢ . pb. 165 ܘܲܡܦܲܩܸܕܼ ܗ̄ܘ̣ܵܐ ܠܗܘܿܢ : ܕܠܵܐ ܬܸܗܘܸܐ ܤܘܼܢܗܵܕܘܿܣ ܡܢܵܬܼܵܢܵܐܝܼܬܼ : ܐܸܠܵܐ ܓܵܘܵܢܵܐܝܼܬܼ ܢܸܬܿܬܿܤܝܼ̈ܡܵܢ ܒܲܓܼܒܼܝܼܬܼܵܐ ܐܲܝܠܹܝܢ ܕܡ̣ܢ ܤܘܼܢܵܗܵܕܘܿܣ ܗܵܘ̈ܝܵܢ . ܐܸܠܵܐ ܐܲܝܟܼ ܚܲܟܿܝܼܡܵܐ ܡܸܨܥܲܬܼ ܫܲܢܲܝܵ̈ܐ : ܡܸܤܬܿܒܲܪ ܗ̄ܘ̣ܵܐ ܕܡܸܫܢܸܐ ܫܢ̣ܵܐ ܕܗܵܠܹܝܢ ܐܸܡ݂ܲܪ : ܒܲܕܼ ܠܵܐ ܨܵܒܹ̇ܝܢ ܗ̄ܘ̣ܵܘ ܕܢܸܫܡ̱ܥܘܼܢ ܐܸܢܹܝܢ . ܦ̣ܩܲܕܼ ܗ̄ܘ̣ܐ ܕܹܝܢ ܕܢܸܩܪܘܿܢܵܝܗܝ ܦܘܼܩܕܵܢܵܐ ܗܵܢܵܐ ܕܡܲܠܟܿܘܼܬܼܵܐ ܩܕܼܵܡܲܝܗܘܿܢ : ܐܲܝܢܵܐ ܕܠܵܐ ܙ̇ܕܹܩ ܗ̄ܘ̣ܵܐ ܕܢܸܬܼܩܪܸܐ : ܩܕܼܵܡ ܕܟܼܠܗܘܿܢ ܐܲܦܸܤܩ̈ܘܿܦܹܐ ܡܸܢܼܟܲܬܫܝܼܢ ܗ̄ܘ̣ܵܘ . ܟܲܕܼ ܗܵܕܹܐ ܤܵܥܲ݁ܪ ܗ̄ܘ̣ܵܐ : ܒܡܸܕܸܡ ܠܵܐ ܚܫܝܼܒܼ ܗ̣̄ܘ̣ܵܐ . ܡ̣ܢ ܐܲܝܠܹܝܢ ܕܒܸܐܓܲܪܬܵܐ : ܕܐܝܼܬܝܗܹܝܢ ܗ̣̄ܘܲܝ̈ ܗܵܟܲܢܵܐ . ܦܩܲܕܼܢ ܠܩܲܢܕܝܼܕܝܵܢܘܿܣ ܩܘܿܡܹܣ ܡܫܲܒܿܚܵܐ : ܕܢܹܐܬܸܐ ܠܘܵܬܼ ܤܘܼܢܗܵܕܘܿܣ ܩܲܕܝܼܫܵܐ ܕܝܼܠܟܼܘܿܢ : ܟܲܕܼ ܠܵܐ ܡܫܵܘܬܸܦ ܒܡܸܕܸܡ ܥܲܠ ܗܵܠܹܝܢ ܕܲܒܼܥܵܬܼܵܐ ܥܠܝܗܹܝܢ ܗܵܘ̇ܝܵܐ ܠܟܼܘܿܢ . ܒܕܐܬܼܚܲܒܼܢ : ܕܠܵܐ ܙܵܕܹܩ ܠܗܵܘ̇ ܕܡ̣ܢ ܟܢܘܼܫܝܵܐ ܕܐܲܦܸܤܩ̈ܘܿܦܹܐ ܠܵܐ ܡܸܬܼܡܢܸܐ : ܕܢܸܬܼܚܲܠܲܛ ܒܲܒܼܥܵܬܼܵܐ ܕܛܲܟܼܤܹ̈ܐ ܥܹܕܬܵܢܵܝܹ̈ܐ : ܘܒܲܒܼܨܵܬܼܵܐ ܕܗܲܝܡܵܢܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܒܲܟܼܢܘܼܫܵܝܵܐ ܐܸܡ݂ܲܪ ܕܠܵܐ ܡܸܫܬܵܘܬܲܦ : ܐܸܠܵܐ ܒܲܒܼܨܵܬܼܵܐ ܕܗܲܝܡܵܢܘܼܬܼܵܐ . ܕܠܐ ܗܵܟܹܝܠ ܢܲܪܦܸܐ : ܩܕܼܵܡ ܕܢܸܗܘܸܐ ܟܢܘܼܫܝܵܐ ܕܟܼܠܗܘܿܢ ܐܦܸܤܩ̈ܘܿܦܹܗ : ܕܬܸܗܘܸܐ ܤܘܼܢܗܵܕܘܿܣ ܡܢܵܬܼܵܢܵܐܝܼܬܼ : ܗ̤ܘ ܦܩܝܼܕܼ ܗ̄ܘ̣ܵܐ . ܡܸܛܠ ܗܵܟܹܝܠ ܕܐܸܬܼܐܠܸܨ ܠܡܸܩܪܝܵܗ̇ ܠܗܵܕܹܐ : ܠܵܐ ܙܵܕܹܩ ܗ̄ܘ̣ܵܐ ܕܬܸܬܼܩܪܸܐ ܩܕܸܡ ܡܹܐܬܼܝܼܬܼܵܐ ܕܠܗܘܿܢ ܐܲܦܸܤܩ̈ܘܼܦܹܐ : ܗܵܘ̇ ܕܐܸܵܬܼ݂ܵܐ ܡ̣ܢ ܓܲܒܵܐ pb. 166 ܗܵܢܵܐ ܐܲܦܩ̣ܘܼܗܝ ܥܲܡ ܩܥܵܬܼܵܐ ܤܲܓܿܝܼܐܬܼܵܐ : ܘܡܲܫܪ̈ܘܿܩܝܵܬܼܵܐ ܘܦܘܼܪ̈ܓܵܠܹܐ : ܕܲܠܡܵܘܬܵܐ ܡܸܫܬܿܠܸܡ : ܐܸܢܗ̤ܘ ܕܡܸܫܬܵܘܬܲܦ ܒܲܒܼܨܵܬܼܵܐ ܕܓܼܵܘܵܐ ܕܤܘܼܢܗܵܕܿܘܿܣ . ܘܲܡܫܲܠܛܵܐܝܼܬܼ ܡܸܟܹܝܠ : ܠܢܲܦܫܗܘܿܢ ܤܘܼܢܗܵܕܘܿܣ ܟ̱ܠܵܢܵܝܬܼܵܐ ܩܵܪܹܝܢ ܗ̄ܘ̣ܵܘ . ܕܗܵܟܲܢܵܐ ܟܹܐܡܲܬܼ ܤܲܓܿܝܼܐܝܼܢ ܗ̄ܘ̣ܵܘ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܲܡܤܲܗܕܹܝܢ ܗ̄ܘ̣ܵܘ ܠܗܘܿܢ ܐܲܝܠܹܝܢ ܕܠܵܐ ܐܸܫܬܵܘܬܲܦ ܠܗܘܿܢ ܒܲܒܼܨܬܼܵܐ : ܟܲܕܼ ܐܵܡ̇ܪܝܼܢ ܗ̄ܘ̣ܵܘ ܠܗܘܿܢ : ܙܵܕܹܩ ܕܲܢܩܵܘܸܐ ܠܐܲܝܠܹܝܢ ܕܥܲܠ ܬܲܪܥܵܐ ܩܲܪܝܼܒܼܵܐ ܗ̄ܘ̣ܵܬ ܡܹܐܬܝܼܬܼܗܘܿܢ . ܗܵܢܵܘ ܕܹܝܢ : ܠܹܗ ܠܪܹܫܵܗ̇ ܕܤܘܼܢܗܵܕܘܿܣ . ܘܲܕܼܠܵܐ ܢܸܫܬܵܘܬܲܦ ܠܗܘܿܢ ܩܘܼܡܹܣ : ܗܵܘ̇ ܕܲܦܩܝܼܕܼ ܗ̄ܘ̣ܵܐ ܥܲܠ ܡܛܲܟܿܤܘܼܬܼܗܘܿܢ : ܐܵܡ̇ܪܝܼܢ ܗ̄ܘ̣ܵܘ : ܕܠܵܐ ܩܲܪܝܼܒܼ ܒܲܒܼܥܵܬܼܵܐ ܕܗܲܝܡܵܢܘܼܬܼܵܐ ܘܒܲܒܼܨܵܬܼܵܐ ܕܨܒܼ̈ܘܵܬܼܵܐ ܥܹܕ̈ܬܵܢܵܝܵܬܼܵܐ . ܐܸܠܵܐ ܒܟܼܠܡܸܕܸܡ ܒܫܘܼܠܛܵܢܵܐ ܕܝܼܠܗܘܿܢ ܤܵܥ̇ܪܝܼܢ ܗ̄ܘ̣ܵܘ : ܘܠܵܐ ܫܵܡ̇ܥܝܼܢ ܗ̄ܘ̣ܵܘ ܠܦܘܼܩܪܵܢܵܐ ܕܡܲܠܟܿܘܼܬܼܵܐ ܕܢܲܗܝܼܪܵܐܝܼܬܼ ܐܵܘܕܲܥ̣ ܐܸܢܘܿܢ : ܕܡܸܛܠ ܗܵܕܹܐ ܐܸܫܬܲܕܲܪ : ܕܲܢܥܵܘܼܟܼ ܠܲܫܓܼܘܼ̈ܫܝܹܐ ܘܲܠܤܸܕ̈ܩܹܐ ܕܗܵܘܹ̇ܝܢ ܗ̄ܘ̣ܵܘ . ܫܡܲܥ̣ܘ ܕܹܝܢ ܐܵܦ ܠܲܟܼܬܼܝܼ̈ܒܼܵܬܼܵܐ ܕܡܲܠܟܵܐ : ܕܐܸܫܬܲܕܲܪ ܒܝܲܕܼ ܩܲܢܕܝܼܕܝܵܢܘܿܣ . ܡ̣ܢ ܤܲܩܪܵܐ ܕܡܲܠܟܵܐ . ܡ̣ܢ ܩܕܝܼܡ ܠܲܡ ܓܹܝܪ ܐܲܝܟܼ ܕܬܸܬܼܟܲܢܲܫ ܕܸܚܠܲܬܼ ܬܲܠܵܗܵܐ ܕܲܒܼܟܼܘܿܢ ܠܲܡܕܼܝܼܢ̄ܬܼܵܐ ܕܐܲܦܸܤܵܝܹ̈ܐ : ܗܵܠܹܝܢ ܕܙܵܕܼ̈ܩܵܢ ܗ̣̄ܘܲܝ̈ ܟܬܲܒܼܢܲܢ . ܡܸܛܠ ܕܹܝܢ ܕܙܵܕ݂ܹܩ ܗ̄ܘ̣ܵܐ ܠܡܹܐܨܲܦ ܐܵܦ ܕܲܡܛܲܟܿܤܘܼܵܐ ܕܚܵܘܼܫܵܒܼܵܐ ܐܲܝܢܵܐ ܕܗܵܘܹ̇ܐ ܠܲܟܼܢܘܼܫܝܼܟܘܿܢ : ܥܲܠ ܒܥܵܬܼܵܐ ܐܲܝܕܵܐ ܕܡܸܛܠܵܬܼܵܗ̇ ܡܸܬܼܟܲܢܫܝܼܬܿܘܿܢ : pb. 167 ܐܵܦܠܵܐ ܥܲܠ ܗܵܕܹܐ ܒܤܲܝܢܲܢ : ܕܲܒܼܟܼܠܗܹܝܢ ܙܲܗܲܪܢܵܟܼܘܿܢ ܕܬܸܗܘܘܿܢ ܕܠܵܐ ܕܠܘܼܚܝܵܐ . ܘܲܡܦܵܤܝܼܢܲܢ ܕܠܵܐ ܤܢܝܼܩܵܐ ܕܸܚܠܲܬܼ ܐܲܠܵܗܵܐ ܕܲܒܼܟܼܘܿܢ ܥܲܠ ܥܘܼܕܼܪ̈ܵܢܹܐ ܒܲܪ̈ܵܝܹܐ : ܕܥܲܠ ܫܲܝܢܵܐ ܬܸܬܼܚܲܦܛܘܼܢ . ܐܝܼܬܹܝܗ̇ ܗ̄ܘ̣ܵܬܼ ܕܹܝܢ ܕܝܼܠܲܢ ܗܵܕܹܐ : ܕܠܵܐ ܢܲܗܡܸܐ ܡ̣ܢ ܐܲܟܼܝܼܦܘܼܬܼܵܐ ܕܲܒܼܥܵܬܼܵܐ ܕܲܫܪܵܪܵܐ . ܗܵܢܵܘ ܕܹܝܢ : ܕܲܠܩܲܢܕܝܼܕܝܵܢܘܿܣ ܩܘܿܡܹܣ ܢܫܲܕܲܪ ܠܘܵܬܼ ܤܘܼܢܗܵܕܘܿܣ ܕܝܼܠܟܼܘܿܢ : ܟܲܕܸ ܠܵܐ ܡܫܵܘܬܸܦ ܒܡܸܕܸܡ ܥܲܠ ܗܵܠܹܝܢ : ܐܲܝܠܹܝܢ ܕܲܒܼܥܵܬܼܵܐ ܗܵܘ̇ܝܵܐ ܠܟܼܘܿܢ ܥܠܲܝܗܹܝܢ . ܒܕܸܐܬܼܚܲܫܲܒܼܢ : ܕܠܵܐ ܙܵܕܸܩ ܕܲܠܗܵܘ̇ ܕܡ̣ܢ ܟܢܘܸܫܝܵܐ ܕܐܲܦܸܤܩ̈ܘܿܦܹܗ ܠܵܐ ܡܸܬܼܡܢܸܐ : ܕܢܸܬܼܚܲܠܲܛ ܒܲܒܼܥܵܬܼܵܐ ܕܛܲܟܼܤܹ̈ܐ ܥܹܕ̈ܬܵܢܵܝܹܐ ܘܒܲܒܼܨܵܬܼܵܐ ܕܥܲܠ ܗܲܝܡܵܢܘܼܬܼܵܐ . ܠܲܒܼܢܲܝ̈ ܥܵܠܡܵܐ ܕܹܝܢ ܘܲܠܕܼܝܪ̈ܵܝܹܐ : ܠܗܵܢܘܿܢ ܕܡܸܛܠ ܗܵܕܹܐ ܬܲܡܵܢ ܟܢܝܼܫܝܼܢ ܘܥܲܡܟܼܘܿܢ ܐܝܼܬܲܝܗܘܿܢ : ܢܸܛܪܘܿܕܼ ܡܸܢܵܗ̇ ܕܲܡܕܼܝܼܢ̄ܬܐ . ܡܸܛܠ ܕܠܵܐ ܙܵܕܸܩ ܠܐ̄ܢܵܫ̈ܝܼܢ ܕܐܲܝܟܼ ܗܵܠܹܝܢ : ܕܢܸܫܬܿܟܼܚܘܼܢ ܠܲܟܼܢܘܼܫܝܼܟܼܘܿܢ : ܕܕܲܠܡܵܐ ܫܓܼܘܼܫܝܵܐ ܢܥܝܼܪܘܼܢ : ܘܲܒܼܗܵܕܿܠ ܢܒܲܛܠܘܼܢ ܠܡܸܕܸܡ ܕܐܲܢ̄ܬܿܘܿܢ ܒܘܵܠܝܼܬܼܵܐ ܡܒܲܚܢܝܼܢ ܐܢ̄ܬܿܘܿܢ ܘܙܵܕܼܩܵܐܝܼܬܼ ܤܵܥ̇ܪܝܼܢ ܐܢ̄ܬܿܘܿܢ . ܟܲܕܼ ܢܹܐܨܲܦ ܕܕܲܠܡܵܐ ܦܵܠܓܘܼܬܼܵܐ ܐ̄ܢܵܫ ܢܲܪܡܸܐ ܡ̣ܢ ܥܸܠܲܬܼ ܚܸܪܝܵܢܵܐ : ܕܠܵܐ ܡ̣ܢ ܗܵܕܹܐ ܥܸܠܬܼܵܐ ܬܸܬܲܗܸܐ ܒܥܵܬܼܟܼܘܿܢ : ܘܲܫܪܵܪܵܐ ܕܚܘܼܫܵܒܼܵܐ ܫܲܪܝܼܪܵܐ ܕܒܲܝܢܵܬܼܟܼܘܿܢ . ܒܡܲܓܿܪܲܬܼ ܪܘܼܚܵܐ ܕܹܝܢ ܢܸܫܡܲܥ ܟܠܢܵܫ ܠܗܵܠܹܝܢ ܕܡܸܬܼ̈ܡܲܠܠܵܢ : ܐܵܦ ܡܛܲܝܲܒܼ ܐ̄ܢܵܫ ܕܢܲܗܦܸܟܼ : ܐܵܘ ܢܲܗ̈ܦܟܼܵܢ ܥܠܵܘܗܝ . ܘܗܵܟܲܢܵܐ ܒܫܘܼ̈ܐܵܠܹܐ ܘܒܲܗ̈ܦܵܟܼܵܬܼܵܐ ܘܒܲܫܪܵܝܵܐ : ܒܥܵܬܼܵܐ ܕܥܲܠ ܗܲܝܡܵܢܘܼܬܼܵܐ ܕܲܫܪܵܪܵܐ ܕܠܵܐ ܚܸܪܝܵܢܵܐ ܡܸܕܸܡ ܬܸܬܿܕܝܼܢ : ܘܲܒܼܒܼܘܼܚܵܢܵܐ ܕܓܼܵܘܵܐ ܕܚܲܤܝܘܼܬܼܟܼܘܿܢ ܫܘܼܠܵܡܵܐ ܛܵܒܼܵܐ ܕܠܵܐ ܚܸܪܝܵܢܵܐ ܬܸܤܲܒܼ . pb. 168 ܢܸܤܛܘܿܪܝܼܣ . ܠܗܵܠܹܝܢ ܠܵܐ ܐܲܦܸܤ̣ܘ ܕܢܸܬܼܩܲܪ̈ܝܵܢ : ܘܠܵܐ ܬܘܼܒܼ ܠܡܸܫܡܲܥ ܨܵܒܹ̇ܝܢ ܗ̄ܘ̣ܵܘ ܠܡ̇ܢ ܕܐܵܡܲ݁ܪ ܗ̄ܘ̣ܵܐ ܠܗܘܿܢ ܕܢܹܐܨܦܘܼܢ : ܕܕܲܠܡܵܠ ܦܵܠܓܘܼܬܼܵܐ ܡܸܕܸܡ ܐ̄ܢܵܫ ܢܲܪܡܸܐ ܡ̣ܢ ܥܸܠܲܬܼ ܚܸܪܝܵܢܵܐ . ܕܠܵܐ ܡ̣ܢ ܗܵܕܹܐ ܥܸܠܬܼܵܐ ܬܸܬܲܗܸܐ ܒܥܵܬܼܵܐ ܕܥܲܠ ܗܲܝܡܵܢܘܼܬܼܵܐ ܕܲܫܪܵܪܵܐ : ܘܚܘܼܫܵܒܼܵܐ ܫܲܪܝܼܪܵܐ ܕܒܲܝܢܵܬܼܟܼܘܿܢ . ܒܡܲܓܿܪܲܬܼ ܪܘܼܚܵܐ ܕܹܝܢ ܢܸܫܡܲܥ ܟܠܢܵܫ ܗܵܠܹܝܢ ܕܡܸܬܼ̈ܡܲܠܠܵܢ : ܐܵܦ ܡܛܲܝܲܒܼ ܐ̄ܢܵܫ ܕܢܲܗܦܸܟܼ ܐܵܘ ܕܢܲܗܦܸܟܼ ܥܠܵܘܗܝ . ܘܗܵܟܲܢܵܐ ܒܫܘܼ̈ܐܵܠܹܐ ܘܒܲܗ̈ܦܵܟܼܵܐ ܘܒܲܫܪܵܝܵܐ : ܒܥܵܬܼܵܐ ܕܥܲܠ ܗܲܝܡܵܢܘܼܬܼܵܐ ܕܲܫܪܵܪܵܐ ܕܠܵܐ ܚܸܪܝܵܢܵܐ ܡܸܕܸܡ ܬܸܬܿܕܝܼܢ . ܘܒܼܘܼܚܪܵܢܵܐ ܕܓܼܵܘܵܐ ܕܚܲܤܝܘܼܬܼܟܼܘܿܢ : ܫܘܼܠܵܡܵܐ ܛܵܒܼܵܐ ܕܠܵܐ ܚܸܪܝܵܢܵܐ ܢܸܤܲܒܼ . ܡܸܛܠ ܕܝܵܕܼܥ̇ܝܼܢ ܗ̄ܘ̣ܵܘ ܠܗܵܠܹܝܢ : ܠܵܐ ܡܲܪܦܹܝܢ ܗ̄ܘ̣ܵܘ ܕܢܸܬܼܩܲܪ̈ܝܵܢ . ܡܛܲܫܹܝܢ ܗ̄ܘ̣ܵܘ ܓܹܝܪ ܠܒܲܪܬܼ ܩܵܠܵܐ ܗܵܝ̇ ܕܐܲܝܟܼ ܕܒܲܢܒܼܝܼܘܼܬܼܵܐ ܐܲܠܵܗܵܝܬܼܵܐ : ܠܐܲܝܠܹܝܢ ܕܡܸܢܗܘܿܢ ܡܸܤܬܲܥܪ̈ܵܢ ܗ̣̄ܘܲܝ̈ ܢܲܗܝܼܪܵܐܝܼܬܼ ܡܚܵܘܝܵܐ ܗ̄ܘ̣ܵܬܼ . ܐܵܘ ܕܲܠܡܵܐ : ܡ̣ܢ ܢܝܼܫܵܐ ܕܐܲܝܠܹܝܢ ܕܐܸܤܬܿܥܲܪ ܡܸܢܹܗ : ܚܵܢܹ̇ܐ ܗ̄ܘ̣ܵܐ ܡܲܠܟܵܐ ܕܐܲܝܠܹܝܢ ܕܲܥܬܼܝܼܕܼ ܗ̄ܘ̣ܵܐ ܠܡܸܤܥܲܪ : ܘܩܲܕܸܡ ܘܤܵܡ̣ ܐܸܢܹܝܢ ܒܲܟܼܬܼܝܼ̈ܒܵܬܹܗ ܠܗܵܠܹܝܢ . ܤܵܦ̈ܩܵܢ ܓܹܝܪ ܐܵܦ ܐܵܬܼ̈ܘܵܬܼܵܐ ܒܨܝܼܪ݁ܵܬܼܵܐ : ܠܡܸܥܒܲܕ ܫܘܼܘܕܵܥܵܐ ܙܥܘܿܪܵܐ ܕܲܙܢܲܝ̈ܐ ܕܢܲܦܫܵܐ : ܐܵܦܸܢ ܠܵܐ ܥܕܲܟܹܝܠ ܩ̣ܕܲܡ ܗ̣̄ܘܲܝ̈ ܡܸܢܹܗ ܐܲܝܠܹܝܢ ܕܕܲܐܝܟܼ ܗܵܠܹܝܢ . ܐܵܦ ܟܲܕܼ ܠܵܐ ܥܕܲܟܹܝܠ ܢܦܲܩ̣ ܗ̣̄ܘܲܝ̈ ܠܓܸܠܝܵܐ ܗܵܠܹܝܢ ܕܡܸܢܗܹܝܢ ܡܸܫܟܿܚܵܐ ܗ̄ܘ̣ܵܬܼ ܕܢܸܬܼܝܼܕܲܥ . ܒܪܵܡ ܠܟܼܠܗܹܝܢ ܐܲܝܠܹܝܢ ܕܕܝܼܠܹܗ ܓܠ̣ܵܐ ܐܸܢܹܝܢ ܐܲܠܵܗܵܐ : ܕܢܸܗܘ̈ܝܵܢ ܠܗܘܿܢ ܕܝܵܢܹ̈ܐ ܕܐܲܝܠܹܝܢ pb. 169 ܕܲܥܬܼܝܼ̈ܕܼܵܢ ܗ̣̄ܘܲܝ̈ ܠܡܸܗܘܵܐ . ܕܠܵܐ ܢܸܤܬܲܒܼܪܘܼܢ : ܕܡܸܛܠ ܕܠܵܐ ܝܵܕܼܥ̇ܝܼܢ ܗ̄ܘ̣ܵܘ ܤ̣ܥܲܪܘ ܗܵܕܹܐ : ܘܲܕܼܠܵܐ ܝܵܕܼܥ̇ܝܼܢ ܗ̄ܘ̣ܵܘ ܠܲܙܢܵܐ ܕܲܒܼܥܵܬܼܵܐ ܘܕܼܒܼܨܵܬܼܵܐ : ܐܸܡ݂ܲܪܘ ܥܵܒܼܘܿܪܵܐܝܼܬܼ ܐܲܝܠܹܝܢ ܕܐܝܼܬܲܝܗܹܝܢ ܕܲܓܵܠܵܬܼ̈ܐ ܡ̣ܢ ܐܲܝܠܹܝܢ ܕܐܸܬܼܐܡܲܪ . ܐܵܪܵܐ ܡ̣ܢ ܦܠܓܿܘܼܬܼܵܐ ܘܡ̣ܢ ܥܸܠܲܬܼ ܚܸܪܝܵܢܵܐ ܡܸܫܬܲܪܝܵܐ ܒܥܵܬܼܵܐ ܫܲܪܝܼܪܵܬܵܐ ܠܐܲܝܠܹܝܢ ܕܫܲܪܝܼܪܵܐܝܼܬܼ ܒܵܥܹ̇̄ܝܢ : ܐܵܘ ܡ̣ܢ ܫܲܘܝܘܼܬܼܵܐ ܘܡܲܓܿܪܲܬܼ ܪܘܼܚܵܐ ܕܒܲܐܝܠܹܝܢ ܕܡܸܬܼܐܲܡܪ̈ܵܢ ܠܐܝܠܹܝܢ ܕܫܵܡ̇ܥܝܼܢ ؟ ܘܲܠܗܵܝ̇ ܕܲܢܤܝܼܡ ܒܲܠܚܘܿܕܼ ܟܠܗܹܝܢ ܐܲܝܠܹܝܢ ܕܐܝܼܬܼ ܥܠܲܝܗܹܝܢ ܒܥܵܬܼܵܐ : ܐܵܘ ܡ̣ܢ ܗܵܝ̇ ܕܢܸܬܼܗܲܦ̈ܟܼܵܢ ܥܲܠ ܚܕܼܵܕܹ̈ܐ : ܘܲܒܼܫܘܼܐܵܠܼܵܐ ܘܒܲܫܪܵܝܵܐ ܢܸܬܼܒܲܚ̈ܢܵܢ : ܥܕܲܡܵܐ ܕܬܸܗܘܸܐ ܕܠܵܐ ܚܸܪܝܵܢܵܐ ܒܥܵܬܼܵܐ ܗܵܝ̇ ܕܡܸܬܼܒܲܚܢܵܐ ؟ ܒܲܪܗܝܼܒܼܘܼܬܼܵܐ ܐܵܘ ܒܠܵܐ ܪܗܝܼܒܼܘܼܬܼܵܐ : ܕܟܲܕܼ ܢܩܲܒܸܿܠ ܫܘܼܐܵܠܵܐ : ܢܸܬܸܿܠ ܫܪܵܝܵܐ ܘܦܘܼܢܵܝ ܦܸܬܼܓܼܵܡܵܐ ܐܲܝܢܵܐ ܕܠܵܚܹ̇ܡ ܠܹܗ : ܐܲܝܕܵܐ ܗ̣̄ܝ ܕܠܵܘ ܫܲܪܝܼܪܵܐܝܼܬܼ ܐܸܬܼܐܲܡܪܲܬ̤ ܡ̣ܢ ܗܵܠܹܝܢ ؟ ܐܸܠܵܐ ܠܵܟܼ ܡ̇ܢ ܠܵܐܠ ܫܦܲܪ ܠܵܟܼ ܦܘܼܩܕܵܢܵܐ ܗܵܢܵܐ : ܒܲܕܼ ܨܵܒܹ̇ܐ ܗ̣̄ܘܲܝܬܿ ܠܡܸܙܟܵܐ : ܘܠܵܐ ܠܡܸܫܟܵܚܘܼ ܫܪܵܪܵܐ . ܐܸܠܵܐ ܡ̇ܢ ܐܸܥܒܸܿܕܼ ܗܵܫܵܐ ؟ ܐܹܩܲܛܪܸܓܼ ܠܩܲܢܕܝܕܝܵܢܘܿܣ : ܕܠܵܐ ܢܛܲܪ ܟܬܼܝܼ̈ܒܼܵܬܐ ܕܡܲܠܟܿܘܼܬܼܵܐ : ܘܲܥܒܲܕܼ ܫܓܼܘܼܫܝܵܐ ܕܐܲܝܟܼ ܗܵܢܵܐ ܠܐܲܦܸܤܩ̈ܘܿܦܹܿܐ ܠܘܼܩܒܲܠ ܐܲܦܸܤܗ̈ܘܿܦܹܐ ܚܲܒܼܪ̈ܲܝܗܘܿܢ : ܐܵܦ ܠܘܼܩܒܲܠ ܢܲܦܫܹܗ ܕܲܦܩܝܼܕܼ ܗ̄ܘ̣ܵܐ ܥܲܠ ܢܘܼܛܵܪܗܘܿܢ ܘܥܲܠ ܡܛܲܟܿܤܘܼܬܼܗܘܿܢ . ܐܸܠܵܐ ܒܡܸܠܹ̈ܐ ܡܸܬܼܪܡܸܐ ܗ̄ܘ̣ܵܐ ܠܲܡܦܤܘܼܬܼܗܘܿܢ ܠܐܲܝܠܹܝܢ ܕܠܵܐ ܡܸܬܼܪܲܟܼܢܝܼܢ ܗ̄ܘ̣ܵܘ ܠܡܸܫܡܲܥ ܡܸܠܹ̈ܐ : ܗܵܢܘܿܢ ܕܲܤܢܝܼܩܝܼܢ ܗ̄ܘ̣ܵܘ ܥܲܠ ܐܲܝܟܵܐ ܕܠܵܐ ܒܨܒܼܝܵܢܗܘܿܢ ܡܕܲܒܲܪ ܗ̄ܘ̣ܵܐ ܠܗܘܿܢ ܐܲܝܟܼ ܦܘܼܩܪܵܢܵܐ ܕܡܲܠܟܿܘܼܬܼܵܐ : ܗܵܘ̇ ܕܡ̣ܢ ܟܠܢܵܫ ܡܸܬܿܬܵܘܕܹܐ ܗ̄ܘ̣ܵܐ ܕܟܹܐܢܵܐ ܐܝܼܬܼܵܘܗܝ ܗ̄ܘ̣ܵܐ . ܘܲܐ̄ܚܪܵܢܝܵܐܝܼܬܼ ܠܵܐ ܦܲܐܝܵܐ ܗ̄ܘ̣ܵܬܼ ܕܬܸܗܘܸܐ ܝܲܬܿܝܼܪ ܡ̣ܢ pb. 170 ܕܲܢܩܝܼܡ ܡܸܠܵܘ̈ܗܝ : ܟܲܕܼ ܐܵܡܲ݁ܪ ܘܡܸܬܼܦܲܢܸܐ ܠܹܗ ܒܫܘܼܐܵܠܵܐ ܘܲܒܼܦܘܼܢܵܝ ܦܸܬܼܓܼܵܡܵܐ . ܒܪܲܡ ܐܲܝܟܼ ܫܥܵܬܼܵܐ ܚܫܘܼܒܼܵܐ ܗ̄ܘ̣ܵܬܼ ܠܗܘܿܢ ܗܵܝ̇ ܕܗܵܘ̇ܝܵܐ ܗ̄ܘ̣ܵܬܼ ܠܡܲܛܥܝܵܢܘܼܬܼܵܐ : ܐܵܦܠܵܐ ܐܝܼܬܼ ܠܝܼ ܡܸܕܸܡ ܠܡܹܐܡܲܪ . ܤܲܗܸܕܼ ܗ̄ܘ̣ܵܐ ܐܸܢܘܿܢ ܓܹܝܪ ܒܦܘܼܩܕܵܢܵܘ̈ܗܝ : ܕܠܵܐ ܢܸܥܒܿܕܘܼܢ ܡܸܕܸܡ ܩܕܼܵܡ ܕܢܸܬܼܟܲܢܫܘܼܢ ܟܠܗܘܿܢ ܐܲܝܟܼ ܦܘܼܩܕܵܢܵܐ ܕܡܲܠܟܿܘܼܬܼܵܐ : ܘܐܵܦܠܵܐ ܠܹܗ ܠܦܘܼܩܕܵܢܵܐ ܕܡܲܠܟܵܐ ܨܒܼܵܘ ܠܡܸܫܡܲܥ ܀ ܫܡܲܥܘ ܗܵܟܹܝܠ ܐܵܦ ܠܙܘܼܗܵܪܵܐ ܕܝܼܠܹܗ . ܙܘܼܗܵܪܵܐ ܕܐܸܬܿܬܿܤܝܼܡ ܡ̣ܢ ܡܫܲܒܿܚܵܐ ܩܘܿܡܹܗ ܩܲܢܕܝܼܕܝܵܢܘܿܣ : ܕܠܵܐ ܢܸܬܼܟܲܢܫܘܼܢ ܩܕܼܵܡ ܕܟܼܠܗܘܿܢ ܐܲܦܸܤܩ̈ܘܿܦܹܐ ܢܸܬܼܟܲܢܫܘܼܢ . ܠܩܲܕܝܼܫܵܐ ܩܘܼܪܸܠܘܿܣ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ ܘܡܝܼܛܪܵܦܘܿܠܹܝܛܵܐ ܘܠܲܐܦܸܤܩ̈ܘܿܦܹܐ ܕܐܸܬܼܟܲܢܲܫ ܥܲܡܹܗ : ܦܵܠܵܘܝܘܿܣ ܩܲܢܕܝܼܕܝܵܢܘܿܣ ܪܲܒܵܐ ܘܲܡܫܲܒܿܚܵܐ ܩܘܿܡܹܣ ܕܹܩܲܬܤܝܼܡܘܿܢ ܕܘܿܡܲܤܬܝܼܩܘܿܢ . ܕܡ̣ܢ ܟܲܕܼ ܡܲܢ̇ܥܹܬܼ ܠܐܲܦܸܤܘܿܣ ܡܕܝܼܢ̄ܬܼܵܐ : ܠܵܐ ܡܸܕܸܡ ܐ̄ܚܪܹܝܢ ܒܥܹܝ̇ܬܼ ܡ̣ܢ ܓܵܘܵܐ ܕܤܘܼܢܗܵܕܘܿܣ ܩܲܕܝܼܫܬܼܵܐ : ܐܸܠܵܐ ܕܲܒܼܫܲܝܢܵܐ ܘܐܵܘܝܘܼܬܼܵܐ ܢܸܬܼܓܲܡܪ̈ܵܢ ܗܵܠܹܝܢ ܕܲܒܼܗܲܝܡܵܢܘܼܬܼܵܐ ܕܐܵܘܬܵܕܘܿܟܿܤܝܼܵܐ : ܐܲܝܟܼ ܕܐܵܦ ܡܗܲܝܡܢܵܐ ܙܲܟܵܝܵܐ ܦܩܲܕܼ . ܡܦܵܤܵܐ ܗ̣̄ܝ ܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ : ܘܤܵܦ̇ܩܵܐ ܠܝܼ ܤܵܗܕܘܼܬܹܗ ܕܲܫܪܵܪܵܐ : ܕܠܵܐ ܝܸܨ̇ܦܹܬܼ ܕܡܸܕܸܡ ܐ̄ܚܪܹܝܢ ܝܲܬܿܝܼܪ ܡ̣ܢ ܗܵܕܹܐ . ܟܲܕܼ ܕܹܝܢ ܝܸܠ̇ܦܹܬܼ ܕܲܥܬܼܝܼܕܝܼܢ ܐܢ̄ܬܿܘܿܢ ܕܬܸܬܼܟܲܫܘܼܢ ܒܥܹܕܬܵܐ ܩܲܕܝܼܫܬܼܵܐ ܠܒܲܪ ܨܒܼܝܵܢܵܐ ܕܐܲܦܸܤܩ̈ܘܿܦܹܐ ܐ̄ܚܪܵܢܹܐ : ܟܲܕܼ ܥܕܼܟܹܝܠ ܠܵܐ ܐܸܬܼ݂ܵܐ ܝܘܿܚܲܢܵܢ ܐܲܦܸܤܩܘܿܦܐ ܕܐܲܢܛܝܵܟܼܝܵܐ ܘܠܵܐ pb. 171 ܐܲܦܸܤܩ̈ܘܿܦܹܐ ܕܥܲܡܹܗ : ܠܵܐ ܫܠܝܼ̇ܬܼ ܡ̣ܢ ܩܕܼܵܡ ܚܲܕܼ ܝܵܘܡܵܠ ܗܵܘ̇ ܕܒܹܗ ܡܛܲܝܒܼܝܼܢ ܗ̣̄ܘܲܝܬܿܘܿܢ ܗܵܕܹܐ ܠܡܸܤܥܲܪ : ܡ̣ܢ ܕܲܡܦܝܼܣ ܐ̄ܢܵܐ ܘܲܡܤܲܗܸܕܼ ܐ̄ܢܵܐ ܠܟܼܠ ܚܲܕܼ ܚܲܕܼ ܡܸܢܟܼܘܿܢ : ܕܠܵܐ ܬܸܬܼܪܲܥܘܿܢ ܕܒܲܡܢܵܬܐ ܬܸܥܒܿܕܘܼܢ ܤܘܼܢܗܵܕܘܿܣ . ܘܬܼܘܼܒܼ ܠܒܼܵܬܼܪܹܗ ܕܝܵܘܡܵܐ : ܡ̣ܢ ܕܐܸܬܼܟܲܢܲܫܬܿܘܿܢ ܒܵܗ̇ ܒܥܹܕܬܵܐ ܩܲܕܝܼܫܬܼܵܐ : ܠܵܐ ܐܲܗܡ̇ܝܼܬܼ ܡ̣ܢ ܕܝܲܨܦܵܐܝܼܬܼ ܐܹܬܸܐ ܠܘܵܬܼܟܼܘܿܢ ܘܐܹܤܲܗܸܕܟܼܘܿܢ ܡܵܢܵܘ ܗܵܘ̇ ܕܐܸܨܛܒܼܝܼ ܒܹܗ ܡܲܠܟܵܐ ܡܗܲܝܡܢܵܐ : ܐܵܦܸܢ ܗܵܕܹܐ ܝܲܬܿܝܼܪܬܵܐ ܐܝܼܬܹܝܗ̇ ܗ̄ܘ̣ܵܬܼ : ܒܕܲܡܦܵܤܝܼܢ ܗ̣̄ܘܲܝܬܿܘܿܢ ܒܹܗ ܡ̣ܢ ܟܬܼܝܼ̈ܒܼܵܬܼܵܐ ܕܐܸܬܼܟܿܬܸܒܼ ܠܘܵܬܼܟܼܘܿܢ ܡ̣ܢ ܐܘܼܚܕܵܢܹܗ . ܐܸܠܵܐ ܘܟܲܕܼ ܛܵܒܼ ܗܵܟܲܢܵܐ ܐܝܼܬܹܝܗ̇ : ܐܲܠܸܦܬܟܼܘܿܢ ܨܸܒܼܝܵܢܹܗ ܕܝܼܠܹܗ ܕܕܵܚܹ̇ܠ ܠܐܲܠܵܗܵܐ ܡܲܠܟܲܢ ܟܲܕܼ ܐܵܡܲ݁ܪ ܗ̄ܘܹ̇ܝܬܼ : ܕܨܒܼܝܵܢܹܗ ܗܵܢܵܘ : ܕܗܲܝܡܵܢܘܼܬܼܘܿܢ ܤܛܲܪ ܡ̣ܢ ܦܘܫܵܟܼܵܐ ܘܒܼܘܼܠܒܵܠܵܐ ܡ̣ܢ ܟܠ ܐ̄ܢܵܫ ܘܒܼܵܐܘܝܘܼܬܼܵܐ ܬܸܬܲܚܲܡ . ܘܲܕܼܠܵܐ ܨܵܒܹ̇ܐ : ܕܒܲܡ̈ܢܵܘܵܬܼܵܐ ܬܸܗܘܸܐ ܤܘܼܢܗܵܕܘܿܣ . ܐܲܝܟܼ ܡ̇ܢ ܕܗܵܕܹܐ : ܠܗܸܪܬܼܵܐ ܘܲܠܤܸܕܩܵܐ ܡܲܗܦܟܼܵܐ ܠܗܲܝܡܵܢܘܼܬܼܵܐ ܕܐܵܪܬܵܕܘܿܟܿܤܝܼܵܐ ܕܝܼܠܲܢ . ܘܬܼܘܼܒܼ ܟܲܕܼ ܬܒܲܥܬܲܢ ܢܲܟܼܦܘܼܬܼܘܿܢ : ܕܤܲܩܪܵܐ ܕܝܼܠܹܗ ܕܲܡܗܲܝܡܢܵܐ ܘܪܵܚܹܡ ܠܐܲܠܵܗܵܐ ܡܲܠܟܵܐ : ܗܵܝ̇ ܕܐܸܫܬܲܕܪܲܬ̤ ܠܘܵܬܼ ܤܘܼܢܗܵܕܘܿܣ ܩܲܕܝܼܫܬܼܵܐ : ܬܸܬܼܩܪܸܐ : ܠܘܼܩܕܲܡ ܐܸܬܼܥܲܤ̇ܩܹܬܼ ܠܡܸܤܥܲܪ ܗܵܕܹܐ . ܠܵܐ ܕܹܝܢ ܡܸܫܬܿܐܸܠ ܐ̄ܢܵܐ ܠܡܹܐܡܲܪ : ܡܸܛܠ ܕܠܵܐ ܥܕܲܟܹܝܠ ܐܲܬܿܝܼܐܝܼܢ ܗ̄ܘ̣ܵܘ ܘܲܟܼܢܝܼܫܝܼܢ : ܗܵܠܹܝܢ ܕܐܸܬܼܦܩܸܕܼܘ ܕܢܸܗܘܘܿܢ ܒܤܘܼܢܗܵܕܘܿܣ ܩܲܕܝܼܫܬܼܵܐ . ܡ̣ܢ ܕܹܝܢ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ ܐܸܡܪܲܬ̤ : ܕܠܵܐ ܡܦܵܤܵܐ ܒܗܵܘ̇ ܡܸܕܸܡ ܕܐܸܨܛܒܼܝܼ ܒܹܗ ܡܲܠܟܵܐ ܘܲܦܩܲܕܼ ܕܢܸܗܘܸܐ : ܐܸܬܼܚܲܙܝܲܬ̤ pb. 172 ܠܝܼ ܕܡ̣ܢ ܐܵܠ̈ܨܵܬܼܵܐ ܗ̣̄ܝ : ܕܐܵܦ ܕܠܵܐ ܩܲܪܝܼܒܼܘܼܬܼܵܐ ܕܟܼܠܗܘܿܢ ܐܲܦܸܤܩ̈ܘܿܦܹܐ : ܐܹܩܲܪܸܒܼ ܠܟܼܘܿܢ ܠܵܗ̇ ܠܲܟܼܬܼܝܼܒܼܬܹܗ ܤܓܼܝܼܕܬܵܐ ܘܲܡܫܲܒܲܚܬܼܵܐ . ܘܬܼܘܼܒܼ ܕܹܝܢ : ܒܵܬܲܪ ܕܐܸܬܼܒܼܕܲܥ ܠܟܼܘܿܢ ܨܸܒܼܝܵܢܵܐ ܕܡܵܪܘܼܬܹܗ : ܠܵܐ ܐܲܗܪܝܼܬܼ ܕܒܹܗ ܒܲܦܝܵܤܵܐ ܐܸܗܘܸܐ ܠܘܵܬܼܟܼܘܿܢ : ܟܲܕܼ ܒܵܥܹ̇ܐ ܐ̄ܢܵܐ ܡ̣ܢ ܡܝܲܬܿܪܘܼܬܼܟܼܘܿܢ ܘܲܡܤܲܗܸܕܼ ܐ̄ܢܵܐ ܠܟܼܘܿܢ : ܕܠܵܐ ܬܚܲܕܬܼܘܼܢ ܡܸܕܸܡ : ܡ̣ܢ ܩܕܼܵܡ ܕܟܼܠܗܘܿܢ ܩܲܕܝܼ̈ܫܹܐ ܐܲܦܸܤܩ̈ܘܿܦܹܐ ܢܸܬܼܘܲܥܕܼܘܼܢ ܠܤܘܼܢܗܵܕܘܿܣ . ܐܸܠܵܐ ܕܲܬܼܩܵܘܘܿܢ ܐܲܪܒܿܥܵܐ ܝܵܘܡ̈ܝܼܢ ܒܲܠܚܘܿܕܼ : ܠܩܲܕܝܼܫܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܡܝܼܛܪܵܦܘܿܠܝܼܛܝܼܣ ܘܠܲܐܝܼܠܹܝܢ ܕܥܲܡܹܗ : ܘܠܲܐܝܠܹܝܢ ܬܘܼܒܼ ܕܐܝܼܬܼ ܥܲܡ ܩܲܕܝܼܫܵܐ ܘܕܵܚܹ̇ܠ ܠܐܲܠܵܗܵܐ ܢܸܤܛܘܿܪܝܼܣ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܐܲܝܟܼ ܡ̇ܢ ܕܟܲܕܼ ܬܸܗܘܘܿܢ ܐܲܟܼܚ̄ܕܵܐ : ܘܟܼܠܵܗ̇ ܤܘܼܢܗܵܕܘܿܣ ܩܲܕܝܼܫܵܬܐ ܬܸܬܼܟܲܢܲܫ ܠܲܚܕܼܵܐܠ : ܐܸܢ ܐܝܼܬܼ ܡܸܕܸܡ ܕܐܝܼܬܼܵܘܗܝ ܕܲܒܼܥܵܬܼܵܐ : ܐܵܘ ܡܸܕܸܡ ܐ̄ܚܪܹܢܵܐ ܕܐܝܼܬܼܵܘܗܝ ܕܚܸܪܝܵܢܵܐ : ܐܵܘ ܕܲܚܢܲܢ ܝܲܬܿܝܼܪܹ̈ܐ ܐܝܼܬܲܝܢ ܠܹܗ : ܟܲܕܼ ܟܢܝܼܫܝܼܬܿܘܿܢ ܐܲܟܼܚ̄ܕܼܵܐ ܢܸܬܼܒܚܲܪ . ܘܗܵܝܕܹܝܢ ܒܫܲܠܡܘܼܬܼܵܐ ܕܟܼܠܟܼܘܿܢ ܢܸܬܼܝܼܕܲܥ ܗܵܘ̇ ܡ̇ܢ ܕܕܲܠܵܐ ܒܘܵܠܝܼܬܼܵܐ ܘܲܠܒܲܪ ܡ̣ܢ ܩܵܢܘܼܢܹ̈ܐ ܡܸܫܬܲܟܲܚ ܕܲܡܗܲܝܡܸܢ : ܐܸܢ ܟܠܟܼܘܿܢ ܬܪܝܼܨܵܐܝܼܬܼ ܡܵܘܕܹܝܬܿܘܿܢ : ܘܐܸܢ ܗܲܝܡܵܢܘܼܬܼܵܐ ܕܐܲܒܼܵܗܲܝ̈ܢ ܩܲܕܝܼ̈ܫܹܐ ܕܵܚ̇ܠܝܼܬܿܘܿܢ . ܗܵܠܹܝܢ ܗܵܟܹܝܠ ܐܸܢܵܐ : ܠܵܐ ܒܲܠܚܘܿܕܼ ܡܸܡܠܲܟܼ ܡܸܠ̇ܟܹܬܼ : ܐܸܠܵܐ ܐܵܦ ܐܲܦܝܼܤܹ̇ܬܼ . ܡܸܛܠ ܕܹܝܢ ܕܡܸܕܸܡ ܡ̣ܢ ܡܵܐ ܕܐܸܬܼܐܡܲܪ ܠܵܐ ܠܒܲܟܼܬܿܘܿܢ : ܐܸܠܵܐ ܐܵܦ ܡܸܬܿܛܪܵܕܼܘܼ ܐܸܬܿܛܲܕܹܬܼ ܡܸܢܟܼܘܿܢ : pb. 173 ܐܸܬܼܚܲܫ̇ܒܹܬܼ ܕܡ̣ܢ ܐܵܠܨ̈ܬܼܵܐ ܐܝܼܬܹܝܗ̇ ܕܲܒܼܝܲܕܼ ܡܤܲܗܕܼܵܢܘܼܬܼܵܐ ܗܵܕܹܐ ܐܵܘܕܲܥܟܼܘܿܢ ܘܲܒܼܕܼܝܼܛܲܓܿܡܵܐ ܗܵܢܵܐ ܐܹܤܲܗܸܕܼܟܼܘܿܢ : ܕܠܵܐ ܬܚܲܕܬܼܘܼܢ ܡܸܕܸܡ : ܐܸܠܵܐ ܕܲܬܼܩܵܘܘܿܢ ܠܡܹܐܬܼܝܼܬܼܵܐ ܕܟܼܠܗܘܿܢ ܩܲܕܝܼ̈ܫܹܐ ܐܲܒܼܵܗܲܝ̈ܢ ܐܲܦܸܤܩ̈ܘܿܦܹܐ . ܘܟܲܕܼ ܒܬܲܪܥܝܼܬܼܵܐ ܕܓܼܵܘܵܐ ܗܵܘܹ̇ܝܬܿܘܿܢ : ܢܸܬܿܬܿܕܝܼܢ ܗܵܘ̇ ܡܵܐ ܕܐܝܼܬܵܘܗܝ ܕܥܹܕܬܵܐ ܩܲܕܝܼܫܬܼܵܐ ܩܵܬܼܘܿܠܝܼܩܝܼ . ܐܸܢܗ̤ܘ ܕܐ̄ܢܵܫ ܒܡܸܬܿܬܿܙܝܼܥܵܢܘܼܬܼܵܐ ܕܫܘܼܠܛܵܢܵܐ ܕܢܲܦܫܹܗ : ܢܸܨܒܸܿܐ ܕܲܢܫܲܚܠܸܦ ܡܸܕܸܡ ܡ̣ܢ ܡܵܐ ܕܐܸܬܼܚܙܝܼ ܠܪܹܫܵܢܘܼܬܼܵܐ ܕܟܼܝܼܬܼܵܐ ܕܠܵܐ ܥܵܢ̇ܕܼܵܐ : ܗܵܢܵܐ ܢܸܕܲܥ ܕܲܒܼܢܲܦܫܹܗ ܐܝܼܬܼ ܠܹܗ ܕܢܸܬܼܥܲܕܲܠ : ܘܲܠܐ̄ܢܵܫ ܡܸܕܸܡ ܠܵܐ ܡܚܲܝܸܒܼ . ܠܵܐ ܕܹܝܢ ܡܵܐ̇ܢܵܐ ܠܝܼ : ܕܗܵܢܹ̇ܝܢ ܟܲܕܼ ܗܵܢܹ̇ܝܢ ܐܹܡܲܪ : ܕܲܡܦܵܤܝܼܬܢܿܘܿܢ ܗ̄ܘ̣ ܘܝܵܕܲܥܵܐ ܩܲܕܝܼܫܘܼܬܼܟܼܘܿܢ : ܕܗܵܢܵܘ ܗܵܘ̇ ܡܸܕܸܡ ܕܡܸܨܛܒܸܐ ܒܹܗ ܡܠܟܲܢ ܕܵܚܹ̇ܠ ܠܐܲܠܵܗܵܐ : ܕܲܒܼܩܲܪܝܼܒܼܘܼܬܼܵܐ ܕܟܼܠܗܘܿܢ ܩܲܕܝܼܫܹ̈ܐ ܐܲܦܸܤܩ̈ܘܿܦܹܐ ܗܵܢ̇ܘܿܢ ܕܐܸܬܼܩܪܝܼܘ ܡ̣ܢ ܫܘܼܠܛܵܢܹܗ : ܟܠܡܸܕܸܡ ܕܐܝܼܬܼܵܘܗܝ ܚܸܪܝܵܢܵܐ ܢܸܫܬܿܪܸܐ : ܘܗܲܝܡܵܢܘܼܬܼܵܐ ܕܲܫܪܵܪܵܐ ܬܸܬܼܓܠܸܐ . ܡܸܛܠ ܗܵܢܵܐ ܕܹܝܢ : ܐܵܦ ܤܲܩܪܵܐ ܐܲܝܕܵܐ ܕܐܸܫܬܲܕܪܲܬ̤ ܠܘܵܬܼ ܩܲܕܝܼܫܬܼܵܐ ܤܘܼܢܗܵܕܘܿܣ ܕܝܼܠܟܼܘܿܢ ܩܲܕܡܹ̇ܬܼ ܤܵܡܹ̇ܬܼ ܠܥܸܠ ܡ̣ܢ ܕܝܼܡܲܪܛܘܿܪܝܵܐ ܗܵܕܹܐ : ܘܐܵܦ ܟܬܼܝܼ̈ܒܼܵܬܼܵܐ ܐܲܝܠܹܝܢ ܕܐܸܬܼܟܿܬܸܒܹܝ̈ܢ ܠܘܵܬܼܝ ܡ̣ܢ ܡܵܪܘܼܬܹܗ . ܐܲܝܟܼ ܡ̇ܢ ܕܲܒܼܝܲܕܼ ܟܠܗܹܝܢ : ܟܲܕܸ ܝܵܠܦܝܼܬܿܘܿܢ ܨܸܒܼܝܵܢܹܗ : ܬܸܫܠܘܿܢ ܡ̣ܢ ܐܲܝܠܹܝܢ ܕܡܸܬܼܚܲܦܛܝܼܬܿܘܿܢ ܠܡܸܤܥܲܪ . pb. 174 ܬܘܼܒܼ ܕܹܝܢ ܗ̤ܘܲܝܬܿܘܿܢ ܝܵܕܼܥ̇̄ܝܼܢ : ܕܦܸܚܡܹܗ ܕܲܟܼܬܼܵܒܼܵܐ ܗܵܢܵܐ : ܐܲܝܟܼ ܠܘܵܬܼ ܡܵܪܲܢ ܕܵܚܹ̇ܠ ܠܐܲܠܵܗܵܐ ܡܲܠܟܵܐ ܐܸܫܬܲܕܵ . ܢܸܤܛܘܿܪܝܼܣ . ܟܲܕܸ ܗܵܠܹܝܢ ܐܸܬܿܬܿܤܝܼܡܘ ܘܐܸܬܼܩܪܝܼܘ ܩܕܼܵܡܲܝܗܘܿܢ : ܕܲܠܡܵܐ ܐܲܢܸܫ ܗ̄ܘ̣ܵܐ ܚܹܐܦܗܘܿܢ ܗܵܘ̇ ܕܒܹܗ ܫܲܢܝܼܐܝܼܢ ܗ̄ܘ̣ܵܘ : ܐܘܵ ܐܸܬܼܟܲܚܲܕܼܘ ܒܡܸܕܸܡ : ܐܵܘ ܕܚܸܠ̣ܘ ܗ̄ܘ̣ܵܘ ܡ̣ܢ ܥܸܕܼܠܵܝܹ̈ܐ ܘܤܵܗ̈ܕܘܵܬܼܵܐ : ܐܵܘ ܒܡܸܕܸܡ ܚܫܲܒܼܘ ܐܸܢܘܿܢ ܠܪܹ̈ܫܵܢܹܐ ܕܲܥܠܲܝܗܘܿܢ ܘܠܹܗ ܠܡܲܠܟܵܐ : ܘܠܲܐܝܠܹܝܢ ܕܲܥܬܼܝܼܕܝܼܢ ܗ̄ܘ̣ܵܘ ܕܲܢܕܼܢܘܼܢ ܐܸܢܘܿܢ ܒܢܵܡܘܿܤܹ̈ܐ ܐܲܠܵܗܵܝܹ̈ܐ ܘܒܲܬܼܚܘܼ̈ܡܹܐ ܕܐܲܒܼ̈ܗܵܬܼܵܐ ؟ ܐܸܠܵܐ ܥܲܠ ܟܠܗܹܝܢ ܒܲܤܲܪܘ : ܐܝܼܬܼ ܗ̄ܘ̣ܵܘ ܠܗܘܿܢ ܓܹܝܪ ܐܲܝܠܹܝܢ ܕܡܵܘܕܥܝܼܢ ܗ̄ܘ̣ܵܘ ܠܗܘܿܢ ܡ̣ܢ ܡܲܠܟܿܘܼܬܼܵܐ . ܘܗܵܠܹܝܢ ܟܠܗܹܝܢ ܕܠܘܼܩܒܲܠܝ : ܐܲܝܟܼ ܫܥܵܬܼܵܐ ܡܸܕܸܡ ܡܸܤܬܲܒܼܪ̈ܵܢ ܗ̣̄ܘܲܝ̈ ܠܗܘܿܢ . ܘܐܲܝܟܼ ܕܤܵܒܲ̇ܪ ܐ̄ܢܵܐ : ܗܵܠܹܝܢ ܝܵܕܲܥ̇ ܗ̄ܘ̣ܵܐ ܩܲܢܕܝܼܕܝܵܢܘܿܣ : ܘܡܸܬܼܩܲܢܲܛ ܗ̄ܘ̣ܵܐ ܡܸܢܗܘܿܢ . ܘܲܒܼܡܸܠܹ̈ܐ ܒܲܠܚܘܿܕܼ ܡܥܵܘܸܟܼ ܗ̄ܘ̣ܵܐ ܠܗܘܿܢ : ܒܲܥܒܼܵܕܹ̈̇ܐ ܕܹܝܢ ܠܵܐ ܡܲܡܪܲܚ ܗ̄ܘ̣ܵܐ ܠܡܸܤܥܲܪ ܘܠܲܡܥܵܩܘܼ ܠܐܲܝܠܹܝܢ ܕܗܵܠܹܝܢ ܤܵܥ̇ܪܝܼܢ ܗ̄ܘ̣ܵܘ . ܒܐܲܝܠܹܝܢ ܐܸܬܿܬܿܟܸܠܬܿ ܠܡܸܤܥܲܪ : ܐܗܵܠܹܝܢ ܕܐܵܦܠܵܐ ܒܲܪܒܪ̈ܵܝܹܐ ܐܲܡܪܲܚܘ ܠܡܸܤܥܲܪ ܡܸܡܬܼܘܿܡ ؟ ܬܸܗܘܸܐ ܓܹܝܪ ܕܠܵܐ ܐܝܼܬܲܝܟ ܗ̣̄ܘܲܝܬܿ ܠܝܼ ܒܥܸܠܕܒܼܵܒܼܵܐ : ܐܵܦܠܵܐ ܩܛܹܐ ܓܼܪܵܢܵܐ . ܐܝܼܬܿܝܟ ܗ̣̄ܘܲܝܬܿ ܕܹܝܢ ܕܲܝܵܢܵܐ : ܐܲܝܟܼ ܕܲܥ̣ܒܲܕܼܬܿ ܢܲܦܫܵܟܼ ܐܲܝܟܼ ܫܲܪܟܵܐ ܕܲܐ̄ܚܪ̈ܵܢܹܐ : ܐܵܡܲ݁ܪ ܐ̄ܢܵܐ ܕܹܝܢ ܕܐܵܦ ܝܲܬܿܝܼܪ . ܘܐܸܬܼܩܲܪܲܒܼ ܐܵܦ ܙܲܒܼܢܵܐ ܕܕܼܝܼܢܵܐ : ܕܒܹܗ ܙܵܕܹܩ ܗ̄ܘ̣ܵܐ ܕܢܸܬܿܬܿܕܝܼܢܘܼܢ . ܠܵܐ ܕܹܝܢ ܐܸܬܼ݂ܵܘ ܗ̄ܘ̣ܵܘ ܗܵܡ̇ܘܿܢ ܕܕܼܵܝܢ̇ܝܼܢ ܗ̄ܘ̣ܵܘ ܥܲܡܵܟܼ : ܘܐܲܝܬܿܘܿܢ pb. 175 ܐܸܬܼܐ̱ܠܸܨܬܿܘܿܢ ܕܬܸܩܪܘܿܢ ܠܗܘܿܢ . ܨܵܒܹ̇ܐ ܗ̣̄ܘܲܝܬܿ ܕܲܠܟܼܠܗܘܿܢ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵ : ܬܸܥܒܸܿܕܼ ܐܸܢܘܿܢ ܒܢܲܝ̈ ܪܸܥܝܵܢܵܟܼ . ܠܝܼ ܕܹܝܢ ܕܐܸܢܵܐ ܒܵܥܹ̇ܐ ܗ̄ܘܹܝܬܼ ܕܢܸܗܘܸܐ ܕܝܼܢܵܐ : ܘܲܠܟܼܠܗܘܿܢ ܡܤܲܗܸܕܼ ܗ̄ܘܹ̇ܝܬܼ : ܕܠܵܐ ܠܕܲܝ̇ܢܘܼܬܼܵܐ . ܐܝܼܬܼ ܗ̄ܘ̣ܵܐ ܠܹܗ ܟܠ ܟ̱ܠܹܗ ܩܘܼܝܵܡܵܐ ܠܕܼܝܼܢܵܟܼ : ܟܲܕܼ ܠܵܘ ܐܲܝܟܼ ܕܐܸܬܼܩ̣ܪܝܼܬܿ ܕܵܐܹ̇ܢ ܗ̣̄ܘܲܝܬܿ . ܐܸܠܵܐ ܥܲܤܩܵܐ ܗ̄ܘ̣ܵܬܼ ܠܵܟܼ : ܐܝܼܬܼ ܗ̄ܘ̣ܵܐ ܠܵܟܼ ܫܘܼܠܛܵܢܵܐ ܠܡܹܐܙܲܠ ܘܲܠܡܼܥܒܲܕܼ ܗܵܕܹܐ : ܕܐܲܝܟܼ ܕܲܒܼܥܸܠܬܼܵܐ ܕܝܼܠܵܟܼ ܠܵܐ ܐܸܫܟܲܚܬܿ ܠܲܡܕܼܵܢ . ܘܠܵܘ ܕܠܵܐ ܐܸܬܹܿܝܬܼ : ܐܸܠܵܐ ܠܵܐ ܡܸܫܟܲܚ ܗ̄ܘܹ̇ܝܬܼ ܠܡܹܐܙܲܠ . ܙܵܕܹܩ ܗ̄ܘ̣ܵܐ ܠܵܟܼ ܕܬܲܠܸܦ ܥܲܠ ܗܵܕܹܐ ܠܐܲܝܢܵܐ ܕܐܝܼܬܼ ܠܹܗ ܫܘܼܠܛܵܢܵܐ : ܘܡ̣ܢ ܗܵܢܵܐ ܡܸܬܼܦܲܪܫܵܐ ܗ̄ܘ̣ܵܬܼ ܕܲܝܵܢܘܼܬܼܵܐ . ܠܵܐ ܓܹܝܪ ܡܗܲܝܡܸܢ ܗ̄ܘ̣ܵܐ ܐ̄ܢܵܫ : ܕܲܠܢܲܦܫܵܟܼ ܦܵܪܹܫ ܗ̄ܘ̣ܵܝܬܿ ܠܕܲܝܵܢܘܼܬܼܵܐ . ܘܗܵܟܲܢܵܐ ܐܸܤܬܿܥܲܪ ܗܵܠܹܝܢ . ܐܵܘ ܠܵܐ ܐܲܠܲܨܟܼܘܿܢ ܐܲܠܵܗܵܐ ܕܲܟܼܬܲܒܼܬܘܿܢ ܐܸܢܹܝܢ : ܟܲܕܼ ܢܵܦܩܝܼܬܿܘܿܢ ܪܘܼܚܵܐ : ܘܲܡܩܲܛܪ̱ܓܼܝܼܢ ܪܘܼܚܵܐ ܕܩܲܢܕܝܼܕܝܵܢܘܿܣ ܘܲܕܝܘܿܚܲܢܵܢ ܘܕܐܝܼܪܹܢܹܐܘܿܣ : ܓܲܒܼܪܵܐ ܕܒܲܐܠܵܗܵܐ ܚܲܝ ܗ̄ܘ̣ܵܐ : ܟܲܕܼ ܡܫܲܡܸܫ ܗ̄ܘ̣ܵܐ ܠܹܗ ܒܩܸܢܝܵܢܵܘ̈ܗܝ ܘܲܒܼܢܲܦܫܹܗ ܘܲܒܼܦܲܓܼܪܹܗ . ܘܡܸܛܠ ܕܠܵܐ ܫܦܲܪ ܠܹܗ ܐܲܝܠܹܝܢ ܕܲܤܥܲܪ : ܐܸܬܼܪܡܝܼܘ ܠܲܡܩܲܛܪܵܓܼܘܼܬܹܗ : ܐܲܝܟܼ ܕܡܸܢܗܘܿܢ ܝܵܠܦܝܼܢ ܐܢ̄ܬܿܘܿܢ ܠܵܗ̇ ܠܡܲܪܵܚܘܼܬܼܗܘܿܢ ܒܲܪܒܿܪܵܝܬܼܵܐ ܘܒܲܥܪܝܼܪܵܝܬܼܵܐ ܘܥܵ̇ܘܵܠܬܐ . ܟܲܕܸ ܓܹܝܪ ܤܠܸܩ̣ܘ ܗ̄ܘ̣ܵܘ ܠܘܵܬܼ ܡܲܠܟܵܐ : ܐܝܠܹܝܢ ܕܐܲܡܪܲܚ̣ܘ ܗ̄ܘ̣ܵܘ ܥܲܠ ܢܵܡܘܿܤܵܐ ܕܤܵܡ̣ ܠܗܘܿܢ ܗ̤ܘ ܩܲܢܕܝܼܕܝܵܢܘܿܣ ܘܐܲܝܠܹܝܢ ܕܤܥܲܪܘ ܠܘܵܬܼܗܘܿܢ : ܓܲܠܝܵܐܝܼܬܼ ܠܟܼܠܗܘܿܢ ܥ̣ܒܲܕܼ ܦܘܼܢܵܝ ܦܸܬܼܓܼܵܡܵܐ : ܗܵܘ̇ pb. 176 ܕܫܵܘܹ̇ܐ ܕܬܸܫܡ̱ܥܘܼܢܵܝܗܝ . ܕܡܸܢܹܗ ܬܹܐܠܦܘܼܢ ܟܠܟܼܘܿܢ ܐܲܟܼܚ̄ܕܼܵܐ : ܐܲܝܟܲܢܵܐ ܠܟܼܠܗܘܿܢ ܚܲܝܸܒܼ ܐܸܢܘܿܢ ܠܝܼ ܐܲܠܵܗܵܐ ܡ̣ܢ ܦܘܼܡܗܘܿܢ ܒܹܗ ܒܹܝܬܼ ܕܝܼܢܵܐ . ܡ̣ܢ ܟܬܼܝܼ̈ܒܼܵܬܼܵܐ ܕܡܲܠܟܿܘܼܬܼܵܐ : ܕܐܸܫܬܲܕܲܪ ܒܝܲܕܼ ܦܵܠܕܝܼܘܿܣ ܡܲܓܸܤܛܪܝܼܵܢܘܿܣ . ܝܸܠܦܲܬ̤ ܡܲܠܟܿܘܼܬܲܢ ܡ̣ܢ ܡܸܕܸܡ ܕܲܟܼܬܲܒܼ ܠܲܢ ܡܫܲܒܿܚܵܐ ܩܘܿܡܹܣ ܩܲܢܕܝܼܕܝܵܢܵܐ ܕܹܩܲܬܤܝܼܡܘܿܢ ܕܘܿܡܲܤܬܝܼܩܘܿܢ : ܕܒܲܫܓܼܘܼܫܝܵܐ ܘܲܕܼܠܵܐ ܒܘܵܠܝܼܬܼܵܐ ܗܘ̤ܵܐ ܡܸܕܸܡ ܕܲܗܘ̤ܵܐ ܒܐܲܦܸܤܘܿܣ ܡܝܼܛܪܵܦܘܿܠܝܼܣ . ܟܲܕܼ ܥܕܲܟܹܝܠ ܠܵܘ ܟܠܗܘܿܢ ܕܵܚܵܠܲܚ̈ ܐܲܠܵܗܵܐ ܐܲܦܸܤܩ̈ܘܿܦܹܐ ܗܵܢܘܿܢ ܕܫܲܕܪܹܬܼ ܗ̄ܘܹ̇ܝܬܼ ܕܢܸܬܼܟܲܢܫܘܼܢ ܐܸܬܼܟܲܢܲܫܘ ܗ̄ܘ̣ܵܘ : ܘܟܲܕܼ ܛܵܒܼ ܩܲܪܝܼܒܼܵܐ ܗ̄ܘ̣ܵܬܼ ܡܹܐܬܼܝܼܬܹܗ ܕܩܲܕܝܼܫܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܥܲܡ ܡܝܼܛܪ̈ܵܦܘܿܠܹܝܛܹܐ ܐ̄ܚܪ̈ܵܢܹܐ . ܘܬܼܘܼܒܼ : ܕܐܵܦܠܵܐ ܗܸܢܘܿܢ ܗܵܠܹܝܢ ܕܩܲܪܒܼܝܼܢ ܗ̄ܘ̣ܵܘ ܐܸܬܼܚܲܒܼܘ ܗ̄ܘ̣ܵܘ ܥܲܡܗܘܿܢ : ܐܵܘ ܫܠܸܡ̣ܘ ܗ̄ܘ̣ܵܘ ܠܲܚܕܼܵܕܹ̈ܐ : ܘܬܼܘܼܒܼ : ܕܐܵܦܠܵܐ ܒܥܵܬܼܵܐ ܕܗܲܝܡܵܢܘܼܬܼܵܐ ܐܲܝܟܼ ܕܙܵܕܹܩ ܗ̄ܘ̣ܵܐ ܗܘ̤ܵܬܼ : ܐܵܘ ܐܲܝܟܼ ܟܬܼܝܼ̈ܒܼܵܬܼܵܐ ܕܲܒܼܟܼܠܙܒܲܢ ܡܸܫܬܲܕܪ̈ܵܢ ܗ̣̄ܘܲܝ̈ ܡܸܢܲܢ . ܐܸܠܵܐ ܝܑܼܕܼܝܼܥܵܐ ܗ̣̄ܝ ܒܥܸܠܕܒܼܵܒܼܘܼܬܼܵܐ ܕܐ̄ܢܵܫ̈ܝܼܢ ܨܝܕܼ ܐ̄ܢܵܫ̈ܝܼܢ : ܘܡܸܛܠ ܗܵܕܹܐ ܐܸܬܼܚܲܦܲܛܘ ܕܐܲܝܟܼ ܡܲܤܒܿܪܵܢܘܼܬܼܗܘܿܢ ܢܸܤܥܪܘܼܢ . ܟܲܕܼ ܠܵܐ ܐܸܬܼܡܨܝܼܘ : ܘܐܵܦܠܵܐ ܕܲܒܼܬܲܚܦܝܼܬܼܵܐ ܢܸܬܼܚܲܫܚܘܼܢ : ܐܵܘ ܕܢܸܤܬܲܒܼܪܘܼܢ ܗ̄ܘ̣ܵܘ ܠܐ̄ܢܵܫ ܕܲܒܼܚܘܼܫܵܒܼܵܐ ܤܥܲܪܘ ܡܸܕܸܡ ܕܲܤܥܲܪܘ : ܡܸܛܠ ܗܵܕܹܐ ܐܸܬܼܚܲܙܝܲܬ̤ pb. 177 ܠܡܲܠܟܿܘܼܬܲܢ : ܕܠܵܐ ܢܸܗܘܸܐ ܐܝܼܬܼ ܠܐ̄ܢܵܫ ܐܲܬܼܪܵܐ ܠܡܲܪܵܚܘܼܬܼܵܐ : ܘܲܗܘ̤ܵܐ ܒܲܛܝܼܠ ܟܠܡܸܕܸܡ ܕܲܗܘ̤ܵܐ ܡܸܢܗܘܿܢ ܒܠܵܐ ܘܵܠܝܼܬܼܵܐ . ܘܡܸܠܹ̈ܐ ܕܡܸܛܠ ܗܲܝܡܵܢܘܼܬܼܵܐ ܢܸܬܼܒܲܚ̈ܢܵܢ ܠܘܼܩܕܲܡ : ܐܲܝܟܼ ܕܐܸܬܼܚܲܙܝܲܬ̤ ܠܲܢ : ܘܐܲܝܟܼ ܕܫܸܪܲܬ̤ ܗ̄ܘ̣ܵܬܼ ܘܲܫܦܲܪ ܐܵܦ ܠܓܼܵܘܵܐ ܕܤܘܼܢܗܵܕܘܿܣ . ܘܗܵܠܹܝܢ ܕܡܟܹܝܠ ܘܲܠܗܲܠ ܢܸܠܒ̈ܟܼܵܢ : ܟܲܕܼ ܠܵܐ ܡܩܲܒܿܠܵܐ ܥܠܹܝܗ̇ ܡܲܐܟܿܘܼܬܲܢ ܐܲܝܠܹܝܢ ܕܒܲܡܩܲܕܡܘܼܬܼ ܫܟܼܵܚܬܼܵܐ ܡܕܲܪܡܵܐܝܼܬܼ ܗ̤ܘܲܝ̈ ܀ ܗܵܠܹܝܢ ܕܡܲܠܟܵܐ ܐܸܢܹܝܢ . ܫܡܲܥܘ ܕܹܝܢ ܐܵܦ ܠܐܲܢܵܦ̇ܘܿܪܵܐ ܕܫܲܕܲܪܘ ܗܵܠܹܝܢ ܠܡܲܠܟܵܐ : ܕܒܹܗ ܡܩܲܛܪ̱ܓܼܝܼܢ ܗ̄ܘ̣ܵܘ ܠܩܲܢܕܝܼܕܝܵܢܘܿܣ : ܐܲܝܟܼ ܡ̇ܢ ܕܡܸܛܠ ܪܵܚܡܘܼܬܼܵܐ ܕܝܼܠܝ ܕܲܓܸܠ̣ ܐܸܢܘܿܢ : ܘܫܲܪܝܼܪܬܵܐ ܠܵܐ ܐܵܘܕܥܹܗ ܠܡܲܠܟܵܐ : ܘܲܡܩܝܼܡܝܼܢ ܠܐܲܝܠܹܝܢ ܕܲܤܥܲܪܘ ܠܘܼܩܒܲܠܝ . ܡ̣ܢ ܗܵܠܹܝܢ ܓܹܝܪ ܬܸܕܲܥܘܼܢ ܝܲܬܿܝܼܪܵܐܝܼܬܼ ܠܓܼܘܼܡܕܗܘܿܢ ܐܲܟܲܚ̄ܕܼ ܘܲܠܫܲܒܼܪܘܼܬܼܗܘܿܢ : ܐܲܝܟܼ ܕܲܠܘܵܬܼ ܛܲܠܝܵܐ ܡܸܫܬܿܥܹܝܢ ܗ̄ܘ̣ܵܘ : ܘܲܡܲܒܲܤܪܝܼܢ ܥܲܠ ܡܲܦܲܩ ܒܪܘܼܚܵܐ ܕܲܠܘܵܬܹܗ . ܡܸܬܼܪܫܹܝܢ ܗ̄ܘ̣ܵܘ ܓܹܝܪ : ܕܡܸܛܠ ܐܲܝܕܵܐ ܩܕܼܵܡ ܕܬܸܬܼܟܲܢܲܫ ܟ̱ܠܵܗ̇ ܤܘܼܢܗܵܕܘܿܣ : ܥܒܲܕܬܿܘܿܢ ܤܘܼܢܗܵܕܘܿܣ ܡܢܵܬܼܢܵܐܝܼܬܼ . ܐܲܝܟܼ ܕܡ̣ܢ ܗܵܕܹܐ ܡܸܬܼܚܵܘܹܝܬܿܘܿܢ : ܕܠܵܐ ܗ̄ܘ̣ܵܐ ܒܕܼܚܠܲܬܼ ܐܲܠܵܗܵܐ : ܐܸܠܵܐ ܒܲܒܼܥܸܠܕܒܼܵܒܼܘܼܬܼܵܐ ܐ̄ܢܵܫܵܝܬܼܵܐ ܟܠܗܹܝܢ ܤܥܲܪܬܿܘܿܢ : ܘܠܵܘ ܒܬܹܐܪܬܵܐ ܕܟܼܝܼܬܼܵܐ ܢܛܲܪܬܿܘܿܢܬ ܕܬܸܬܼܟܲܢܲܫ ܟ̱ܠܵܗ̇ ܤܘܼܢܗܵܕܘܿܣ . ܘܡܸܕܼܡ ܥܲܠ ܗܵܠܹܝܢ ܠܵܐ ܥܒܲܕܼܘ ܠܹܗ ܦܘܼܢܵܝ ܦܸܬܼܓܼܵܡܵܐ : ܐܸܠܐ ܕܐܒܿܬܹܝܗ̇ ܐܲܝܟܼ ܕܐܸܬܼܩܲܛܪܲܓܼܘ . pb. 178 ܡ̣ܢ ܐܲܢܵܦ̇ܘܿܪܵܐ ܕܩܘܼܪܸܠܘܿܣ ܕܐܸܬܲܕܲܪ ܠܡܲܠܟܵܐ : ܠܘܼܩܒܲܠ ܐܲܢܵܦ̇ܘܿܪܵܐ ܕܫܲܕܲܪ ܩܲܢܕܝܼܕܝܵܢܘܿܣ . ܒܗܵܠܹܝܢ ܡܸܬܼܚܵܘܹܝܢܲܢ : ܕܐܵܦܠܵܐ ܚܕܼܵܐ ܒܥܸܠܕܒܼܵܒܼܘܼܬܼܵܐ ܠܘܘܼܩܒܲܠ ܢܸܤܛܘܿܪܝܼܣ ܐܲܙܝܼܥܢܲܢ : ܐܸܠܵܐ ܗܵܘ̇ ܝܘܼܠܦܵܢܵܐ ܕܕܼܚܸܠܲܬܼ ܐܲܠܵܗܵܐ ܤܵܡܲܢܲܢ . ܠܗܵܘ̇ ܕܟܲܕ ܦܲܚܸܡܢ ܥܲܡ ܗܵܘ̇ ܕܢܸܤܛܘܿܪܝܼܣ : ܐܸܬܼܚܵܘܝܼ ܗܵܘ̇ ܕܲܩܢܸܐ ܡܲܟܿܤܵܢܘܼܬܼܵܐ . ܘܡ̣ܢ ܐܸܓܿܪ̈ܵܬܼܵܐ ܐܲܝܠܹܝܢ ܕܐܸܬܼܟܹܬܸܒܼ ܡ̣ܢ ܢܸܤܛܘܿܪܝܼܣ : ܘܡ̣ܢ ܬܘܼܪ̈ܓܵܡܹܐ ܐܲܠܝܹܝܢ ܕܐܸܬܿܬܲܪܓܲܡܘ ܡܸܢܹܗ : ܓܲܠܝܵܐܝܼܬܼ ܓܙܵܪ ܕܝܼܢܵܐ ܐܦܸܩܢܲܢ : ܟܲܕܼ ܤܝܼܡ ܐܹܘܲܢܓܲܠܝܼܘܿܢ ܩܲܕܝܼܫܵܐ ܒܲܡܨܲܥܬܼܵܐ : ܘܲܡܚܵܘܹܝܢܲܢ ܠܹܗ ܠܲܡܫܝܼܚܵܐ ܡܵܪܐ ܕܟܼܠ ܕܩܲܪܝܼܒܼܘܼ . ܢܸܤܛܘܿܪܝܼܣ . ܐܲܝܟܼ ܐܲܝܠܹܝܢ ܕܥܲܠ ܥ̇ܒܼܵܪ ܥܲܠ ܡܵܘ̈ܡܵܬܼܵܐ ܡܸܬܼܪܫܹܝܢ ܗ̄ܘ̣ܵܘ : ܒܡܵܘ̈ܡܵܬܼܵܐ ܡܦܝܼܤܝܼܢ ܗ̄ܘ̣ܵܘ ܕܠܵܐ ܥܒܲܪܢ ܥܲܠ ܡܵܘ̈ܡܵܬܼܵܐ : ܘܠܵܘ ܥܠܲܝܗܘܿܢ ܕܤܘܼܥܪ̈ܵܢܹܐ ܥܲܒܼܕܘܼܗܝ ܠܲܦܝܵܤܗܘܿܢ . ܡܸܬܼܪܫܹܝܢ ܗ̄ܘ̣ܵܘ ܓܹܝܪ : ܡܸܛܠ ܐܲܝܕܵܐ ܥܒܲܪܬܿܘܿܢ ܥܲܠ ܬܚܘܼܡܵܐ ܕܓܼܵܘܵܐ : ܘܠܵܐ ܩܵܘܝܼܬܿܘܿܢ ܠܟܼܠܵܗ̇ ܤܘܼܢܗܵܕܘܿܣ : ܐܲܝܟܼ ܕܐܵܦ ܐܸܬܼܩܪܝܼܬܿܘܿܢ ܐܲܟܲܚ̄ܕܼ ܟܠܟܼܘܿܢ ؟ ܘܠܵܐ ܡܸܕܸܡ ܠܘܵܬܼ ܗܵܕܹܐ ܦܲܢܝܼܘ ܦܸܬܼܓܼܵܡܵܐ . ܘܲܕܡܸܛܠ ܐܲܝܕܵܐ ܥܠܹܝܗ̇ ܕܗܵܕܹܐ ܓܵܘܵܢܵܐܝܼܐܼ ܠܵܐ ܐܸܬܼܡܲܠܲܟܼܘ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܥܲܡ ܚܲܒܼܪ̈ܲܝܗܘܿܢ pb. 179 ܕܲܠܘܵܬܼܗܘܿܢ : ܐܸܢܗ̤ܘ ܕܙܵܕܹܩ ܕܲܬܼܩܵܘܘܿܢ ܟܠܟܼܘܿܢ ؟ ܐܵܦ ܠܵܐ ܠܘܵܬܼ ܗܵܕܹܐ ܡܸܕܸܡ ܦܲܢܝܼܘ . ܡܸܛܠ ܐܲܝܕܵܐ ܠܵܘ ܒܫܲܠܡܘܼܬܼܵܐ ܕܓܼܵܘܵܐ ܤܥܲܪܬܿܘܿܢ ܗܵܕܹܐ : ܐܸܠܵܐ ܦܪܲܫܬܿܘܿܢ ܘܲܤܕܲܩܬܿܘܿܢ ܠܲܚܕܼܵܐ ܤܘܼܢܗܵܕܘܿܣ ܡ̣ܢ ܐܦܸܤܩ̈ܘܿܦܹܐ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܐܲܝܠܹܝܢ ܕܲܥܬܼܝܼܕܝܼܢ ܗ̄ܘ̣ܵܘ ܕܢܹܐܬܼܘܿܢ : ܕܒܲܝܲܕܼ ܒܘܼܚܵܢܵܐ ܕܥܲܡܗܘܿܢ ܕܝܼܢܵܐ ܕܗܲܡܵܢܘܬܼܵܐ ܢܸܬܿܬܲܚܲܡ ؟ ܘܠܵܐ ܠܘܵܬܼ ܗܵܕܹܐ ܦܲܢܝܼܘ ܦܸܬܼܓܼܵܡܵܐ : ܐܸܠܵܐ ܒܲܡܩܲܕܡܘܼܬܼܵܐ ܕܠܵܐ ܦܘܼܪܫܵܢܵܐ : ܘܲܒܼܫܲܠܡܘܼܬܼܵܐ ܕܐܲܝܠܹܝܢ ܕܫܵܦܪ̈ܵܢ ܠܗܘܿܢ : ܒܲܕܼ ܠܵܐ ܨܲܒܼܵܘ ܕܢܸܗܘܘܿܢ ܥܲܡܗܘܿܢ ܕܲܝܢܹ̈ܐ : ܥܒܲܕܼܘ ܐܸܢܘܿܢ ܠܗܘܿܢ ܢܘܼܟܼܪ݁ܵܝܹܐ ܕܗܲܝܡܵܢܘܼܬܼܵܐ . ܠܵܐ ܓܹܝܪ ܦܪܲܩ̣ܬܿ ܡ̣ܢ ܡܕܲܪܡܘܼܬܼܵܟܼ : ܗܵܝ̇ ܕܡ̣ܢ ܫܘܼܪܵܝܵܐ ܒܵܗ̇ ܗܵܪܹܓܼ ܗ̣̄ܘܲܝܬܿ : ܘܡܸܛܠܵܬܼܵܗ̇ ܠܡܵܪܘܿܕܼܘܼܬܼܵܐ ܢܬܲܦܬܵܝܗܝ ܐܵܦ ܠܐܲܦܸܤܩܘܿܦܵܐ ܕܪܗܘܿܡܹܐ : ܘܒܲܛܸܠܬܿ ܤܘܼܢܗܵܘܿܣ ܬܹܒܹܝܠܵܝܬܼܵܐ . ܠܘܵܬܼ ܟܠܗܹܝܢ ܗܵܠܹܝܢ : ܚܲܪ̈ܫܹܐ ܘܲܕܼܠܵܐ ܒܲܪܬܼ ܩܵܠܵܐ ܐܝܼܬܲܗܘܿܢ ܗ̄ܘ̣ܵܘ . ܡܸܛܠ ܐܲܝܕܵܐ ܠܵܐ ܫܡܲܥܬܿܘܿܢ ܠܗܵܝ̇ : ܕܲܩܕܼܵܡ ܕܟܼܠܗܘܿܢ ܐܲܦܸܤܩ̈ܘܿܦܹܐ ܢܸܬܼܟܲܢܫܘܼܢ : ܠܵܐ ܬܸܥ̱ܒܿܕܼܘܼܢ ܤܘܼܢܗܵܕܼܘܿܣ ܡܢܵܬܼܵܢܵܐܝܼܬܼ ؟ ܡܸܛܠ ܐܲܝܕܼܵܐ : ܩܘܿܡܹܣ ܗܵܘ̇ ܕܐܸܫܬܲܕܲܪ ܟܵܠܹ̇ܐ ܗ̄ܘ̣ܵܐ ܠܟܼܘܿܢ : ܟܲܕܸ ܡܦܝܼܣ ܗ̄ܘ̣ܵܐ ܕܲܬܼܩܵܘܘܿܢ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܐܲܦܸܤܩ̈ܘܿܦܹܐ ܘܠܵܐ ܪܲܚܝܼܩܝܼܢ ܗ̄ܘ̣ܵܘ : ܠܑܵܐ ܩܵܘܝܼܬܿܘܿܢ ܠܗܘܿܢ ؟ ܘܲܠܘܵܬܼ ܚܕܼܵܐ ܡ̣ܢ ܗܵܠܹܝܢ ܠܵܐ ܥ̣ܒܲܕܼܘ ܦܘܼܢܝ ܦܸܬܼܓܼܵܡܵܐ . ܐܵܪܵܐ ܐܸܢ ܝܲܬܝܼܒܼ ܗ̄ܘ̣ܵܐ ܡܫܝܼܚܵܐ : ܘܲܡܦܵܤܝܼܢ ܗ̣̄ܘܲܝܬܿܘܿܢ ܕܥܲܡܟܼܘܿܢ ܝܲܬܿܝܼܒܼ ܗܵܠܹܝܢ ܤܵܥ̇ܪܝܼܢ ܗ̣̄ܘܲܝܬܿܘܿܢ : ܘܲܡܫܵܘܬܿܦܝܼܢ ܗ̣̄ܘܲܝܬܿܘܿܢ ܒܪܘܼܫܥܟܼܘܿܢ ܠܲܡܫܝܼܚܵܐ : ܕܗܵܟܲܢܵܐ pb. 180 ܕܵܫܬܿܘܿܢܵܝܗ : ܐܲܝܟܼ ܐܲܝܢܵܐ ܕܠܵܐ ܡܸܫܟܲܚ ܕܢܲܟܸܿܤܟܼܘܿܢ : ܠܗܵܘ̇ ܕܗܵܟܲܢܵܐ ܓܲܠܝܵܐܝܼܬܼ ܦܲܪܤܝܼܟܼܘܿܢ . ܡܢ ܐܲܝܟܵܐ ܓܹܝܪ ܡܲܤܒܿܪܝܼܢ ܗ̣̄ܘܲܝܬܿܘܿܢ ܕܪܸܥܝܵܢܟܼܘܿܢ ܥܵ̇ܘܵܠܵܐ ܘܲܡܛܲܫܝܵܐ ܡܸܬܼܓܠܵܝܘܼ ܡܬܼܓܠܸܐ : ܕܩܲܕܼܡܬܿܘܿܢ ܘܤܲܗܸܕܬܘܿܢ ܠܐܲܦܸܤܩ̈ܘܿܦܹܐ ܥܲܠ ܪܘܼܫܥܟܼܘܿܢ : ܘܐܵܦ ܠܩܘܿܡܹܣ ܗܵܘ̇ ܕܲܦܩܝܼܕܼ ܗ̄ܘ̣ܵܠ ܥܠܲܝܟܿܘܿܢ : ܥܲܠ ܐܲܝܠܹܝܢ ܕܒܲܫܪܵܪܵܐ ܐܲܤܸܩ̣ ܒܐܲܢܵܦܘܿܪܵܐ ܠܡܲܠܵܦܘܼܬܹܗ ܠܡܲܠܟܵܐ ؟ ܠܟܼܠܗܘܿܢ ܕܹܝܢ ܐܲܝܠܹܝܢ ܕܲܠܡܹܐܠܲܦ ܛܸܒܿܟܼܘܿܢ ܒܵܥܹ̇ܝܢ : ܒܝܲܕܼ ܟܬܼܝܼ̈ܒܼܵܬܼܵܐ ܕܡܲܠܟܿܘܼܬܼܵܠ ܐܵܘ ܒܝܲܕܼ ܐܲܢܵܦ̇ܘܿܪ̈ܵܣ ܕܝܼܠܘܿܢ : ܟܠܗܹܝܢ ܗܵܠܹܝܢ ܢܸܫܬܪܪ̈ܵܢ ܠܗܘܿܢ ܕܫܲܪܝܼܪ̈ܵܬܼܵܐ ܐܸܢܹܝܢ ܕܠܵܐ ܦܘܼܠܵܓܼ : ܕܠܵܐ ܐܸܫܬܵܘܬܲܦܬܿܘܿܢ ܠܪܸܥܝܵܢܵܐ ܕܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܲܦܠܲܓܼܬܿܘܿܢ ܢܲܦܫܟܼܘܿܢ ܡ̣ܢ ܐܲܦܸܤܩ̈ܘܿܦܹܐ ܐܲܝܠܹܝܢ ܕܪ̈ܲܚܝܼܩܝܼܢ ܘܡ̣ܢ ܐܲܝܠܹܝܢ ܕܩܲܝܼܒܼܝܼܢ : ܕܠܵܐ ܬܸܨܛܒܼܘܿܢ ܠܲܡܩܵܘܵܝܘܼ ܐܲܪܒܲܬܲܥܪܲܪ ܝܵܘܡ̈ܝܼܢ ܟܲܕܼ ܤܲܓܿܝܼ . ܘܐܸܢܵܐ ܝܲܬܼܝܼܒܼ ܗ̄ܘܹ̇ܝܬܼ : ܟܲܕܼ ܡܸܕܸܡ ܠܵܐ ܐܵܡܲ݁ܪ ܐ̄ܢܵܐ ܐܵܘ ܤܲܥܲ̇ܪ ܐ̄ܢܵܐ . ܘܒܲܡܨܲܥܬܼܟܼܘܿܢ ܝܲܬܼܝܼܒܼ ܗ̄ܘ̣ܵܐ ܡܫܝܼܚܵܐ : ܗܵܘ̇ ܕܲܥܨܵܟܼܘܿܢ ܠܟܼܠܟܼܘܿܢ : ܕܥܲܠ ܐܲܦܲܝ̈ : ܗܵܠܹܝܢ ܬܹܐܡܪܘܼܢ ܘܬܸܥܒܿܕܼܘܼܢ . ܐܵܦܠܵܐ ܠܲܡ ܚܕܼܵܐ ܒܥܸܠܕܒܼܵܒܼܘܼܬܼܵܐ ܠܘܼܩܒܲܠ ܢܸܤܛܘܿܪܝܼܣ ܐܲܙܝܼܥܢܲܢ . ܟܲܕܼ ܐܸܢܵܐ ܠܵܐ ܩܲܪܝܼܒܼ ܐ̄ܢܵܐ : ܒܥܸܠܕܒܼܵܒܼܵܐ ܕܝܼܠܝܼ ܕܵܢ ܡܸܠܲܝ̈ : ܘܦܲܚܸܡ ܐܸܢܹܝܢ ܥܲܡ ܐܲܝܠܹܝܢ ܕܒܼܵܥܹ̇ܐ ܗ̄ܘ̣ܵܐ : ܘܐܲܝܟܲܢܵܐ ܕܒܼܵܥܹ̇ܐ ܗ̄ܘ̣ܵܐ . ܘܲܡܩܲܒܸܿܠ ܗ̄ܘܹ̇ܝܬܼ ܡܸܢܗܘܿܢ : ܕܐܵܦܠܵܐ ܚܕܼܵܐ ܒܥܸܠܕܒܼܵܒܼܘܼܬܼܵܐ ܢܛܲܪܘ ܗ̄ܘ̣ܵܘ ܠܘܼܩܒܲܠܝ . ܡܲܢܘܼ ܡܲܡܪܲܚ ܕܢܹܐܡܲܪ pb. 181 ܗܵܠܹܝܢ : ܟܲܕܼ ܚܵܙܹ̇ܐ ܗܵܠܹܝܢ ܟܠܗܘܿܢ ܪ̈ܘܼܫܥܹܐ ܘܡܲܪ̈ܵܚܘܵܬܼܵܐ ܕܲܒܼܗܹܝܢ ܐܸܬܿܛܲܠܡܹ̇ܿܬܼ ܡܸܢܗܘܿܢ ؟ ܘܠܵܐ ܗ̄ܘ̣ܵܐ ܝܲܬܿܝܼܪܵܐܝܼܬܼ ܕܲܫܥܬܼܵܐ ܢܸܤܬܲܒܼܪ̈ܲܢ ؟ ܐܵܡ̇ܪܝܼܬܿܘܿܢ ܐܸܢܹܝܢ ܓܹܝܪ ܠܗܵܘ̇ ܕܡܲܟܸܿܣ ܗ̄ܘ̣ܵܐ ܠܟܼܘܿܢ ܥܲܠ ܗܵܠܹܝܢ : ܕܲܒܼܥܸܠܕܒܼܵܒܼܘܼܬܼܵܐ ܤܵܥܪܝܼܬܿܘܿܢ ܠܘܵܬܼܝ ؟ ܐܸܠܵܐ ܒܲܕܼܡܘܼܬܼܵܐ ܕܐܲܝܠܹܝܢ ܕܡܵܚܹ̇ܝܢ ܠܐ̄ܢܵܫ ܘܥܵ̇ܠܵܐܝܼܬܼ ܡܦܲܪܤܹܝܢ ܠܹܗ : ܘܐܵܡ̇ܪܝܼܢ ܠܹܗ : ܕܡܸܫܬܥܵܝܘܼ ܡܸܬܿܥܹܝܢܲܢ : ܠܐܝܢܵܐ ܕܒܲܫܥܬܼܵܐ ܟܹܐܡܲܬܼ ܪܵܫܹܐ ܠܗܘܿܢ : ܘܲܕܼܠܵܐ ܗ̄ܘ̣ܵ ܒܥܸܠܕܒܼܵܒܼܘܼܬܼܵܐ : ܐܸܠܵܐ ܒܪܵܚܡܘܼܬܼܵܐ ܗܵܕܹܐ ܤܵܥ̇ܪܝܼܢܲܢ : ܘܲܠܗܵܘ̇ ܡܫܲܡܪܝܼܢ ܠܹܗ ܥܲܪܛܸܠܵܐܝܼܬܼ : ܟܲܕܼ ܡܨܲܠܲܦ . ܗܵܟܲܢܵܐ ܐܵܦ ܠܝܼ ܥ̣ܒܲܕܼ : ܟܲܕܼ ܡܸܬܼܪܫܝܼܢ ܘܪܵܫܹܝܢ . ܐܸܠܵܐ ܗܵܘ̇ ܕܲܝܵܢܵܐ ܕܟܼܠ : ܠܲܝܬܿ ܠܹܗ ܕܲܫܥܵܬܼܵܐ ܗܵܕܹܐ ܢܸܤܥܘܿܪ . ܐܵܦܸܢ ܓܹܝܪ ܠܵܐ ܗܘ̤ܵܐ ܠܝܼ ܒܹܝܬܼ ܕܝܼܢܵܐ ܐ̄ܢܵܫܝܵܐ ܒܟܼܠܗܹܝܢ ܗܵܠܹܝܢ : ܐܝܼܬܼ ܠܝܼ ܗܵܘ̇ ܕܲܡܫܝܼܚܵܐ . ܐܸܠܵܐ ܠܲܡ ܒܵܥܹ̇ܝܢܲܢ ܡ̣ܢ ܐܘܼܚܕܼܵܢܟܼܘܿܢ : ܕܠܵܐ ܢܸܫܬܘܸܐ ܐ̄ܢܵܫ ܠܡܸܬܼܩܲܒܵܠܘܼ : ܡ̣ܢ ܐܲܝܠܹܝܢ ܕܲܡܝܲܩܪܝܼܢ ܠܚܘܼܒܵܐ ܕܒܲܪܢܵܫܵܐ ܡ̣ܢ ܕܚܠܲܬܼ ܐܲܠܵܗܵܐ . ܒܕܲܐܝܟܼ ܗܵܢܵܐ ܓܹܝܪ ܨܒܼܝܵܢܵܐ ܐܲܪܓܸܫܢܲܢ : ܕܐܝܼܬܼ ܠܢܲܟܼܦܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܕܒܼܵܥܹ̇̄ܐ ܠܲܡܫܲܟܵܢܘܼ ܪܸܚܡܬܼܵܐ ܝܲܬܿܝܼܪܵܐܝܼܬܼ : ܐܵܘ ܕܡܸܕܸܡ ܕܦܵܩ̇ܚ ܠܗܲܝܡܵܢܘܼܬܼܵܐ ܢܸܬܼܚܲܫܲܒܼ . ܘܥܲܠ ܗܵܝ̇ : ܠܵܐ ܡ̣ܢ ܠܘܼܚܵܡܵܐ ܕܐܘܼܚܕܵܢܟܼܘܿܢ ܕܚܸܠ̣ : ܘܠܵܐ ܒܲܛܢܵܢܵܐ ܕܗܲܝܡܵܢܘܼܬܼܵܐ ܡܸܬܿܬܿܙܝܼܥ : ܗܵܝ̇ ܕܡ̣ܢ ܠܥܸܠ ܐܸܫܬܲܠܡܲܬ̤ ܠܲܢ . ܐܸܠܵܐ ܠܤܘܼܢܵܗܵܕܘܿܣ ܩܲܕܝܼܫܬܼܵܬ ܬܲܗܝܼ ܝܵܘ̈ܡܬܼܵܐ ܥܸܤܪܝܼ ܘܚܲܕܼ : ܡ̣ܢ ܒܵܬܲܪ pb. 182 ܦܪܵܬܘܿܙܡܝܼܵܐ ܕܐܸܬܼܝܲܗܒܲܬ̤ ܠܲܢ ܡ̣ܢ ܐܘܼܚܕܵܢܟܼܘܿܢ . ܘܐܸܬܼܐܠܸܨܢ ܡ̣ܢ ܐܵܪ̈ܬܵܕܘܿܟܿܤܹܐ ܕܤܘܼܢܗܵܕܘܿܣ ܩܲܕܝܼܫܬܼܵܐ : ܐܲܝܠܹܝܢ ܕܲܠܗܲܝܡܵܢܘܼܬܼܵܐ ܒܲܠܚܘܿܕܼ ܡܲܚܒܼܝܼܢܲܢ : ܕܢܸܒܼܥܹܐ ܗܵܠܹܝܢ ܕܐܝܼܬܲܝܗܹܝܢ ܕܕܸܚܠܲܬܼ ܐܲܠܵܗܵܐ . ܢܸܤܛܘܿܪܝܼܣ . ܐܵܪܵܐ ܠܵܘ ܓܲܠܝܵܐܝܼܬܼ ܒܸܠܥܵܕܼ ܡ̣ܢ ܬܲܚܦܝܼܬܼܵܐ ܡܸܕܸܡ ܐܵܘܕܥܘܼܗܝ ܠܨܒܼܝܵܢܗܘܿܢ : ܕܠܵܘ ܡܸܛܠ ܕܲܫܚܝܼܩܘܼܢ ܗ̄ܘ̣ܵܘ ܘܲܥܡܝܼܠܝܼܢ ܗ̄ܘ̣ܵܘ ܒܟܼܘܼܪܗܵܢܵܐ ܘܲܒܼܡܵܘܬܵܐ ܘܒܲܡܙܲܠܗܙܘܼܬܼܵܐ ܕܚܲܝܹ̈ܗܘܿܢ ܠܵܐ ܐܵܬܼ݂ܵܐ ܠܕܝܼܢܵܐ : ܐܸܠܵܐ ܒܲܕܼ ܕܵܚ̇ܠܝܼܢ ܗ̄ܘ̣ܵܘ ܡ̣ܢ ܕܝܼܢܵܐ ܕܡ̣ܢ ܟܠ ܐ̄ܢܵܫ : ܘܲܩܕܼܵܡ ܟܠܢܵܫ ܥܲܒܼܕܘܼܗܝ ܠܕܼܝܼܢܵܐ : ܩܕܼܵܡ ܕܢܹܐܬܸܐ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ؟ ܡܵܢܵܐ ܓܹܝܪ ܡܵܘܬܿܪܵܐ ܗ̄ܘ̣ܬܼ ܠܝܼ ܡܫܵܘܚܪܘܼܬܼܵܐ ܕܥܸܤܪܝܼܢ ܝܵܘܡ̈ܝܼܢ : ܐܵܘ ܠܟܼܘܿܢ ܡܵܢܵܐ ܡܲܗܢܝܵܐ ܗ̄ܘ̣ܵܬܼ ܠܟܼܘܿܢ ؟ ܗ̤ܘ ܓܹܝܪ ܗܵܘ̇ ܕܡܸܬܼܥܒܸܕܼ ܗ̄ܘ̣ܵܐ ܡ̣ܢ ܒܵܬܲܪ ܬܠܵܬܼܝܼܢ ܝܵܘܡ̈ܝܼܢ : ܗ̤ܘ ܗܵܢܵܐ ܐܵܦ ܡ̣ܢ ܩܕܼܵܡ ܟܠܗܘܿܢ ܐܵܦ ܡ̣ܢ ܒܵܬܲܪ ܟܠܗܘܿܢ ܡܸܫܟ̇ܚܵܐ ܗ̄ܘ̣ܵܬܼ ܕܢܸܬܼܥ̱ܒܸܕܼ . ܝܲܬܿܝܼܪܵܐܝܼܬܼ ܓܹܝܪ ܐܸܢ ܪܵܚܡܘܼܬܼܵܐ ܡܫܲܟܸܢ ܗ̄ܘ̣ܵܐ ܠܘܵܬܼܝ : ܙܵܚܹܩ ܗ̄ܘ̣ܵܐ ܕܡܸܩܕܲܡ ܢܸܩܕܘܿܡ ܘܢܲܕܪܟܲܢܝ : ܘܢܦܝܼܣ ܗ̄ܘ̣ܵܐ ܠܤܲܓܿܝܼ̈ܐܹܐ ܐܲܝܠܹܝܢ ܕܲܗܦܝܼܟܼܝܼܢ ܗ̄ܘ̣ܵܘ ܡܹܢܝ : ܘܠܵܐ ܢܲܪܦܸܐ ܗ̄ܘ̣ܵܐ ܕܬܸܥܒܿܕܼܘܼܢ ܗܵܘ̇ ܡܵܐ ܕܲܥܒܲܕܬܿܘܿܢ : ܡܸܛܠ ܕܡܸܬܼܟܼܠܹܝܢ ܗ̣̄ܘܲܝܬܿܘܿܢ ܡܸܢܹܗ : ܘܐܸܠܵܐ ܕܠܵܐ ܬܸܗܘܸܐ ܡܸܬܼܒܲܚܢܵܢܘܼܬܼܵܐ : ܡܸܬܼܚܲܫܲܚ ܗ̣̄ܘܲܝܬܿ ܒܟܼܠ ܦܘܼܪ̈ܤܝܼܢ : ܐܲܝܟܼ ܕܢܸܬܼܚܲܒܲܠ ܕܝܼܢܵܐ . ܬܸܗܘܸܐ ܗܵܕܹܐ . ܙܵܕܹܩ ܗ̄ܘ̣ܵܐ ܠܟܼܘܿܢ ܗܵܟܹܝܠ ܝܲܬܿܝܼܪܵܐܝܼܬܼ ܠܲܡܩܵܘܵܝܘܼ ܠܹܗ : ܕܢܸܗܘܸܐ ܒܘܼܚܵܢܵܐ : ܘܠܵܐ ܬܸܬܿܠܘܼܢ ܠܝܼ ܥܸܠܬܼܵܐ ܕܲܥܪܘܼܩܝܵܐ . ܐܸܠܵܐ ܘܠܵܐ ܚܕܼܵܐ ܡ̣ܢ ܗܵܠܹܝܢ ܫܲܪܝܼܪܵܐ . ܬܸܗܘܸܐ ܗܵܟܹܝܠ ܟܲܕܼ ܝܵܗܹ̇ܒܼ ܐ̄ܢܵܐ pb. 183 ܠܟܼܘܿܢ ܕܩܵܘܝܼܬܿܘܿܢ ܕܢܸܗܘܸܐ ܕܝܼܢܵܐ : ܡܸܛܠ ܐܲܝܕܵܐ ܠܵܘ ܐܲܝܟܼ ܦܘܩܕܵܢܵܐ ܕܡܲܠܟܵܐ ܤܥܲܪܬܿܘܿܢ ؟ ܡܚܵܘܹ̇ܝܢ ܗ̣̄ܘܲܝܬܿܘܿܢ ܓܹܝܪ : ܕܠܵܘ ܡܸܛܠ ܗܵܕܹܐ ܥܒܲܕܬܿܘܿܢ : ܐܸܠܵܐ ܠܵܐ ܩܵܝܘܼܬܿܘܿܢ : ܡܵܕܹܝܢ ܒܟܼܠܗܹܝܢ ܡܸܬܼܓܿܠܸܐ ܫܚܵܩܟܼܘܿܢ ܡ̣ܢ ܫܘܼܪܵܝܵܐ : ܕܡܸܛܠ ܕܲܕܚܸܠ̣ ܕܠܵܐ ܢܹܐܬܸܐ ܠܒܼܘܼܚܵܢܵܐ ܘܲܠܕܝܢܵܐ ܤ̣ܥܲܪ ܗ̄ܘ̣ܵܐ ܗܵܕܹܐ . ܘܕܐܝܼܬܼ ܗ̄ܘ̣ܵܐ ܒܗܵܕܹܐ ܕܵܘ̇ܝܵܐ : ܘܡܸܬܼܦܲܪܲܣ ܗ̄ܘ̣ܵܐ ܠܲܡܥܲܬܵܕܼܘܼ ܠܗܵܠܹܝܢ ܟܠܗܹܝܢ . ܐܸܢܘܗ̤ܘ ܗܵܟܹܝܠ ܕܲܬܼܟܼܝܼܠ ܗ̣̄ܘܲܝܬܿ ܒܐܲܝܠܹܝܢ ܕܲܟܼܬܲܒܼܬܿ : ܘܐܝܼܬܼ ܗ̄ܘ̣ܵܘ ܠܵܟܼ ܐܲܝܠܹܝܢ ܕܤܵܗ̇ܕܝܼܢܡ ܗ̄ܘ̣ܵܘ ܠܵܟܼ : ܗܵܢܵܘ ܕܹܝܢ ܐܲܒܼ̈ܗܵܬܼܵܐ ܘܲܟܼܬܼܵܒܹ̈ܐ ܩܲܕܝܼ̈ܫܹܐ : ܪܲܫܹ̇ܐ ܗ̣̄ܘܲܝܬܿ ܠܝܼ ܐܲܝܟܼ ܐܲܝܢܵܐ ܕܡܸܛܠ ܗܵܕܹܐ ܥܵܒܼ̇ܕܼܬܼ ܐܲܝܠܹܝܢ ܕܥܸܒ̇ܕܼܬܼ : ܒܲܒܼܥܸܠܕܒܼܵܒܼܘܼܬܼܵܐ ܘܠܵܘ ܒܲܫܪܵܪܵܐ . ܘܥܵܕܹܠ ܗ̣̄ܘܲܝܬܿ ܠܝܼ : ܕܥܲܠ ܠܵܐ ܡܼܕܸܡ ܫܓܲܫܬܵܗ̇ ܠܬܹܒܹܝܠ : ܟܲܕܼ ܐܲܪܡܝܼ̇ܬܼ ܒܥܵܬܼܵܐ ܕܗܲܪ̈ܵܛܝܼܩܹܐ ܘܕܼܵܐܪ̈ܬܼܕܘܿܟܿܤܹܐ . ܘܲܠܗܵܠܹܝܢ ܙܵܕܹܩ ܗ̄ܘ̣ܵܐ ܠܵܟܼ ܕܬܸܟܼܬܿܘܿܒܼ ܠܘܵܬܼ ܡܲܠܟܵܐ : ܘܲܠܟܼܠܗܹܝܢ ܐ̄ܚܪ̈ܵܢܝܬܼܵܐ : ܐܸܢܗ̤ܘ ܕܡܸܛܠ ܗܵܕܹܐ ܡܲܤܒܲܪ ܐܲܢ̄ܬܿ ܕܲܗ̤ܘܲܝ̈ ܐܲܝܠܹܝܢ ܕܲܥܒܲܕܬܿ : ܐܲܝܟܼ ܗܵܘ̇ ܕܐܸܢܵܐ ܡ̣ܢ ܕܝܼܢܵܐ ܥܵܪܹܩ ܐ̄ܢܵܐ : ܡܸܛܠ ܕܠܵܐ ܬܟܼܝܼܠ ܐ̄̈ܢܵܐ ܥܲܠ ܐܲܝܠܹܝܢ ܕܟܸܬܼ̇ܒܹܬܼ . ܐܸܠܵܐ ܐܲܝܟܼ ܐܲܝܠܹܝܢ ܕܒܲܒܼܥܸܠܕܒܼܵܒܼܘܼܬܼܵܐ ܘܠܵܘ ܒܲܫܪܵܪܵܐ ܥ̣ܒܲܕܼܘ ܗܵܕܹܐ : ܡ̣ܢ ܕܝܼܢܵܐ ܥܪܲܩ̣ܘ . ܘܲܓܼܒܲܠܘ ܟܲܕܼ ܐܵܡ̇ܪܝܼܢ : ܕܲܗܘ̤ܵܐ ܕܝܼܢܵܐ ܘܒܼܘܼܚܵܢܵܐ : ܟܲܕܼ ܚܕܼܵܐ ܡ̣ܢ ܗܵܠܹܝܢ ܠܵܐ ܗ̤ܘܲܝ̈ . ܢܹܐܬܸܐ ܢܸܬܿܬܿܕܝܼܢ : ܢܸܬܸܿܠ ܡܸܠܬܼܵܐ ܥܲܠ ܐܲܦܲܝ̈ ܐܲܠܝܹܢ ܕܡܸܬܼܪ̱̣ܫܸܐ : ܘܢܸܤܲܒܼ ܡܸܠܬܼܵܐ ܥܲܠ ܐܲܦܲܝ̈ ܐܲܝܠܹܝܢ ܕܪܵܫܹܐ : ܘܢܸܗܘܸܐ ܕܝܼܢܵܐ ܕܲܬܼܪ̈ܲܝܗܘܿܢ ܕܠܵܐ ܥܘܼܘܵܟܼܵܐ . pb. 184 ܐܹܝܢ ܩܕܼܵܡ ܬܠܝܼܬܼܵܝܘܼܬܼܵܐ : ܕܥܲܠ ܐܲܦܹܝ̈ܗ̇ ܤܸܥ̇ܪܹܬܼ ܟ̱ܠܵܗ̇ ܚܦܝܼܛܘܼܬܼܵܐ . ܡܛܸܠ ܐܲܝܕܵܐ ܓܹܝܪ ܒܐܲܝܠܹܝܢ ܕܐܸܢܵܐ ܬܟܼܝܼܠ ܐ̄ܢܵܐ : ܐ̄ܚܪܵܢܹܐ ܡܸܬܼܟܲܫܠܝܼܢ ؟ ܗܵܠܹܝܢ ܫܲܦܠܵܝ̈ܗܝ ܠܚܲܝܠܵܟܼ . ܘܝܵܕܲܥ ܗ̣̄ܘܲܝܬܿ ܕܫܲܪܝܼܪ̈ܵܢ ܘܡܸܫ̈ܟܿܚܢ ܠܲܡܦܵܤܘܼ : ܐܸܠܵܐ ܠܵܐ ܐܸܡ݂ܲܪܬܿ ܘܠܵܐ ܐܸܬܿܬܿܟܸܠܬܿ : ܘܠܵܐ ܟܲܕܼ ܓܵܒܹ̇ܠ ܐܲܢ̄ܬܿ ܐܸܡ݂ܲܪ ܒܒܲܪܬܼ ܩܵܠܵܟܼ ܗܵܝ̇ ܕܚܝܼܠܬܼܵܐ ܘܙܝܼܥܬܼܵܐ : ܕܢܸܗܘܸܐ ܕܝܼܢܵܐ : ܘܬܸܬܼܝܼܗܸܒܼ ܡܸܠܬܼܵܐ : ܘܬܸܬܼܦܲܢܸܐ ܒܫܘܼܐܵܠܵܐ ܘܲܒܼܦܘܼܢܵܝ ܦܸܬܓܼܵܡܵܐ . ܠܒܼܝܼܟܼܵܐ ܗ̄ܘ̣ܵܬܼ ܓܹܝܪ ܒܲܪܬܼ ܩܵܠܵܟܼ ܡ̣ܢ ܬܹܐܪܬܵܟܼ . ܐܸܵܠܵܐ ܡܵܢܵܐ ܠܲܡ ؟ ܡܸܬܼܟܲܫܦܝܼܢܲܢ ܘܒܼܵܥܹ̇ܝܢܲܢ ܡ̣ܢ ܐܘܼܚܕܵܢܟܼܘܿܢ : ܡܸܛܠ ܕܢܸܬܼܝܼܕܲܥ ܫܩܵܠ ܛܲܥܢܵܐ ܕܤܘܼܢܗܵܕܘܿܣ ܕܒܲܛܢܵܢܵܐ ܕܐܲܠܵܗܵܐ ܐܝܼܬܼܵܘܗܝ : ܢܸܫܬܲܕܲܪ ܒܵܬܲܪ ܦܐܸܐ ܒܪܲܒܿܘܼܬܹܗ ܩܲܢܕܝܼܕܝܵܢܘܿܣ : ܘܒܼܵܬܲܪ ܚܲܡܫܵܐ ܡ̣ܢ ܤܘܼܢܗܵܕܘܿܣ ܩܲܕܝܼܫܬܼܵܐ : ܕܲܢܩܝܼܡܘܼܢ ܐܲܝܠܹܝܢ ܕܐܸܤܬܿܥܲܪ ܩܕܼܵܡ ܕܚܲܝܠܲܬܼ ܐܲܠܵܗܵܐ ܕܲܒܼܟܼܘܿܢ . ܨܢܝܼ̈ܥܹܐ ܓܹܝܪ ܐܝܼܬܲܝܗܘܿܢ : ܐܲܝܠܹܝܢ ܕܲܐ̄ܚܪ̈ܢܝܵܬܼܵܐ ܠܒܲܪ ܡ̣ܢ ܗܲܝܡܵܢܘܼܬܼܵܐ ܬܪܝܼܨܬܵܐ ܡܸܬܼܪܲܥܹܝܢ : ܠܲܡܚܲܦܵܝܘܼ ܬܲܪܥܝܼܬܼ ܛܵܥܝܘܼܬܼܗܘܿܢ . ܐܲܝܟܼ ܕܐܵܦ ܐ̄ܢܵܫ̈ܝܼܢ ܡ̣ܢ ܩܲܕܝܼ̈ܫܹܐ ܐܲܦܸܤܩ̈ܘܿܦܹܐ : ܟܲܕܼ ܡܛܲܫܸܐ ܢܸܤܛܘܿܪܝܼܣ ܛܵܥܝܘܼܬܹܗ : ܢܸܫܬܲܕܠܘܼܢ ܘܢܸܬܿܬܵܘܤܦܘܼܢ ܥܲܡܹܗ : ܘܢܲܪܡܘܿܢ ܐܝܼܕܼܵܐ . ܟܲܕܼ ܕܹܝܢ ܚܲܬܿܝܼܬܼܵܐܝܼܬܼ ܫܲܐܸܠ̣ܘ : ܘܐܸܫܟܲܚܘ ܕܲܓܼܠܸܐ ܓܘܼܕܵܦܹܗ : ܐܲܪܚܸܩ̣ܘ ܡܸܢܹܗ : ܘܲܠܤܘܼܢܗܵܕܘܿܣ ܩܲܕܝܼܫܬܼܵܐ ܩܪܸܒܼܘ . ܢܸܤܛܘܿܪܝܼܣ . ܠܡܵܐ ܕܲܥܪܲܩ̣ ܡ̣ܢ ܤܘܼܢܗܵܕܘܿܣ : ܗܵܐ ܓܲܠܝܵܐܝܼܬܼ ܤܢܝܼܩܝܼܬܿܘܿܢ ܥܲܠ ܡܲܠܟܵܐ ܕܲܡܫܲܕܲܪ ܒܵܬܲܪ ܚܲܡܫܵܐ ܡ̣ܢ pb. 185 ܐܲܦܸܤܩ̈ܘܿܦܹܐ ܕܲܢܩܝܼܡܘܼܢ ܐܲܝܠܝܹܢ ܕܐܸܤܬܿܥܲܪ ؟ ܐܸܠܵܐ ܥܲܡ ܩܲܢܕܝܼܕܝܵܢܘܿܣ ܐܸܡ݂ܲܪܬܿܘܿܢ : ܘܠܵܘ ܥܲܡ ܐܲܦܸܤܩ̈ܘܿܦܹܐ ܚܲܒܼܪ̈ܲܝܗܘܿܢ : ܕܡ̣ܢ ܫܲܘܝܘܼܬܼܵܐ ܡܲܟܿܤܝܼܢ ܗ̄ܘ̣ܵܐ ܠܟܼܘܿܢ . ܘܚܲܡܫܵܐ ܠܘܼܩܒܲܠ ܚܲܕܼ : ܘܗܵܘ̇ ܚܲܕܼ ܥܵܠܡܵܝܵܐ ܐܝܼܬܼܵܘܗܝ : ܕܢܲܦܩܘܼܢ ܐܹܘܲܢܓܲܠܝܼܘܿܢ ܩܲܕܝܼܫܵܐ ܘܢܹܐܡܘܿܢ ܒܹܗ . ܕܚܲܡܫܵܐ ܐܝܼܬܲܝܗܘܿܢ : ܘܐܲܦܸܤܩ̈ܘܿܦܹܐ ܐܸܢܘܿܢ : ܐܲܝܟܼ ܕܢܸܬܼܩܲܒܿܠܘܼܢ ܕܫܲܪܝܼܪܹ̈ܐ ܐܸܢܘܿܢ : ܠܘܼܩܒܲܠ ܚܲܕܼ ܥܵܠܡܵܐ . ܤܲܓܿܝܼ ܓܹܝܪ ܐܸܬܼܒܿܛܸܠ ܠܟܼܘܿܢ ܥܲܠ ܒܘܼܚܵܢܵܗ̇ ܕܡܸܠܬܼܵܐ ܗܵܕܹܐ . ܡ̇ܢ ܓܹܝܪ ܝܲܬܿܝܼܪܵܐ ܐܵܘ ܒܨܝܼܪܵܐ ܐܝܼܬܼ ܗ̄ܘ̣ܵܐ ܠܹܗ ܠܡܹܐܡܲܪ ܠܩܲܢܕܝܼܕܝܵܢܘܿܣ ܟܲܕܼ ܐܵܬܹ̇ܐ ܗ̄ܘ̣ܵܐ : ܐܸܠܵܐ ܗܵܘ̇ ܡܵܐ ܕܐܲܢ̄ܬܿܘܿܢ ܩܲܕܼܡܬܿܘܿܬ ܐܲܤܗܸܕܬܿܘܿܢ : ܘܐܲܤܩ̣ ܗ̤ܘ ܠܡܲܠܟܵܐ ؟ ܐܵܘ ܡܵܢܵܐ ܝܲܬܿܝܼܪܵܐܝܼܬܼ ܗܘ̤ܵܐ ܠܗܵܢܘܿܢ ܚܲܡܫܵܐ : ܡ̣ܢ ܗܵܘ̇ ܡܵܐ ܕܐܲܢ̄ܬܿܘܿܢ ܟܬܲܝܼܬܿܘܿܢ ܥܠܵܘܗܝ : ܕܪܵܚܡܘܼܬܼܵܐ ܫܲܟܸܿܢ ܗ̄ܘ̣ܵܐ ܨܐܕܼܵܘܗܝ : ܘܡܸܛܠ ܗܵܕܹܐ ܕܓܵܠܵܬܼ̈ܐ ܐܲܤܸܩ̣ ܗ̄ܘ̣ܵܐ ܨܹܐܕܲܝܟܿܘܿܢ ؟ ܡ̇ܢ ܕܹܝܢ ܐܵܠܨܵܐ ܕܬܹܐܡܘܿܢ ܥܲܠ ܚܘܼܫܒܵܢܟܼܘܿܢ ؟ ܡܸܛܠ ܗܵܢܵܐ ܟܬܲܒܼܬܿܘܿܢ ܥܲܠ ܩܲܢܕܝܼܕܝܢܘܣ ܘܚܲܡܫܵܐ ܐܲܦܸܤܩ̈ܘܿܦܹܐ : ܘܠܵܐ ܠܢܸܤܛܘܿܪܝܼܣ ܘܠܵܐ ܠܩܘܼܪܸܠܘܿܣ ܒܥܲܝܬܿܘܿܢ ܕܢܹܐܬܼܘܿܢ ؟ ܗܵܠܹܝܢ ܗܘ̤ܵܘ ܥܸܠܬܼܵܐ ܕܝܼܠܹܗ ܕܲܫܓܼܘܼܫܝܵܐ : ܘܙܵܕܼܩܵܐ ܗ̄ܘ̣ܵܬܼ ܕܲܢܦܲܢܘܿܢ ܦܸܬܼܓܼܵܡܵܐ ܚܲܕܼ ܠܚܲܕܼ . ܐܸܠܵܐ ܠܵܐ ܐܸܬܿܬܿܟܸܠܬܿ : ܕܲܒܼܡܸܠܬܼܵܟܼ ܡܠܘܿܐܵܐ ܕܲܫܪܵܪܵܐ ܠܲܝܬܿ ܗ̄ܘ̣ܵܐ . ܠܵܘ ܓܹܝܪ ܡ̣ܢ ܡܸܕܸܡ ܐ̄ܚܪܹܝܢ ܕܚܵܠܬܿ ܡ̣ܢ ܡܸܠܲܝ̈ : ܝܲܬܿܝܼܪ ܡ̣ܢ ܫܪܵܪܵܐ . ܬܸܗܘܸܐ ܓܹܝܪ ܕܐܸܬܼ݂ܵܐ ܗ̄ܘ̣ܵܐ ܩܲܢܕܝܼܕܝܵܢܘܿܣ : ܘܐܸܡ݂ܲܪ ܗ̄ܘ̣ܵܐ : ܕܠܵܐ ܩܵܘܝܼܬܿܘܿܢ ܠܟܼܠܵܗ̇ ܤܘܼܢܗܵܕܘܿܣ . ܟܲܕܼ ܝܵܕܼܥ̇ܝܼܢ pb. 186 ܗ̣̄ܘܲܝܬܿܘܿܢ ܕܩܲܪܝܼܒܼܝܼܢ ܗ̄ܘ̣ܵܘ : ܘܲܕܼܩܲܕܼܡ ܤܲܗܸܕܟܼܘܿܢ : ܘܕܲܩ̣ܪܵܐ ܩܕܼܵܡܲܝܟܿܘܿܢ ܟܬܼܝܼ̈ܒܼܵܬܐ ܘܡ̣ܢ ܡܲܠܟܵܐ . ܘܕܲܒܼܥ̣ܵܐ ܡܸܟܼܘܿܢ : ܘܠܵܐ ܐܸܬܿܛܦܝܼܤܬܿܘܿܢ . ܠܡܵܐ ܡܸܕܸܡ ܐ̄ܚܪܹܝܢ ܐܵܡܲ݁ܪ ܗ̄ܘ̣ܵܐ ؟ ܒܡܵܢܵܐ ܗܵܟܹܝܠ ܡܲܟܿܤܝܼܢ ܗ̣̄ܘܲܝܬܿܘܿܢ ܠܹܗ ؟ ܒܗܵܠܹܝܢ ܡܲܟܿܤܝܼܢ ܗ̣̄ܘܲܝܬܿܘܿܢ ܠܹܗ : ܕܲܒܼܕܲܓܵܠܘܼܬܼܵܐ ܐܸܡ݂ܲܪ ܥܠܲܝܟܿܘܿܢ : ܡܸܛܠ ܕܲܡܫܲܟܸܢ ܗ̄ܘ̣ܵܐ ܠܘܵܬܼܝ ܪܵܚܡܘܼܬܼܵܐ ؟ ܠܵܐ ܗ̄ܘ̣ܵܬܼ ܗܵܟܲܢܵܐ : ܠܵܐ ܥܒܲܕܬܿܘܿܢ ܗܵܟܲܢܵܐ . ܐܸܠܵܐ ܐܸܢ ܥܒܲܕܬܿܘܿܢ ܗܵܟܲܢܵܐ : ܢܹܐܬܼܘܿܢ : ܘܢܸܗܘܸܐ ܕܝܼܢܵܐ : ܐܵܦܸܢ ܩܲܢܕܝܼܕܝܵܢܘܿܣ ܕܓܸܠ̣ ܗ̄ܘ̣ܵܐ . ܐܸܠܵܐ ܒܗܦܵܡ̈ܢܹܡܵܛܵܐ ܕܝܼܠܟܼܘܿܢ : ܥܸܠܬܼܵܐ ܕܠܵܐ ܩܵܘܝܼܬܿܘܿܢ ܕܬܸܬܼܟܲܬܲܫ ܟ̱ܠܵܗ̇ ܤܘܼܢܗܵܕܘܿܣ ܐܸܡܲܪܬܿܘܿܢ : ܕܐܲܝܼܨܝܼܢ ܗ̣̄ܘܲܝܢ : ܐܲܝܟܼ ܡ̇ܢ ܕܐܲܢ̄ܬܿܘܿܢ ܒܲܠܚܘܿܕܲܝܟܿܘܿܢ ܐܝܼܬܲܝܟܿܘܿܢ ܗ̣̄ܘܲܝܬܿܘܿܢ ܬܲܡܵܢ . ܒܲܐܢܵܦ̇ܘܿܪܵܐ ܕܹܝܢ ܕܫܲܕܬܿܘܿܢ ܠܘܵܬܼ ܡܲܠܟܵܐ ܐܸܡܲܪܬܿܘܿܢ : ܕܐܲܪܓܸܫܢܲܢ ܒܗܵܢܵܐ ܨܒܼܝܵܢܵܐ ܕܐܝܼܬܼ ܠܢܲܟܼܦܵܐ ܝܘܿܚܲܢܵܢ ܐܲܦܸܤܩܘܿܦܵܐ ܕܐܢܛܝܵܟܼܝܵܐ : ܕܒܼܵܥܹ̇ܐ ܠܲܡܫܲܟܵܢܘܼ ܪܵܚܡܘܼܬܼܵܐ ܝܲܬܿܝܼܪܬܵܐ : ܘܡܸܛܠ ܗܵܕܹܐ ܐܸܬܼܐ̱ܠܸܨܬܘܿܢ ܕܠܵܐ ܬܩܵܘܘܿܢ . ܐܲܝܟܼ ܕܐܸܢ ܝܵܕܼܥ̇ܝܼܢ ܗ̣̄ܘܲܝܬܿܘܿܢ ܕܫܵܠܹ̇ܡ ܗ̄ܘ̣ܵܐ ܠܟܼܘܿܢ : ܡܩܵܘܹܝܢ ܗ̣̄ܘܲܝܬܿܘܿܢ ܠܹܗ : ܘܐܘܼܠܨܵܢܵܐ ܠܵܐ ܗܵܘܹ̇ܿܐ ܗ̄ܘ̣ܵܐ ܠܟܼܘܿܢ ܡ̣ܢ ܕܘܼܟܿܬܼܵܐ . ܘܲܒܼܗܘܼܦܵܡ̈ܢܹܡܵܛܵܐ ܕܝܼܠܟܼܘܿܢ ܕܲܥܒܲܕܬܿܘܿܢ ܠܘܼܩܒܲܠܝ ܐܸܡܲܪܬܿܘܿܢ : ܕܲܒܼܗܹܝܢ ܒܗܵܠܹܝܢ ܐܸܢܵܐ ܩܵܘ̇ܝܼܬܼ : ܒܐܲܝܠܹܝܢ ܕܡ̣ܢ ܫܘܼܪܵܝܵܐ ܟܸܬܼ̇ܒܹܿܬܼ ܘܐܸܡ̇ܪܹܬܼ . ܘܟܸܵܬܹ̇ܒܹܬܼ ܐܵܦ ܠܘܵܬܼܵܟܼ ܓܲܠܝܵܐܝܼܬܼ . ܒܗܵܝ̇ ܕܹܝܢ ܐܲܢܵܦ̇ܘܿܪܵܐ ܕܲܟܼܬܲܒܼܬܿܘܿܢ ܠܘܵܬܼ ܡܲܠܟܵܐ : ܕܲܠܩܘܼܒܼܠܵܐ ܟܬܲܒܼܬܿܘܿܢ : ܐܲܝܟܼ ܡ̇ܢ ܕܲܡܛܲܠܵܠܘܼ ܡܛܲܠܸܠ ܠܹܗ ܠܪܘܼܫܥܵܐ ܕܲܩܢܸܐ . ܨܢܝܼ̈ܥܹܐ ܠܲܡ ܓܹܝܪ ܐܝܼܬܲܝܗܘܿܢ : ܐܲܝܠܹܝܢ ܕܐ̄ܚܪ̈ܵܢܝܵܬܼܵܐ ܠܒܲܪ ܡ̣ܢ pb. 187 ܗܲܝܡܵܢܘܼܬܼܵܐ ܬܪܝܼܨܬܵܐ ܡܸܬܼܪܲܥܹܝܢ : ܠܲܡܚܲܦܵܝܘܼ ܬܲܪܥܝܼܬܼܗܘܿܢ . ܐܲܝܟܼ ܕܐܵܦ ܐ̄ܢܵܫ̈ܝܼܢ ܡ̣ܢ ܩܲܕܝܼ̈ܫܹܐ ܐܲܦܸܤܩ̈ܘܿܦܹܐ : ܟܲܕܼ ܡܛܲܫܸܐ ܢܸܤܛܘܿܪܝܼܣ ܛܵܥܝܘܼܬܹܗ : ܢܸܫܬܲܕܠܘܼܢ ܘܢܸܬܿܬܵܘܤܦܘܼܢ ܥܲܡܹܗ : ܘܒܲܐܝܠܹܝܢ ܕܡܸܤܬܲܥܪܵܢ ܡܸܢܹܗ ܢܲܪܡܘܿܢ ܐܝܼܕܼܵܐ . ܐܲܝܟܲܢܵܐ ܗܵܟܹܝܠ ܡܚܲܦܹܝܢ ܗܵܠܹܝܢ ܕܝܼܠܝܼ ؟ ܘܬܼܘܼܒܼ ܓܲܠܝܵܐܝܼܬܼ ܐܸܡܲܪܬܿܘܿܢ : ܕܐܸܬܼܚܪܝܼ ܢܸܤܛܘܿܪܝܼܣ . ܟܲܕܼ ܠܲܡ ܐܸܫܟܲܚܢܲܢ ܓܲܠܝܵܐܝܼܬܼ ܕܲܐ̄ܚܪܵܢܝܵܐܝܼܬܼ ܡܸܬܼܪܲܥܸܐ : ܫܪܲܝܢܵܝܗܝ . ܐܵܦܠܵܐ ܓܹܝܪ ܒܵܗ̇ ܒܐܲܦܸܤܘܿܣ ܡܝܼܛܪܵܦܘܿܠܝܼܣ ܛܲܫܝܼ ܪܸܥܝܵܢܹܗ : ܐܲܝܟܼ ܕܢܸܤܬܿܢܸܩ ܥܲܠ ܩܛܹܐ ܓܼܪ̈ܵܢܹܐ ܐ̄ܚܪ̈ܵܢܹܐ . ܐܸܠܵܐ ܡܲܙܥܸܩ ܗ̄ܘ̣ܵܐ ܟܠܝܘܿܡ ܟܲܕܼ ܡܲܟܼܪܸܙ ܩܕܼܡ ܤܲܓܿܝܼ̈ܐܹܐ ܝܘܼܠܦܵܢܹܗ : ܐܲܝܢܵܐ ܕܲܡܢܲܟܼܪܲܝ ܗ̄ܘ̣ܵܐ ܠܗܲܝܡܵܢܘܼܬܼܵܐ . ܘܟܼܠܚܕܼܵܐ ܡܸܢܗܹܝܢ : ܒܗܘܼܦܵܡ̈ܢܹܡܵܛܵܐ ܐܲܝܠܹܝܢ ܕܐܸܤܬܿܥܲܪ ܒܐܝܼܕܼܵܐ ܒܐܝܼܕܼܵܐ ܥܒܲܕܼܢܲܢ : ܕܢܸܬܼܝܲܕܹ̈ܥܵܢ ܠܕܲܚܠܲܬܼ ܐܲܠܵܗܵܐ ܕܲܒܼܟܼܘܿܢ . ܢܸܤܛܘܿܪܝܼܣ . ܒܵܗ̇ ܟܲܕܼ ܒܵܗ̇ ܕܲܠܩܘܼܒܼܠܵܐ ܐܵܡ̇ܪܝܼܢ . ܗܵܘ̇ ܗܵܟܹܝܠ ܕܩܲܒܸܿܠ̣ ܐܸܢܹܝܢ ܠܗܵܠܹܝܢ : ܗܵܢܵܘ ܕܹܝܢ ܡܲܠܟܵܐ : ܝܵܕܲܥ̇ ܗ̄ܘ̣ܵܐ ܕܐܲܝܠܹܝܢ ܥܒܲܕܼܘ ܕܲܠܩܘܼܒܼܠܵܐ ܕܦܘܼܩܕܵܢܹܗ . ܐܸܠܵܐ ܕܐܵܦ ܐܲܝܠܹܝܢ ܕܐܵܡ̇ܪܝܼܢ : ܕܲܠܩܘܼܒܼܠܵܐ ܐܵܡ̇ܪܝܼܢ : ܬܲܫܥܝܼܬܼܵܐ ܫܚܝܼܡܬܼܵܐ ܘܲܫܟܼܝܼܪܬܵܐ . ܠܵܘ ܓܹܝܪ ܠܘܵܬܼ ܗܵܘ̇ ܡܵܐ ܕܒܹܗ ܥܲܕܼܠ̣ ܐܵܢܘܿܢ : ܦܲܢܝܼܘ ܠܹܗ ܦܸܬܼܓܵܡܵܐ ܀ ܡܸܛܠ ܡܵܢܵܐ ܠܲܡ ܩܕܼܵܡ ܕܢܼܬܼܟܲܢܫܘܼܢ ܐܲܦܸܤܩ̈ܘܿܦܹܐ ܕܟܼܠܵܗ̇ ܤܘܼܢܗܵܕܘܿܣ : ܠܒܲܪ ܡ̣ܢ ܡܵܐ ܕܐܸܬܼܦܲܩܲܕܬܿܘܿܢ : ܐܲܡܪܲܚܬܿܘܿܢ ܠܡܸܥܒܲܕܼ ܤܘܼܢܗܕܘܿܣ ܡܢܵܬܼܵܢܵܐܝܼܬܼ ؟܀ ܡܸܕܸܡ ܐ̄ܚܪܹܝܢ pb. 188 ܠܵܐ ܐܵܡ̇ܪܝܼܢ : ܐܸܠܵܐ ܕܫܸܦܪܲܬ̤ ܠܲܢ : ܐܵܦܸܢ ܕܓܲܠܝܵܐܝܼܬܼ ܠܵܐ ܐܵܡ̇ܪܝܼܢ : ܡܸܛܠ ܙܥܝܼܦܘܼܬܼܵܗ̇ ܕܡܸܠܬܼܵܐ ܕܲܠܘܵܬܼ ܐܲܝܠܹܝܢ ܕܦܵܓܼܥ̇ܝܼܢ ܒܵܗ̇ . ܡܸܛܠ ܐܲܝܕܵܐ ܠܵܐ ܩܵܘܝܼܬܿܘܿܢ ܠܡܹܐܬܼܝܼܬܼܵܐ ܕܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܟܲܕܼ ܝܵܕܼܥ̇ܝܼܢ ܐܢ̄ܬܿܘܿܢ ܕܩܲܪܝܼܒܼܵܐ ܗ̄ܘ̣ܵܬܼ ܡܲܥܲܠܬܹܗ . ܡܸܕܸܡ ܐ̄ܚܪܹܝܢ ܠܲܝܬܿ ܗ̄ܘ̣ܵܐ ܠܗܘܿܢ ܠܡܹܐܡܲܪ : ܐܸܠܵܐ ܕܲܚܢܲܢ ܠܵܐ ܨܒܲܝܢ ܠܡܸܥܒܲܕܼ ܥܲܡܹܗ ܒܘܼܚܵܢܵܬܐ . ܝܲܬܿܝܼܪܵܐܝܼܬܼ ܕܹܝܢ ܒܲܕܼ ܝܵܕܼܥ̇ܝܿܢ ܗ̄ܘ̣ܵܘ : ܕܠܵܐ ܫܵܠܹ̇ܡ ܠܗܘܿܢ . ܐܸܠܵܐ ܚܫܘܿܒܼ ܕܙܵܕܹܩ ܗ̄ܘ̣ܵܐ ܕܢܼܬܿܬܿܕܝܼܢ ܝܘܿܚܲܢܵܢ : ܡܸܛܠ ܕܐܸܫܬܵܚܲܕܼ ܘܠܵܐ ܐܸܬܼ݂ܵܐ ܒܙܲܒܿܢܵܐ . ܠܘ ܡܸܢܵܟܼ ܡܸܬܿܬܿܕܝܼܢ ܗ̄ܘ̣ܵܐ : ܐܸܠܵܐ ܡ̣ܢ ܡܲܠܟܵܐ : ܗܵܘ̇ ܕܐܝܼܬܼ ܗ̄ܘ̣ܵܐ ܠܹܗ ܡܸܠܬܼܵܐ ܥܠܵܘܗܝ . ܘܩܲܕܼܡܵܝܑܬܼ ܙܵܕܹܩ ܗ̄ܘ̣ܵܐ ܕܢܸܬܿܬܿܤܝܼܡ ܒܪܹܫܵܐ ܕܐܲܦܸܤܩ̈ܘܿܦܹܐ ܕܡ̣ܢ ܪܗܘܿܡܹܐ : ܕܠܵܐ ܐܸܬܼ݂ܵܘ ܟܲܕܼ ܐܸܬܼܩܪܝܼܘ . ܐܲܝܟܲܢܵܐ ܗܵܟܹܝܠ ܠܒܼܝܼܟܼ ܐܲܢ̄ܬܿ ܠܗܵܢܘܿܢ ؟ ܒܗܵܘ̇ ܓܹܝܪ ܓܲܒܵܐ ܕܠܲܗܵܢܘܿܢ ܤܵܡܬܿ : ܒܹܗ ܟܲܕܼ ܒܹܗ ܤܝܼܡ ܐܵܦ ܠܝܘܿܚܲܢܵܢ : ܕܢܸܥܒܸܿܕܼ ܡܸܬܼܡܲܨܝܵܢ̈ܝܵܬܼܵܐ ܘܠܵܐ ܡܸܬܼܡܲܨܝܵܢ̈ܝܵܬܼܵܐ . ܐܸܠܵܐ ܬܵܒܲܥ̇ ܐܲܢ̄ܬܿ ܠܹܗ ܠܝܘܿܚܲܢܵܢ : ܟܲܕܼ ܐܝܼܬܼ ܠܹܗ ܥܸܠܬܼܵܐ ܕܡܸܛܠܵܬܼܵܗ̇ ܐܸܫܬܵܘܚܲܪ : ܘܡ̣ܢ ܟܠܢܵܫ ܡܸܬܼܩܲܒܿܠܵܐ ܡܸܢܹܗ : ܤܛܲܪ ܡܸܢܵܟܼ ܕܝܼܠܵܟ ܕܪܲܚܝܼܩ ܐܲܢ̄ܬܿ ܡ̣ܢ ܟ̱ܠܵܗ̇ ܪܸܚܡܲܬܼ ܒܢܲܝ̈ܢܵܫܵܐ : ܘܡ̣ܢ ܟܠܗܘܿܢ ܚܲܫܹ̈ܐ ܕܲܟܼܝܵܢܵܐ ܐ̄ܢܵܫܵܝܵܐ . ܠܵܐ ܥܵܕܹܠ ܐܲܢ̄ܬܿ ܠܢܲܦܫܵܟܼ : ܐܵܦܠܵܐ ܟܲܕܼ ܡܸܬܼܪܫܸܐ ܐܲܢ̄ܬܿ ܡ̣ܢ ܡܲܠܟܵܐ . ܘܠܵܐ ܡܸܬܼܟܲܚܲܕܼ ܐܲܢ̄ܬܿ : ܕܟܲܕܼ ܠܐܲܪܒܿܥܵܐ ܝܵܘܡ̈ܝܼܢ ܟܲܕܼ ܤܲܓܿܝܼ ܤܢܝܼܩ ܗ̣̄ܘܲܝܬܿ ܠܲܡܩܵܘܵܝܘܼ ܠܗܘܿܢ : ܐܲܝܟܼ ܕܲܕܼܠܵܐ ܚܸܪܝܵܢܵܐ ܬܸܗܘܸܐ ܤܘܼܢܗܵܕܘܿܣ : ܠܵܐ ܫܡܲܥ̣ܬܿ : ܐܸܠܵܐ ܝܲܬܿܝܼܪܐܝܼܬܼ ܓܒܲܝܬܿ ܠܵܟܼ ܠܡܸܥܒܲܕܼ ܕܠܘܼܚܝܵܐ . ܐܲܟܼܙܢܵܐ ܕܓܸܢܤܵܐ pb. 189 ܕܢܘܼ̈ܢܹܐ ܕܡܸܬܼܩܪܸܐ ܤܦܹܐܵܐ : ܡ̣ܢ ܡܲܝ̈ܵܐ ܢܲܩ̈ܕܹܐ ܠܡܝ̈ܐ ܕܠܝܼܚܹ̈ܐ ܥܵܐ̇ܠܝܼܢ : ܕܠܵܐ ܢܸܬܿܬܿܨܝܼܕܼܘܼܢ : ܗܵܟܲܢܵ ܐܵܦ ܐܲܢ̄ܬܿ ܤ̣ܥܲܪܬܿ . ܠܓܼܘܼܚܟܵܐ ܫܵܘ̈ܝܵܢ ܐܲܝܠܹܝܢ ܕܟܼܠ ܟ̱ܠܹܗ ܐܝܼܬܼ ܒܗܘܿܢ ܗܵܘܢܵܐ : ܘܠܵܐ ܗ̄ܘ̣ܵܐ ܡܸܛܥܵܐ ܛܵܥܹ̇ܝܢ ܟܲܕܼ ܬܵܒܼܥ̇ܝܼܢ ܠܵܟܼ ܒܝܲܕܼ ܗܵܠܹܝܢ . ܐܲܟܼܙܢܵܐ ܕܓܲܒܼܪܹ̈ܐ ܟܲܕܼ ܡܸܫܬܿܥܹܝܢ ܥܲܡ ܛܠܵܝܹ̈ܐ ܕܲܩܕܩܹ̈ܐ ܕܡܸܬܼܟܲܬܿܫܝܼܢ ܥܲܡܗܘܿܢ : ܡܸܤܬܲܒܼܪܝܼܢ ܕܗܵܐ ܡܸܬܼܟܲܬܵܫܘܼ ܡܸܬܼܟܲܬܿܫܝܼܢ : ܘܥܵܒܲܕܝܼܢ ܢܲܦܫܗܘܿܢ ܟܹܐܡܲܬܼ ܕܚܵܝ̇ܒܿܝܼܢ ܡܸܢܗܘܿܢ . ܠܵܘ ܓܹܝܪ ܕܐܲܝܢܵܐ ܕܢܵܦܹ̇ܩ ܪܘܼܚܵܐ : ܐܸܠܵܐ ܝܲܬܿܝܼܪܵܐܝܼܬܼ ܕܐܲܝܢܵܐ ܕܡܸܫܬܿܥܵܝܘܼ ܡܸܫܬܿܥܸܐ ܐܝܼܬܲܝܗܘܿܢ ܦܸܬܼܓܼܵܡܹ̈ܐ ܗܵܠܹܝܢ . ܠܵܘ ܐܲܝܢܵܐ ܕܡܸܫܥܵܝܘܼ ܡܸܫܬܿܥܸܐ ܡܲܠܟܵܐ ܥܲܡܵܟܼ : ܘܠܵܘ ܠܐܲܝܢܵܐ ܕܪܵܫܹ̇ܐ ܠܵܟܼ ܟܿܐܢܵܐܝܼܬܼ : ܘܒܲܐܝܠܹܝܢ ܕܪܵܫܹܐ ܠܵܟܼ ܠܵܐ ܡܦܝܼܣ ܐܲܢ̄ܬܿ ܠܹܗ . ܪܦܸܐ ܗ̄ܘ̣ ܚܲܝܠܹܗ : ܒܗܵܝ̇ ܕܕܲܗܒܼܵܐ ܐܝܼܬܼܵܘܗܝ ܗ̄ܘ̣ܵܐ . ܐܸܠܵܐ ܐܵܡ̇ܪܝܼܢ : ܐܲܝܠܹܝܢ ܠܲܡ ܕܐܸܬܼܟܲܢܲܫܘܼ : ܘܩܵܢܘܿܢܵܐܝܼܬܼ ܐܲܦܸܩ̣ܘ ܒܫܲܠܡܘܼܬܼܵܐ ܓܙܵܪ ܕܝܼܢܵܐ ܕܩܵܬܼܵܪܤܝܼܣ ܥܲܠ ܢܸܤܛܘܿܪܝܼܣ ܗܲܪܵܛܝܼܩܵܐ : ܐܝܼܬܲܝܢ ܝܲܬܿܝܼܪ ܡ̣ܢ ܡܲܐܬܹ̇ܝܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܡ̣ܢ ܟ̱ܠܵܗ̇ ܬܹܒܹܝܬܼ ܐܸܬܼܟܲܢܲܫܘ : ܟܲܕܼ ܫܵܠܡܵܐ ܠܲܢ ܟ̱ܠܵܗ̇ ܡܲܥ̱ܪܒܼܵܐ . ܘܡ̇ܢ ܥ̇ܒܼܵܕܼܵܐ ܗܵܢܵܐ ؟ ܐܝܼܬܲܝܟܿܘܿܢ ܗ̣̄ܘܲܝܬܿܘܿܢ ܓܹܝܪ ܝܲܬܼܝܼܪ ܡ̣ܢ ܡܲܐܬܹܝܢ ܐܲܦܸܤܩ̈ܘܿܦܹܐ : ܕܫܵܠܡܝܼܢ ܗ̄ܘ̣ܵܘ ܠܵܟܼ ܒܟܼܠ ܐܲܝܠܹܝܢ ܕܐܲܢ̄ܬܿ ܒܵܥܹ̇ܐ ܐܵܢ̄ܬܿ . ܒܵܥܹ̇ܐ ܗ̣̄ܘܲܝܬܿ ܓܹܝܪ : ܕܠܵܐ ܡܹܐܡܲܪܘܼܢ ܫܪܵܪܵܐ ܟܠ ܟ̱ܠܹܗ . ܒܐܲܢܵܦ̇ܘܿܪܵܐ ܓܹܝܪ ܕܐܵܦܸܩ̈ܘܿܦܹܐ ܕܥܲܡܝܼ : ܐܝܼܬܼ ܪܡܵܝ ܐܝܼܕܼܵܝ̈ܐ ܕܐܦܸܤܩ̈ܘܿܦܹܐ : ܕܝܼܕܼܝ̈ܥܵܢ ܐܵܦ ܡܕܼܝܼ̈ܢܵܬܼܗܘܿܢ ܕܠܵܐ ܦܘܼܠܵܓܼ : ܠܲܕܡܵܐ ܡ̣ܢ ܗܵܠܹܝܢ pb. 190 ܐܲܫܲܪܬܿ ؟ ܬܸܗܘܸܐ ܓܹܝܪ ܕܐܝܼܬܲܝܢ ܗ̣̄ܘܲܝܢ ܐܲܝܟܼ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ ܐܠܵܬܼܝܼܢ ܐܲܦܸܤܩ̈ܘܿܦܹܐ : ܘܐܸܢ ܨܒܹ̇ܐ ܐܲܢ̄ܬܿ ܥܸܤܪܵܐ : ܐܵܘ ܟܡܵܐ ܕܐܲܝ̄ܬܿ ܒܵܥܹ̇ܐ ܐܲܢ̄ܬܿ . ܠܡܵܐ ܡܸܢܝܵܢܵܐ ܡܩܝܼܡ ܠܲܫܪܵܪܵܐ ܕܐܵܪ̈ܬܵܕܘܿܪܤܘܿ ܘܲܠܤܘܼܢܗܵܕܘܿܣ ܕܲܫܪܵܪܵܐ : ܐܵܘ ܕܢܸܥܒܸܿܕܼ ܘܢܸܛܲܪ ܐܲܝܠܹܝܢ ܕܙܵܕܼ̈ܩܵܢ ؟ ܡܵܢܵܐ ܗܵܟܹܝܠ ܟܐ݂ܵܐ ܒܵܟܼ ܡܲܠܟܵܐ ܘܐܸܬܼܥܲܕܲܠ ܒܵܟܼ : ܕܟܲܢܸܫܢܲܢ ܤܘܼܢܗܵܕܘܿܣ ܬܹܒܹܝܠܵܝܬܼܵܐ : ܐܲܝܟܼ ܕܓܼܵܘܵܢܵܐܝܼܬܼ ܘܲܒܼܫܲܠܡܘܼܬܼܵܐ ܕܓܼܵܘܵܐ ܬܸܫܬܲܪܲܪ ܒܥܵܬܼܵܐ ܕܗܲܝܡܵܢܘܼܬܼܵܐ ܠܟܼܠܢܵܫ . ܘܝܼܕܲܥܬܵܝܗܝ ܠܢܝܼܫܲܢ : ܘܲܨܒܿܝܼܬܿ ܠܡܸܦܠܲܓܼ ܤܘܼܢܗܵܕܘܿܣ : ܐܲܝܟܼ ܕܠܵܐ ܢܸܗܘܸܐ ܒܘܼܚܵܢܵܐ ܕܓܼܵܘܵܐ : ܘܬܸܫܬܲܪܲܪ ܗܲܝܡܵܢܘܼܬܼܵܐ ܠܟܼܠܢܵܫ ܢܲܗܝܼܪܵܐܝܼܬܼ ܘܚܲܬܿܝܼܬܼܵܐܝܼܬܼ ܆ ܒܫܲܠܡܘܼܬܼܵܐ ܕܓܼܵܘܵܐ ܕܟܼܠܢܵܫ . ܗܵܫܵܐ ܕܹܝܢ ܠܵܐ ܗ̄ܘ̣ܵܐ ܟܠܗܘܿܢ ܕܵܚܠܲܝ̈ ܐܲܠܵܗܵܐ ܐܲܦܸܤܩ̈ܘܿܦܹܐ : ܗܵܢܘܿܢ ܕܫܲܕܹܬܼ ܗ̄ܘܹ̇ܝܬܼ ܕܢܸܬܼܟܲܢܫܘܼܢ ܐܸܬܼܟܲܢܲܫܘ ܗ̄ܘ̣ܵܘ : ܘܟܲܕܼ ܛܵܒܼ ܩܲܪܝܼܒܼܵܐ ܗ̄ܘ̣ܵܬܼ ܡܹܐܬܼܝܼܬܹܗ ܕܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܡܕܝܼܢܬܼܵܐ ܪܲܒܿܬܼܵܐ ܥܲܡ ܡܝܼܛܪ̈ܵܦܘܿܠܹܝܛܹܐ ܐ̄ܚܪ̈ܵܢܹܐ . ܬܘܼܒܼ ܐܵܦܠܵܐ ܗܸܢܘܿܢ ܗܵܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܐܸܬܼܚܲܫܲܒܼܘ ܥܲܡܗܘܿܢ : ܐܵܘ ܫܠܸܡ̣ܘ ܠܲܚܕܼܵܕܹ̈ܐ . ܘܬܼܘܼܒܼ ܐܵܦܠܵܐ ܒܥܵܬܼܵܐ ܕܗܲܝܡܵܢܘܼܬܼܵܐ ܕܵܙܕܼܩܵܐ ܗ̄ܘ̣ܵܬܼ ܗܘ̤ܵܬܼ : ܐܵܘ ܐܲܝܟܼ ܟܬܼܝ݁ܒܼܵܬܼܵܐ ܕܲܒܼܟܼܠܙܒܲܢ ܡܸܫܬܲܕܪ̈ܵܢ ܗ̣̄ܘܲܝ̈ ܡܸܢܲ . ܐܵܘ ܐܲܝܟܼ ܕܠܘܵܬܼ ܐܲܝܢܵܐ ܕܡܸܛܥܵܐ ܛܥ̣ܵܐ : ܐܵܘ ܐܲܝܟܼ ܐܲܝܠܹܝܢ ܕܗܵܢ̇ܘܿܢ ܡܸܫܬܥܹܝܢ : ܐܵܘ ܐܲܝܟܼ ܕܲܠܘܵܬܼ ܐܲܝܢܵܐ ܕܗ̤ܘ ܡܸܫܬܿܥܸܐ ܗ̄ܘ̣ܵܐ ܥܲܡܟܼܘܿܢ ܟܬܲܒܼܬܿܘܿܢ ܠܹܗ : ܟܲܕܼ ܡܸܕܸܡ ܐ̄ܚܪܹܝܢ ܠܐ ܐܸܡܲܪܬܿܘܿܢ ܠܹܗ : ܡ̣ܢ ܗܵܘ̇ ܕܗ̤ܘ pb. 191 ܐܸܡܲܪܬܿܘܿܢ ܠܹܗ : ܡ̣ܢ ܗܵܘ̇ ܕܗ̤ܘ ܐܸܡ݂ܲܪ ܡ̣ܢ ܪܸܥܝܵܢܹܗ : ܕܟܼܠܗܘܹܝܢ ܤܥܲܪܬܿܘܿܢ . ܘܠܵܐ ܩܵܘܝܼܬܿܘܿܢ ܠܐܲܝܠܹܝܢ ܕܪܲܚܝܼܩܝܼܢ ܗ̄ܘ̣ܵܘ : ܘܠܵܐ ܚܫܲܒܼܬܿܘܿܢ ܥܲܡ ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ : ܐܸܠܵܐ ܤܕܲܩܬܿܘܿܢ ܡ̣ܢ ܐܲܝܠܹܝܢ ܕܥܲܡܟܼܘܿܢ ܗ̄ܘ̣ܵܘ : ܘܡܸܢܟܼܘܿܢ ܘܲܠܟܼܘܿܢ ܒܲܚܸܢܬܿܘܿܢ : ܐܸܤܬܿܕܩܬܿܘܿܢ ܕܹܝܢ ܡ̣ܢ ܐܲܝܠܹܝܢ ܕܲܥܬܼܝܼܕܼܝܼܢ ܗ̄ܘ̣ܵܘ ܕܢܹܐܬܼܘܿܢ ܠܒܼܘܼܚܵܢܵܐ ܕܓܼܵܘܵܐ . ܘܒܲܙܢܵܐ ܕܙܵܕܹܩ ܠܐܲܠܹܝܢ ܕܗܲܝܡܵܢܘܼܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ ܠܵܐ ܒܲܚܵܢܬܿܘܿܢ : ܟܲܕܼ ܒܫܘܼܐܵܠܵܐ ܡܸܬܿܬܿܤܝܼ̈ܡܵܢ ܗ̣̄ܘܲܝ̈ ܐܲܠܹܝܢ ܕܐܝܼܬܼ ܥܠܲܝܗܹܝܢ ܒܥܵܬܼܵܐ : ܘܡܸܫܬܵܪ̈ܝܵܢ ܗ̣̄ܘܲܝ̈ : ܘܗܵܟܲܢܵܐ ܡܦܝܼܤܝܼܢ ܗ̣̄ܘܲܝܬܿܘܿܢ ܢܲܦܫܟܼܘܿܢ ܠܥܹܝܢ ܟܠܢܵܫ ܀ ܐܸܢܗ̤ܘ ܗܵܟܹܝܠ ܕܗܵܠܹܝܢ ܠܵܐ ܥܒܲܕܬܿܘܿܢ : ܟܹܐܢܵܐܝܼܬܼ ܥܵܒܼ̇ܕܝܼܢ ܗ̣̄ܘܲܝܬܿܘܿܢ ܡܲܦܲܩ ܒܪܘܼܚܵܐ : ܒܝܲܕܼ ܐܲܢܵܦ̇ܘܿܪܵܐ ܕܲܠܘܵܬܼ ܡܲܠܟܵܐ . ܐܸܢܗ̤ܘ ܕܹܝܢ ܕܒܲܝܠܹܝܢ ܕܲܠܟܼܘܿܢ ܩܲܛܪܸܓܼ ܕܲܐܠܗܵܠܹܝܢ ܥܵܘ̇ܠܵܐܝܼܬܼ ܤܥܲܪܬܿܘܿܢ : ܒܗܵܠܹܝܢ ܠܵܐ ܟܵܦ̇ܪܝܼܢ ܐܢ̄ܬܿܘܿܢ : ܐܸܠܵܐ ܠܡܲܦܲܩ ܒܪܘܼܚܵܐ ܠܗܹܝܢ ܟܲܕܼ ܠܗܹܝܢ ܤܵܝ̇ܡܝܼܢ ܐܢ̄ܬܿܘܿܢ : ܡܵܢܵܐ ܐ̄ܚܪܹܝܢ ܐܝܼܬܼ ܠܡܸܪܢܵܐ ܝܲܬܿܝܼܪ ܡ̣ܢ ܕܐܲܝܟܼ ܗܵܘ̇ ܕܡܸܒܼܓܲܠ ܒܵܓܹ̇ܠ ܡܲܤܒܿܪܝܼܢ ܥܠܵܘܗܝ : ܘܐܲܝܟܼ ܕܥܲܡ ܒܢܲܝ̈ ܫܥܵܬܼܗܘܿܢ ܡܸܫܬܿܥܹܝܢ ܘܲܬܼܟܼܝܼܠܝܼܢ ܠܡܸܟܼܬܲܒܼ ܗܵܠܹܝܢ ؟ ܤܘܼܢܗܵܕܘܿܣ ܬܹܒܹܝܠܵܝܬܼܵܐ ܩ̇ܪܹܝܬܿܘܿܢ ܠܵܗ̇ ܠܗܵܝ̇ ܕܤܸܕܼܩܲܬ̤ ܡ̣ܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܩ̣ܵܘܝܼܘ ܥܕܲܡܵܐ ܕܬܸܬܼܟܲܢܲܫ ܟ̱ܠܵܗ̇ ܤܘܼܢܗܵܕܘܿܣ : ܩܕܼܵܡ ܗܵܘ̇ ܕܡܸܛܠ ܗܵܕܹܐ ܪܫܵܟܼܘܿܢ . ܘܠܲܐܝܠܹܝܢ ܕܲܒܼܤܲܓܿܝܼܐܘܼܬܼܗܘܿܢ ܥܒܲܪܘ ܥܲܠ ܟܹܐܢܘܼܬܼܵܠ : ܠܗܵܠܹܝܢ ܡܦܝܼܣ ܗ̣̄ܘܲܝܬܿ ܕܢܸܬܼܝܼܗܸܒܼ ܟܠ ܫܘܼܠܛܵܢ : ܠܘܼܩܒܲܠ ܐܲܝܠܹܝܢ ܕܲܢܛܲܪܘ pb. 192 ܠܗܵܠܹܝܢ ܕܡܲܠܟܵܐ : ܘܕܲܫܪܵܪܵܐ : ܘܲܕܼܟܼܠܵܗ̇ ܤܘܼܢܗܵܕܘܿܣ . ܠܵܘ ܡܸܛܠ ܡܸܕܸܡ ܐ̄ܚܪܹܝܢ : ܐܸܠܵܐ ܡܸܛܠ ܕܒܼܤܲܓܝܼܐܘܼܬܼܗܘܿܢ ܥ̇ܒܼܪܝܼܢ ܠܐܲܝܠܹܝܢ ܕܲܢܛܲܪܘ ܦܘܼܩ̈ܕܵܢܹܐ . ܐܸܠܵܐ ܠܵܐ ܡܲܡܪܚܝܼܢ ܗ̣̄ܘܲܝܬܿܘܿܢ ܗܵܠܹܝܢ ܠܡܹܐܡܲܪ : ܐܸܠܵܐ ܠܐܲܝܠܹܝܢ ܕܲܒܼܢܲܝ̈ ܫܥܵܬܼܟܼܘܿܢ ܐܝܼܬܲܝܗܘܿܢ : ܡܸܛܠ ܐܲܝܕܵܐ ܕܗ̤ܝ . ܐܵܬܹ̇ܐ ܐ̄ܢܵܐ ܓܹܝܪ ܠܡܹܐܡܲܪ ܐܲܝܠܹܝܢ ܕܗܵܫܵܐ . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܠܵܐ ܤܲܓܿܝܼ ܬܹܐܨܲܦ ܕܗܵܕܹܐ : ܐܸܠܵܐ ܐܲܠܸܦ ܠܲܢ ܐܲܝܟܲܢܵܐ ܠܵܘ ܟܹܐܢܵܐܝܼܬܼ ܫܪܵܐܘܼܟܼ : ܡ̣ܢ ܐܲܝܠܹܝܢ ܕܡܸܢܵܟܼ ܘܡ̣ܢ ܩܘܼܪܸܠܘܿܣ ܐܸܬܼܟܿܬܸܒܼ ؟ ܐܸܠܘܼ ܓܹܝܪ ܟܠܗܹܝܢ ܐܲܝܠܝܹܢ ܕܙܵܕܹܩ ܗ̄ܘ̣ܵܐ ܕܢܸܬܼܒܲܚ̈ܢܵܢ ܡܸܬܼܒܲܚ̈ܢܵܢ : ܡܵܢܵܐ ܡܸܬܼܗܢܸܐ ܐܲܢ̄ܬܿ : ܐܵܦܸܢ ܓܹܝܪ ܡ̣ܢ ܗܵܠܹܝܢ ܐܵܦܸܢ ܡ̣ܢ ܟܠܢܵܫ ܐܸܬܼܪܫܝܼܬܿ ؟ ܒܗܵܕܹܐ ܝܲܬܿܝܼܪ ܡ̣ܢ ܟܠܡܸܕܸܡ ܢܥܲܩܸܒܼ : ܕܐܲܝܠܹܝܢ ܙܵܕܹܩ ܕܢܸܬܼܪܲܥܸܐ ܚܢܲܢ ܘܵܠܝܵܐܝܼܬܼ : ܘܠܵܐ ܢܸܤܛܸܐ ܡ̣ܢ ܐܵܪܬܵܕܘܿܟܿܤܝܼܵܐ : ܠܵܐ ܡ̣ܢ ܡܩܲܕܡܘܼܬܼܵܐ ܕܗܵܢܵܐ : ܘܠܵܐ ܡ̣ܢ ܚܲܫܗܹܐ ܕܝܼܠܵܟܼ . ܐܸܠܵܐ ܘܠܵܐ ܐܸܢܵܐ ܨܵܒܹ̇ܐ ܗ̄ܘܹ̇ܝܬܼ : ܐܲܝܠܹܝܢ ܕܕܝܼܠܝܼ ܠܲܡܬܲܢܵܝܘܼ ܘܲܠܡܹܐܡܲܪ : ܘܠܵܐ ܬܘܼܒܼ ܠܲܡܩܲܛܪܵܓܼܘܼ ܠܲܐ̄ܚܪ̈ܵܢܹܐ : ܝܲܬܿܝܼܪܵܐܝܼܬܼ ܕܹܝܢ ܐܲܝܟܵܐ ܕܡܸܫܬܲܡܗܵܐ ܤܘܼܢܗܵܕܘܿܣ : ܐܸܠܘܼܠܵܐ ܡ̣ܢ ܦܲܪܨܘܿܦܵܐ ܕܝܼܠܝܼ : ܐܵܦ ܗܲܝܡܵܢܘܼܬܼܵܐ ܐܸܬܼܚܲܒܿܠܲܬ̤ ܘܐܸܬܼܥܲܫܩܲܬ̤ . ܕܐܲܝܟܼ ܕܲܒܼܕܝܼܢܵܐ ܘܲܒܼܒܼܘܼܚܵܢܵܐ ܕܤܘܼܢܗܵܕܘܿܣ : ܐܸܫܬܲܪܪܲܬ̤ ܗܵܝ̇ ܕܗܲܪ̈ܵܛܝܼܩܹܐ . ܐܵܠܨܵܐ ܠܲܢ ܡܵܕܹܝܢ ܠܲܡܚܵܘܝܵܘܼ ܠܲܟܼܢܘܼܫܝܼܗܘܿܢ ܘܲܠܕܝܼܢܗܘܿܢ ܕܐܝܼܟܲܢܵܐ ܐܸܤܬܿܥܲܪ : ܘܠܡܚܵܘܵܝܼܘ ܠܟܼܠܢܵܫ ܡ̣ܢ ܐܲܝܠܹܝܢ ܕܲܠܟܼܠܢܵܫ ܡܸܬܿܬܵܘ̈ܕܝܵܢ ܕܐܸܬܼܟܬܸܒܼ : ܕܠܵܐ ܗܘ̤ܵܐ ܕܝܼܢܵܐ ܘܠܵܐ ܒܘܼܚܵܢܵܐ : ܕܠܵܐ pb. 193 ܐܲܝܟܼ ܕܲܒܼܕܝܼܢܵܐ ܕܤܘܼܢܗܵܕܘܿܣ ܢܸܬܼܠܲܒܼ̈ܟܵܢ . ܐܲܝܠܹܝܢ ܕܐܲܠܵܗܵܐ ܠܵܐ ܐܲܪܦܝܼ ܐܸܢܘܿܢ ܠܲܡܛܲܫܵܝܘܼܬܼܗܘܿܢ : ܐܸܠܵܐ ܦܲܪܤܝܼ ܐܸܢܘܿܢ ܒܐܝܼܕܼܵܐ ܕܝܼܠܗܘܿܢ : ܒܐܲܝܠܹܝܢ ܪܥܒܲܕܼܘ ܘܲܟܼܬܿܒܼܘ ܠܐܲܝܠܹܝܢ ܕܲܗ̤ܘܲܝ̈ . ܗܵܠܹܝܢ ܕܐܵܦ ܚܢܲܢ ܟܵܬܼܒܿܝܼܢܲܢ : ܘܲܡܢܲܗܪܝܼܢܲܢ ܠܐܲܝܠܹܝܢ ܕܩܵܝ̇ܡܝܼܢ ܘܡܸܬܼܚܪܹܝܢ ܠܩܘܼܒܼܠܲܢ : ܕܐܸܢ ܗܵܠܹܝܢ ܥܵܟܲܢܵܐ ܐܝܼܬܲܝܗܹܝܢ . ܕܟܲܕܼ ܦܲܓܼܥ̇ܝܼܢ ܒܲܟܼܬܼܝܼ̈ܒܼܵܬܼܵܐ ܕܤܘܼܢܗܵܕܘܿܣ ܕܡܸܢܗܘܿܢ ܐܸܬܼܟܬܸܒܼ : ܢܹܐܠܦܘܼܢ ܕܗܵܟܲܢܵܐ ܐܝܼܬܲܝܗܹܝܢ ܘܠܵܘ ܐ̄ܚܪܵܢܝܵܐܝܼܬܼ . ܘܢܸܕܿܥܘܼܢ ܥܫܘܼܩܝܵܐ ܕܲܗܘ̤ܵܐ ܡ̣ܢ ܤܘܼܢܗܵܕܘܿܣ ܥܲܠ ܐܵܪ̈ܬܵܕܘܿܟܿܤܹܐ : ܘܐܸܫܬܪ̈ܝܼܝܼܢ ܡ̣ܢ ܐܲܝܠܹܝܢ ܕܒܲܫܪܵܪܵܐ ܗ̄ܘ̣ܵܘ ܐܵܪ̈ܕܘܿܟܿܤܹܐ : ܐܲܟܼܙܢܵܐ ܕܐܲܝܠܹܝܢ ܕܲܗ̤ܘܲܝ̈ ܥܲܠ ܐܵܬܵܢܵܤܝܼܣ ܘܐܘܼܤܛܵܬܝܼܣ ܘܪܸܒܿܘܿ ܐ̄ܚܪ̈ܵܢܝܼܢ . ܢܸܚܙܸܐ ܗܵܟܹܝܠ ܢܸܩܦܵܐܝܼܬܼ ܐܲܝܟܲܢܵܐ ܐܸܤܬܿܥܲܪ ܡܸܢܗܘܿܢ ܗܘܼܦܡ̈ܢ݂ܡܵܛܵܐ ܠܘܼܩܒܲܠܝ . ܡ̣ܢ ܗܘܼܦܵܡ̈ܢܹܡܵܛܵܐ ܕܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ ܒܐܲܦܸܤܘܿܣ . ܦܲܛܪܘܿܣ : ܩܲܫܝܼܫܵܐ ܕܐܵܠܹܟܼܤܲܢܕܪܝܼܵܐ ܘܪܹܫܵܐ ܕܢܘܿܛܵܪܹ̈ܐ ܐܵܡܲ݁ܪ : ܟܲܕܼ ܡ̣ܢ ܩܕܼܝܼܡ ܢܲܟܼܦܵܐ ܢܸܤܛܘܿܪܝܼܣ ܩܲܒܸܿܠ̣ ܤܝܵܡܝܼܕܼܵܐ ܕܢܸܗܘܸܐ ܐܲܦܸܤܩܘܼܦܵܐ ܠܥܹܕܬܵܐ ܩܲܕܝܼܫܵܐ ܕܩܘܼܤܛܲܢܛܲܝܼܢܵܦܘܿܠܝܼܣ : ܘܲܥܒܲܪܘ ܝܵܘ̈ܡܵܬܼܵܐ ܙܥܘܿܪܹ̈ܐ : ܐܸܬܼܝܲܒܲܠܘ ܡ̣ܢ ܐ̄ܢܵܫ̈ܝܼܢ ܡ̣ܢ ܩܘܼܤܛܲܢܛܝܼܢܵܦܘܿܠܝܼܣ . ܬܘܼܪ̈ܓܵܢܵܘܗܝ ܕܲܡܕܲܠܚܝܼܢ ܠܐܲܝܠܹܝܢ ܕܩܵܪܹܝܢ ܠܗܘܿܢ : ܐܲܝܟܼ pb. 194 ܕܤܲܓܿܝܼ ܡ̣ܢ ܗܵܕܹܐ ܢܸܗܘܸܐ ܫܓܼܘܼܫܝܵܐ ܠܥܹܕܬܵܐ ܩܲܕܝܼܫܬܼܵܐ . ܗܵܕܹܐ ܗܵܟܹܝܠ ܟܲܕܼ ܝܑܼܠܸܦ̣ ܢܲܟܼܦܵܐ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ ܩܘܼܪܸܠܘܿܣ : ܟܬܲܒܼ ܐܸܓܲܪܬܵܐ ܚܕܼܵܐ ܘܬܲܪܬܹܝܢ ܠܘܵܬܼ ܢܲܟܼܦܘܼܬܹܗ : ܟܲܕܼ ܡܲܠ̈ܝܵܢ ܡܸܠܟܹ̈ܐ ܘܡܲܪ̈ܬܿܝܵܢܘܵܬܼܵܐ . ܘܠܘܼܩܒܲܠ ܗܵܠܹܝܢ ܟܬܲܒܼ ܕܠܵܐ ܡܸܫܬܿܡܲܥ : ܟܲܕܼ ܡܸܬܼܥܲܫܲܢ ܘܩܵܐܹ̇ܡ ܠܘܼܩܒܲܠ ܐܲܝܠܹܝܢ ܕܐܸܬܼܟܬܸܒܼ . ܘܥܲܡ ܗܸܠܹܝܢ ܬܘܼܒܼ : ܟܲܕܼ ܝܑܠܸܦ̣ ܢܲܟܼܦܵܐ ܐܲܦܸܤܩܘܿܦܵܐ ܩܘܼܪܸܠܘܿܣ : ܕܐܵܦ ܠܪܗܘܿܡܹܐ ܐܸܫܬܲܕܲܪ ܡܸܢܹܗ ܟܬܼܝܼ̈ܒܼܵܬܼܵܐ ܘܲܟܼܬܼܵܒܹ̈ܐ ܕܬܼܘܼܪ̈ܓܵܡܵܘܗܝ : ܟܬܲܒܼ ܘܐܵܦ ܗ̤ܘ ܠܘܵܬܼ ܕܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܕܥܹܕܬܵܐ ܕܪܗܘܿܡܹܐ ܩܹܠܹܤܛܝܼܢܘܿܣ ܒܐܝܼܕܲܝ̈ ܦܝܤܝܼܕܝܘܿܢ ܡܫܲܡܫܵܢܵܐ . ܘܦܲܩܕܹܗ : ܕܐܸܢ ܗ̤ܘ ܕܬܸܫܟܲܚ ܕܝܼܗܝܼܒܼܝܼܢ ܟܬܼܵܒܹ̈ܐ ܕܬܼܘܼܪ̈ܓܵܡܵܘܗܝ ܘܐܸܓܿܪܵܬܼܵܐ : ܗܲܒܼ ܘܐܵܦ ܠܐܲܝܠܹܢܝ ܕܡܹܢܝ ܐܸܬܼܟܬܸܒܼ . ܐܸܢ ܕܹܝܢ ܠܵܐ : ܐܲܝܬܼܵܐ ܐܸܢܹܝܢ ܠܗܵܪܟܵܐ : ܟܲܕܼ ܠܵܐ ܝܵܗܹ̇ܒܼ ܐܲܢ̄ܬܿ ܠܗܹܝܢ ܗܵܫܵܐ . ܟܲܕܼ ܐܸܫܟܲܚ ܕܹܝܢ ܠܐܸܚܿܪ̈ܵܬܹܗ ܘܲܠܬܼܘܼܪ̈ܓܵܡܵܘܗܝ ܕܐܸܬܼܝܼܗܸܒܼܘ : ܐܵܠܨܵܐܝܼܬܼ ܐܵܦ ܗ̤ܘ ܝܲܗ̣̄ܒܼ . ܘܐܸܬܼܟܿܬܸܒܼ ܐܲܝܠܹܝܢ ܕܘܵܠܹ̇ܐ ܡ̣ܢ ܟܵܚܹ̇ܠ ܠܐܲܠܵܗܵܐ ܚܲܤܝܼܵܐ ܐܲܦܸܤܩܘܿܦܵܐ ܕܥܹܕܬܵܐ ܕܪܗܘܿܡܹܐ ܩܹܠܹܤܛܝܼܢܘܿܣ ܕܐܝܼܬܼ ܒܗܹܝܢ ܛܘܼܦܘܿܣ ܝܑܼܕܼܝܼܥܵܐ . ܡܸܛܠ ܗܵܟܹܝܠ ܕܡ̣ܢ ܪܸܡܙܵܐ ܕܪܵܚܹܡ ܐܲܠܵܗܵܐ ܡܲܠܟܵܐ : ܤܘܼܢܗܵܕܘܿܣ ܩܲܕܝܼܫܬܼܵܐ ܕܝܼܠܟܼܘܿܢ ܐܸܬܼܘܲܥܕܲܬ̤ ܗܵܪܟܵܐ : ܡܲܠܦܝܼܢܲܢ ܐܵܠܨܵܐܝܼܬܼ ܕܲܠܟܲܪ̈ܛܲܝܤܹܐ ܕܥܲܠ ܗܵܠܹܝܢ : ܒܐܝܼܕܵܝ̈ܢ ܫܩܝܼܠܝܼܢܲܢ : ܠܘܵܬܼ ܗܵܘ̇ ܡܵܐ ܕܫܵܦܲܪ ܠܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ . pb. 195 ܢܸܤܛܘܿܪܝܼܣ . ܡܵܕܹܝܢ ܪܵܕܼܘܿܦܵܐ ܘܲܡܩܲܛܪܓܼܵܢܵܐ ܩܘܼܪܸܠܘܿܣ ܐܝܼܬܼܵܘܗܝ : ܐܸܢܵܐ ܕܹܝܢ ܡܸܬܼܪܲܕܼܦܵܢܵܐ . ܗܵܝ̇ ܕܹܝܢ ܕܫܸܡܥܲܬ̤ ܡܸܠܲܝ̈ ܘܕܼܵܢܲܬ̤ ܤܘܼܢܗܵܕܘܿܣ ܐܝܼܬܹܝܗ̇ : ܘܲܡܟܲܢܫܵܢܵܐ ܡܲܠܟܵܐ . ܐܸܢ ܗܵܟܹܝܠ ܒܛܟܼܤܵܐ ܕܕܲܝܵܢܹ̈̇ܐ : ܘܡܵܢܵܐ ܐܵܡܲ݁ܪ ܐ̄ܢܵܐ ܒܛܲܟܼܤܵܐ ܕܕܝܵܢܹ̈̇ܐ : ܗ̤ܘ ܐܝܼܬܼܵܘܗܝ ܗ̄ܘ̣ܵܐ ܟ̱ܠܹܗ ܒܹܝܬܼ ܕܝܼܢܵܐ . ܟܠ ܡܵܐ ܓܹܝܪ ܕܐܵܡܲ݁ܪ ܗ̄ܘ̣ܵܐ ܗܵܢܵܐ : ܐܲܟܲܚ̄ܕܼ ܟܠܗܘܿܢ ܐܵܡ̇ܪܝܼܢ ܗ̄ܘ̣ܵܘ : ܘܲܕܼܠܵܐ ܦܘܼܠܵܓܼ ܫܲܪܝܼܪ ܗ̄ܘ̣ܵܐ ܠܗܘܿܢ ܦܲܪܨܘܿܦܹܗ ܠܒܹܝܬܼ ܕܝܼܢܵܐ . ܐܸܠܘܼ ܓܹܝܪ ܟܢܝܼܫܝܼܢ ܗ̄ܘ̣ܵܘ ܟܠܗܘܿܢ ܕܲܝܵܢܹ̈̇ܐ : ܘܲܩܛܹܐ ܓܼܪ̈ܵܢܹܐ ܒܛܲܟܼܤܗܘܿܢ ܩܵܝ̇ܡܝܼܢ ܗ̄ܘ̣ܵܘ : ܘܡܸܬܼܩܲܛܪ̈ܓܼܵܢܹܐ ܬܘܼܒܼ ܒܵܗ̇ ܒܲܕܼܡܘܼܬܼܵܐ . ܟܠܗܘܿܢ ܫܲܘܝܵܐܝܼܬܼ ܩܵܢܹ̇ܝܢ ܗ̄ܘ̣ܵܘ ܦܵܪܹܗ̄ܝܼܵܐ . ܐܸܢܕܹܝܢ ܗ̤ܘ ܐܝܼܬܼܵܘܗܝ ܒܟܼܠܡܸܕܸܡ ܘܲܩܛܹܐ ܓܼܪܵܢܵܐ ܘܡܲܠܟܵܐ ܘܕܲܝܵܢܵܐ : ܒܫܘܼܠܛܵܢܵܐ ܤܵܥܲ݁ܪ ܗ̄ܘ̣ܵܐ ܟܠܗܹܝܢ . ܟܲܕܼ ܐܲܦܸܩ̣ ܡ̣ܢ ܫܘܼܠܛܵܢܵܐ ܗܵܢܵܐ : ܠܗܵܘ̇ ܕܲܦܩܝܼܕܼ ܗ̄ܘ̣ܵܐ ܡ̣ܢ ܡܲܠܟܵܐ ܘܐܲܩܝܼܡ ܢܲܦܫܹܗ : ܘܟܲܢܸܫ̣ ܠܹܗ ܠܐܲܝܠܹܝܢ ܕܒܼܵܥܹ̇ܐ ܗ̄ܘ̣ܵܐ : ܠܪ̈ܲܚܝܼܩܹܐ ܘܲܠܩܲܪ̈ܝܼܒܹܐ : ܘܲܥܒܲܕܼ ܢܲܦܫܹܗ ܒܹܝܬܼ ܕܝܼܢܵܐ . ܘܐܸܬܼܩ̇ܪܝܼܬܼ ܐܸܢܵܐ ܡ̣ܢ ܩܘܼܪܸܠܘܿܣ ܗܵܘ̇ ܕܟܲܢܫ̣ܵܗ̇ ܠܤܘܼܢܗܵܕܘܿܣ : ܘܡ̣ܢ ܩܘܼܪܸܠܘܿܣ ܕܐܝܼܬܼܵܘܗܝ ܗ̄ܘ̣ܵܐ ܪܹܫܵܗ̇ . ܡܲܢ̣ܘܼ ܕܲܝܵܢܵܐ ؟ ܩܘܼܪܸܠܘܿܣ . ܘܡܲܢ̣ܘܼ ܩܛܹܐ ܓܼܪܵܢܵܐ ؟ ܩܘܼܪܸܠܘܿܣ . ܡ̇ܢ ܗ̄ܘ̣ܵܐ ܐܲܦܸܤܩܘܿܦܵܐ ܕܪܗܘܿܡܹܐ ؟ ܩܘܼܪܸܠܘܿܣ . ܟܠܡܕܸܡ ܩܘܼܪܸܠܘܿܣ ܐܝܼܬܼܵܘܗܝ ܗ̄ܘ̣ܵܐ . ܩܘܼܪܸܠܘܿܣ ܠܲܟܡ ܐܝܼܬܼܵܘܗܝ ܗ̄ܘ̣ܵܐ ܐܲܦܸܤܩܘܿܦܵܐ ܕܪܗܘܿܡܹܐ ܩܹܠܹܤܛܝܼܢܘܿܣ ܀ pb. 196 ܡܲܢ̣ܘܼ ܡܗܲܝܡܸܢ ܗ̄ܘ̣ܵܐ ܕܗܵܠܹܝܢ ܗܵܟܲܢܵܐ ܗ̤ܘܲܝ̈ : ܐܸܠܘܼܠܵܐ ܐܲܠܵܗܵܐ ܚܒܲܫ̣ ܐܸܢܘܿܢ ܠܡܹܐܡܲܪ ܘܲܠܡܸܟܼܬܲܒܼ : ܘܠܲܡܫܲܕܵܪܘܼ ܠܟܼܠܵܗ̇ ܬܹܒܹܝܠ ؟ ܟܠ ܐܲܝܠܹܝܢ ܓܹܝܪ ܕܐܝܼܬܲܝܗܘܿܢ ܕܝܼܠܹܗ : ܩܵܪܹܝܢ ܠܗܹܝܢ ܘܠܵܐ ܡܗܲܝܡܢܝܼܢ ܕܗܵܠܹܝܢ ܗܵܟܲܢܵܐ ܗ̣̄ܘܲܝ̈ : ܘܲܠܦܝܼܓܼܝܼܢ ܘܐܵܦ ܥܲܠ ܢܲܦܫܗܘܿܢ . ܒܲܕܼ ܝܲܬܿܝܼܪ ܡ̣ܢ ܗܵܠܹܝܢ ܡܲܫܪܝܼܢ ܠܐܲܝܠܹܝܢ ܕܒܼܚܸܠܡܹ̈ܐ ܗܵܘ̈ܝܵܢ : ܐܸܢ ܗܵܠܹܝܢ ܗܵܟܲܢܵܐ ܐܝܼܬܲܝܗܹܝܢ ܐܲܟܼܡܵܐ ܕܲܗ̤ܘܲܝ̈ . ܡܵܢ ܐܵܠܨܵܐ ܗ̄ܘ̣ܵܬܼ ܥܲܠ ܤܘܼܢܗܵܕܘܿܣ : ܟܲܕܼ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܟܠܡܸܕܸܵܡ ؟ ܕܗܵܠܹܝܢ ܗܵܟܹܝܠ ܗܵܟܲܢܵܐ ܗ̣̄ܘܲܝ̈ : ܡ̣ܢ ܐܲܝܠܹܝܢ ܕܲܗ̤ܘܲܝ̈ ܒܐܲܦܸܤܘܿܣ ܝܵܠܦܝܼܬܘܿܢ . ܡܲܡܢܘܿܢ ܓܹܝܪ ܐܵܡܲ݁ܪ ܗ̄ܘ̣ܵܐ : ܕܡ̣ܢ ܦܪܵܬܘܿܙܡܝܼܵܐ ܕܲܡܬܲܚܡܵܐ ܗ̄ܘ̣ܵܬܼ ܒܲܟܼܬܼܝܼ̈ܒܼܵܬܼܵܐ ܕܕܵܚܹ̇ܠ ܠܐܲܠܵܗܵܐ ܘܪܵܚܹ̇ܡ ܠܲܡܫܝܼܚܵܐ ܡܲܠܟܵܐ : ܥܒܲܪܘ ܫܸܬܿܬܲܥܤܲܪ ܝܵܘܡ̈ܝܼܢ . ܘܐܲܝܟܼ ܡܵܐ ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ ܡܵܪܵܗ̇ ܕܤܘܼܢܗܵܕܘܿܣ : ܡܸܬܼܚܲܫܲܚ ܗ̄ܘ̣ܵܐ ܦܸܤܘܿܩܵܐܝܼܬܼ . ܩܘܼܪܸܠܘܼܣ ܐܲܦܸܤܩܘܿܦܵܐ ܕܐܠܹܟܼܤܲܢܕܪܝܼܵܐ ܐܵܡܲ݁ܪ : ܤܵܦܩܵܐܝܼܬܼ ܤܘܼܢܗܵܕܘܿܣ ܗܵܕܹܐ ܪܲܒܿܬܼܵܐ ܘܩܲܕܝܼܫܬܼܵܐ ܚܲܡܤܢܲܬ̤ : ܟܲܕܼ ܡܩܵܘܝܵܐ ܠܡܹܐܬܼܝܼܬܼܵܐ ܕܐܲܝܠܹܝܢ ܕܡܸܤܬܲܟܹܿܝܢ ܠܡܹܐܬܼܝܵܐ : ܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ . ܢܸܤܛܘܿܪܝܼܣ . ܐܵܪܵܐ ܠܵܐ ܓܲܠܝܵܐ ܐܵܦ ܠܠܵܐ ܡܸܤܬܲܟܿܠܵܢܹ̈ܐ : ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ ܒܟܼܠ ܡܸܕܸܵܡ ؟ ܡ̣ܢ ܗܵܢܵܐ ܗܵܟܹܝܠ : ܕܲܒܼܟܼܠ ܡܸܕܸܡ ܐܸܬܿܬܿܤܝܼܡ ܗ̄ܘ̣ܵܐ : ܐܸܬܼܩ̇ܪܝܼܬܼ ܐܸܢܵܐ . ܘܲܠܐܝܢܵܐ ܒܹܝܬܼ ܕܝܼܢܵܐ ؟ ܠܐܲܝܢܵܐ ܕܝܼܢܵܐ ؟ ܠܐܲܝܕܵܐ ܒܥܵܬܼܵܐ ؟ ܐܸܡܲܪ ܠܝܼ . ܤܵܦܩܵܐܝܼܬܼ ܠܲܡ ܤܘܼܢܗܵܕܘܿܣ ܗܵܕܹܐ ܪܲܒܿܢܼܵܐ ܘܩܲܕܝܼܫܬܼܵܐ ܚܲܡܤܢܲܬ̤ : ܟܲܕܼ ܡܩܵܘܝܵܐ pb. 197 ܫܸܬܿܬܿܥܤܲܪ ܝܵܘܡ̈ܝܼܢ . ܤܵܦܩܵܐܝܼܬܼ : ܐܵܡ̇ܪܲܬܿ : ܕܚܲܡܤܢܲܬ̤ : ܘܠܵܐ ܒܥܸܬܬܘܿܢ ܕܲܟܼܬܲܒܼܬܿܘܿܢ ܗܵܕܹܐ ܐܲܝܟܼ ܥܸܠܬܼܵܐ ܡܝܲܬܲܪܬܿܐ : ܕܡܸܢܵܗ̇ ܐܸܬܼܐ̱ܠܨܬܿܘܿܢ ܕܠܵܐ ܬܩܵܘܘܿܢ ܠܐܲܦܸܤܩ̈ܘܿܦܹܐ ܐܲܝܠܹܝܢ ܕܪܲܚܝܼܩܝܼܢ : ܐܲܝܠܹܝܢ ܕܐܵܠܨܵܐ ܗ̄ܘ̣ܵܬܼ ܠܗܘܿܢ ܠܡܹܐܬܼܵܐ ؟ ܘܲܒܼܥܸܠܬܼܵܐ ܕܘܵܝܼܬܼܵܐ ܐܸܫܬܵܘܚܲܪܘ ܠܡܹܐܬܼܵܐ : ܘܲܒܼܥ̣ܵܘ ܕܲܬܼܩܵܘܘܿܢ ܠܗܘܿܢ : ܗܵܢܘܿܢ ܕܐܵܦ ܩܲܪܝܼܒܼܝܼܢ ܗ̄ܘ̣ܵܘ : ܘܡܸܕܸܡ ܠܵܐ ܒܨܝܼܪܵܐ ܗ̄ܘ̣ܵܬܼ ܡܹܐܬܼܝܼܬܼܗܘܿܢ . ܡ̣ܢ ܟܠ ܦܪܘܿܣ ܡܸܫܬܵܘܚܪܝܼܢ ܗ̄ܘ̣ܵܘ ܝܵܘ̈ܡܵܬܼܵܐ ܗܵܠܹܝܢ : ܐܸܢ ܠܵܐ ܝܲܬܿܝܼܪ : ܐܲܝܟܼ ܕܲܢܢܝܼܚܘܼܢ ܡܸܢܗܘܿܢ ܫܚܵܩܗܘܿܢ ܕܡ̣ܢ ܡܲܪܕܝܼܬܼܵܐ ܕܐܘܼܪܚܵܐ ܘܕܼܐܠܦܵܐ . ܘܠܲܢܝܵܚܵܐ : ܘܠܲܚܫܲܚܬܼܵܐ ܕܐܵܠܨܵܝ̈ܬܼܵܐ : ܘܲܠܦܸܓܼܥܵܐ ܕܲܚܕܼܵܕܹ̈ܐ : ܘܕܲܐܝܠܹܝܢ ܕܲܟܼܪܝܼܗܝܼܢ ܗ̄ܘ̣ܵܘ ܘܲܤܢܝܼܩܝܼܢ ܗ̄ܘ̣ܵܘ ܥܲܠ ܗܵܠܹܝܢ . ܘܝܲܬܿܝܼܪܵܐܝܼܬܼ ܡܸܛܠ ܦܲܪ̈ܨܘܿܦܹܐ ܗܵܢܘܿܢ ܕܲܡܡܲܠܹܝܢ ܗ̄ܘ̣ܵܘ ܕܘܼܟܿܬܼܵܐ ܕܗܵܢܘܿܢ ܕܪܲܚܝܼܩܝܼܢ ܠܤܘܼܢܗܵܕܘܿܣ : ܒܐܲܝܠܹܝܢ ܕܐܵܠܨܵܐ ܗ̄ܘ̣ܵܬܼ ܥܠܲܝܗܘܿܢ . ܟܲܕܼ ܛܵܒܼ ܐܵܦܸܢ ܗ̤ܘ ܐܝܼܬܼܵܘܗܝ ܝܵܘܡܵܐ ܕܐܸܬܼܠܒܸܟܼ : ܘܙܵܕܹܩ ܗ̄ܘ̣ܵܐ ܕܬܸܗܘܸܐ ܟܵܪܘܿܙܘܼܬܼܵܐ : ܓܵܕܹܫ ܗ̄ܘ̣ܵܐ ܕܹܝܢ ܡܸܕܸܡ ܐܲܝܟܼ ܕܲܬܼܦܘܼܫ : ܘܵܠܝܵܐܝܼܬܼ ܡܸܬܼܬܵܘܤܲܦ ܗ̄ܘ̣ܵܐ ܝܵܘܡܵܐ ܐ̄ܚܪܹܢܵܐ . ܐܲܝܟܼ ܕܲܠܘܵܬܼ ܒܢܲܝ̈ܢܵܫܵܐ : ܕܐܝܼܬܼ ܥܸܠ̈݁ܠܵܬܼܵܐ ܤܲܓܿܝܼ̈ܠܵܬܼܵܐ ܕܡ̣ܢ ܐܵܢܲܢܩܹܐ ܗܵܘ̈ܝܵܢ ܠܗܘܿܢ : ܕܠܵܘ ܠܦܘܼܬܼ ܚܲܬܿܝܼܬܼܘܼܬܼܵܐ ܕܲܦܪܵܬܘܿܙܡܝܼܵܐ ܡܸܤܬܿܥܪ̈ܵܢ . ܐܸܠܵܐ ܠܵܐ ܗ̄ܘ̣ܵܐ ܕܟܼܵܪܘܿܙܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܝܵܘܡܵܐ : ܐܸܠܵܐ ܕܡܹܐܬܼܝܼܬܼܵܐ . ܝܵܘܡܵܐ ܓܹܝܪ ܕܟܼܵܪܘܿܙܘܼܬܼܵܐ : ܒܫܘܼܠܛܵܢܵܐ ܕܩܘܿܡܹܣ ܡܸܬܼܦܪܸܫ ܗ̄ܘ̣ܵܐ . ܚܛܲܦܬܿ ܢܲܦܫܵܟܼ : ܒܕܸܐܬܿܬܿܟܸܠܬܿ ܥܲܠ ܐܲܝܠܹܝܢ ܕܲܡܬܲܪܨܝܼܢ ܠܵܟܼ ܗܲܦܟܵܐܝܼܬܼ : ܒܡܲܪܵܚܘܼܬܼܵܟܼ ܕܠܵܐ ܒܘܼܝܵܢܵܐ . ܠܲܡܦܵܤܘܼ pb. 198 ܓܹܝܪ ܡܲܚܸܒܼ ܐܲܢ̄ܬܿ : ܘܕܲܐܝܟܼ ܗܵܟܲܢܵܐ ܐܝܼܬܲܝܟܼ : ܕܒܲܐܝܠܹܝܢ ܕܩܲܪܝܼܒܼܝܼܢ ܡܲܗܡܸܐ ܐܲܢ̄ܬ : ܘܠܲܐܝܠܹܝܢ ܕܪܲܚܝܼܩܝܼܢ ܒܵܥܹ̇̄ܐ ܐܲܢ̄ܬܿ . ܘܫܵܪܹܐ ܐܲܢ̄ܬܿ ܠܐܲܝܠܹܝܢ ܕܩܲܪܝܼܒܼܝܼܢ ܠܤܘܼܢܵܗܵܕܘܿܣ : ܘܲܡܤܲܟܸܐ ܐܲܢ̄ܬܿ ܠܐܲܝܠܹܝܢ ܕܪܲܚܝܼܩܝܼܢ . ܘܥܵܒܹ̇ܕܼ ܐܲܢ̄ܬܿ ܠܤܘܼܢܗܵܕܘܿܣ : ܕܠܵܐ ܢܸܬܼܡܲܛܘܿܢ ܐܲܝܠܹܝܢ ܕܪܲܚܝܼܩܝܼܢܢ . ܘܡܸܢܹܗ ܘܠܹܗ ܥܒܲܕܼ ܤܘܼܢܗܵܕܘܿܣ : ܩܕܼܵܡ ܤܘܼܢܗܵܕܘܣ ܕܟܼܠ ܐ̄ܢܵܫ . ܘܲܩ̣ܪܵܐ ܠܐܲܝܠܹܝܢ ܕܠܵܐ ܐܸܫܬܵܘܬܲܦܘ ܠܹܗ : ܕܬܸܗܘܸܐ ܤܘܼܢܗܵܕܘܿܣ : ܩܕܼܵܡ ܪܘܼܢܗܵܕܘܿܣ ܕܟܼܠܗܘܿܢ ܐܲܦܸܤܩ̈ܘܿܦܹܐ . ܘܲܡܤܲܥܕܹܝܢ ܗ̄ܘ̣ܵܘ ܠܹܗ : ܕܠܵܐ ܢܸܬܿܬܿܟܸܠ ܥܲܠ ܗܵܕܹܐ ܤܘܼܢܗܵܕܘܿܣ : ܕܠܵܗ̇ ܐܵܦ ܠܝܼ ܩܪܵܢܝ : ܟܲܕܼ ܒܲܩܛܝܼܪܵܐ ܡܸܬܼܚܲܫܲܚ . ܘܲܩܛܝܼܪܵܐ ܘܐܵܢܲܢܩܹܐ ܕܐܲܝܟܼ ܗܵܕܹܐ : ܐܲܝܕܵܐ ܕܟܲܕܼ ܡܬܲܢܸܐ ܐ̄ܢܵܫ ܠܵܐ ܡܸܬܼܗܲܝܡܲܢ . ܒܪܲܡ : ܡ̣ܢ ܐܲܝܠܹܝܢ ܕܲܟܼܬܲܒܼܘ ܡܸܬܼܓܠܸܐ . ܤܛܵܤܝܼܪܹ̈ܐ ܓܹܝܪ ܡܠܵܐܘܼܗ̇ ܠܲܡܕܼܝܼܢ̄ܬܼܵܐ ܡ̣ܢ ܤܪ̈ܝܼܩܹܐ ܘܡ̣ܢ ܩܘܼܪ̈ܚܹܐ : ܕܡ̣ܢ ܡܲܡܢܘܿܢ ܐܲܦܸܩܘܿܦܵܐ ܕܐܲܦܸܤܘܿܣ ܐܸܬܼܟܲܢܲܫܘ . ܘܩܵܐܹ̇ܡ ܗ̄ܘ̣ܵܐ ܒܪܹܫܗܘܿܢ : ܘܡܲܪܗܸܓ ܗ̄ܘ̣ܵܐ ܠܗܘܿܢ ܟܲܕܼ ܡܙܲܝܢܝܼܢ ܒܲܡܕܼܝܼܢ̄ܬܼܵܐ . ܐܲܝܟܼ ܕܢܸܥܪܘܿܩ ܟܠ ܚܲܕܼ ܡܸܢܲܢ ܘܢܸܬܿܛܲܫܸܐ : ܘܢܸܬܼܚܲܫܲܚ ܒܲܙܗܝܼܪܘܼܬܼܵܐ : ܘܲܠܡܲܚܤܸܢ ܢܸܫܬܵܘܙܲܒܼ ܒܕܸܚܸܠ̱ܬܼܵܐ ܤܲܓܝܼܐܬܼܵܐ . ܐܲܝܟܼ ܕܐܵܦ ܡ̣ܢ ܡܲܡܠܠܵܐ ܕܐܲܝܠܹܝܢ ܕܐܸܫܬܲܕܲܪܘ ܦܫܝܼܩܵܐ ܠܡܹܐܠܲܦ : ܗܵܢ̇ܘܿܢ ܕܒܲܫܡܵܐ ܡ̇ܢ ܐܲܝܟܼ ܕܢܸܩܪܘܿܢܵܢܝ ܠܤܘܼܢܗܵܕܘܿܣ ܐܸܬܼ݂ܵܘ : ܕܢܸܤܬܿܗܸܕܼ ܕܠܵܐ ܢܸܗܘܸܐ ܐܲܝܟܼ ܐܲܝܠܹܝܢ ܕܠܵܐ ܝܵܕܼܥ̇ܝܼܢ ܠܵܗ̇ ܠܤܘܼܢܗܵܕܘܿܣ : ܩܕܼܵܡ ܡܹܐܬܼܝܼܬܼܵܐ ܕܟܼܠܗܘܿܢ ܐܲܦܸܤܩ̈ܘܿܦܹܐ . ܒܲܫܪܵܪܵܐ ܓܹܝܪ ܐܸܬܼ݂ܵܘ ܕܢܸܕܼܒܿܪܘܼܢܵܢܝ ܒܲܚܛܘܼܦܝܵܐ ܘܒܲܩܛܝܼܪܵܐ : ܘܢܲܛܒܼܘܼܢ ܥܠܲܝ ܕܡܹܐܒܲܕ ܐܸܒܲܕ : pb. 199 ܘܐܸܤܬܿܟܲܪ ܦܘܼܡܹܗ ܥܲܠ ܓܘܼܕܵܦܵܘ̈ܗܝ : ܐܵܘ ܐܲܝܟܼ ܕܠܲܐܝܢܵܐ ܕܐܸܫܬܲܐܲܠ ܢܸܫܪܘܿܢܵܢܝ . ܕܗܵܠܹܝܢ ܓܹܝܪ ܐܸܬܼܐ̰ܡܲܪ : ܫܡܲܥܘ ܐܵܦ ܡ̣ܢ ܡܲܡܠܠܵܐ ܕܝܘܼܒܹܢܵܠܝܘܿܣ . ܝܘܼܒܹܢܵܠܝܘܿܣ ܐܲܦܸܤܩܘܼܦܵܐ ܕܐܘܼܪܸܫܠܸܡ ܐܵܡܲ݁ܪ : ܡܸܛܠ ܕܹܝܢ ܕܲܟܼܢܘܼܫܝܵܐ ܕܪ̈ܗܘܿܡܵܝܹܐ ܐܲܚܕܲܪ ܠܒܲܝܬܹܗ : ܘܐܲܝܟܼ ܕܐܸܬܼ݂ܵܘ ܕܵܚܠܲܝ̈ ܠܐܲܠܵܗܵܐ ܐܲܦܸܤܩ̈ܘܿܦܹܐ ܘܐܸܡ݂ܲܪܘ : ܠܵܐ ܫܒܲܩ̣ܘ ܠܐ̄ܢܵܫ ܠܡܬܼܩܲܪܵܒܼܘܼ ܠܬܲܡܵܢ : ܝܑܼܕܼܝܼܥ ܗ̄ܘ̣ ܕܠܵܘ ܒܬܹܐܪܬܵܐ ܛܵܒܼܬܼܵܐ ܡܸܫܬܿܐܸܠ ܡ̣ܢ ܡܹܐܬܼܝܼܬܹܗ ܕܲܠܘܵܬܼ ܤܘܼܢܗܵܕܘܿܣ ܩܲܕܝܼܫܬܼܵܐ . ܢܸܤܛܘܿܪܝܼܣ . ܚܙܲܝܬܿܘܿܢ ܕܒܲܟܼܡܵܐ ܛܪܘܼܢܘܼܬܼܵܐ ܐܸܬܼܚܲܫ̇ܚܹܬܼ ܐܸܢܵܐ : ܘܠܲܟܼܡܵܐ ܩܛܹܐ ܓܼܪܵܢܘܼܬܼܵܐ ܚܲܝܵܒܼ ܐ̄ܢܵܐ : ܥܲܠ ܕܡܸܛܠ ܕܐܹܫܵܘܙܸܒܼ ܢܲܦܫܵܝ ܡ̣ܢ ܒܢܲܝ̈ ܡܵܘ̈ܡܵܬܼܵܐ ܕܩܵܡ̣ܘ ܥܠܲܝ : ܐܸܤܬܲܢܩܹ̇ܬܼ ܥܲܠ ܐܸܤܛܪܵܛܝܼܘܿܛܹܐ ܕܐܲܟܼܪܸܟܼ ܠܒܲܝܬܼܝ ܕܢܸܛܪܘܼܢܵܢܝ : ܕܠܵܐ ܢܹܐܬܼܘܿܢ ܥܠܲܝ ܒܲܩܛܝܼܪܵܐ ܘܢܵܘܒܿܕܼܘܼܢܵܢܝ ؟ ܡܩܲܛܪܸܓܼ ܐܲܢ̄ܬܿ ܠܝܼ : ܕܐܸܤܛܪܵܛܝܼܘܿܛܹܐ ܐܲܚ̇ܕܪܹܬܼ ܠܒܲܝܬܼܝ : ܠܵܘ ܕܢܸܥܒܿܕܼܘܼܢ ܠܟܼܘܿܢ ܡܸܕܸܡ ܕܒܼܝܼܫ : ܐܸܠܵܐ ܕܲܢܥܵܘܟܼܘܼܢܵܟܼܘܿܢ ܡ̣ܢ ܕܲܠܡܸܤܥܲܪ ܨܹܐܕܲܝ ܒܝܼ̈ܫܬܼܵܐ . ܡ̣ܢ ܗܵܝ̇ ܕܲܥܕܲܠܬܿܘܿܢ ܠܲܢ ܥܲܠ ܕܐܲܟܼܪܸܟܼܢܲܢ ܐܸܤܛܪ̈ܵܛܝܼܘܿܛܹܐ ܡܸܬܼܚܲܙܝܵܐ : ܕܐܸܠܘܼܠܵܐ ܗܸܢܘܿܢ ܩܲܕܸܡ̣ܘ ܐܲܕܼܟܼܘܼܢܝ : ܘܲܗܘ̤ܵܘ ܠܝܼ ܫܘܼܪܵܐ : ܐܵܒܹ̇ܕܼ ܗ̄ܘܹ̇ܝܬܼ ܡ̣ܢ ܩܛܝܼܪ̈ܵܢܹܐ . ܡ̇ܢ ܓܹܝܪ ܩܵܪܹܝܢ ܗ̣̄ܘܲܝܬܿܘܿܢ pb. 200 ܠܐܲܝܠܹܝܢ ܕܩܲܕܼܡ̣ܘ ܗܲܗܸܕܼܟܼܘܿܢ : ܕܠܵܐ ܬܸܗܘܸܐ ܤܘܼܢܗܵܕܘܿܣ ܕܥܵܘ̣ܠܵܐ ؟ ܠܡܵܐ : ܐܲܝܟܼ ܕܐܸܬܼܩܪܝܼܬܿܘܿܢ : ܐܸܬܼܟܲܢܲܫܬܿܘܿܢ ؟ ܠܢܲܦܫܟܼܘܿܢ ܥܒܲܕܬܿܘܿܢܵܗ̇ ܠܤܘܼܢܗܵܕܘܿܣ : ܘܠܵܘ ܠܲܢ . ܠܗܵܢܘܿܢ ܓܹܝܪ ܐܲܦܸܩܬܿܘܿܢ ܡ̣ܢ ܤܘܼܢܗܵܕܘܿܣ : ܘܡܸܢܟܼܘܿܢ ܘܲܠܟܼܘܿܢ ܥܒܕܬܿܘܿܢ ܠܗܘܿܢ ܐܲܝܟܼ ܕܲܨܒܲܝܬܿܘܿܢ . ܘܠܵܐ ܫܡܲܥܬܘܿܢ ܐܸܢܘܿܢ ܕܩܵܥܹ̇ܝܢ ܗ̄ܘ̣ܵܘ ܠܟܼܘܿܢ : ܕܠܵܐ ܬܸܥܒܿܕܼܘܼܢ ܤܘܼܢܗܵܕܘܿܣ : ܐܸܠܵܐ ܕܲܬܼܩܵܘܘܿܢ ܠܐܲܦܸܤܩ̈ܘܿܦܹܐ ܕܐܸܬܼܩܪܝܼܘ ܥܲܢܡܟܼܘܿܢ : ܕܩܲܪܝܼܒܼܝܼܢ ܗ̄ܘ̣ܵܘ ܠܡܹܐܬܼܵܐ . ܗܵܫܵܐ ܗܵܟܹܝܠ ܐܲܝܟܼ ܕܲܐܠܡ̇ܢ ܩܪܲܝܬܿܘܿܢ ܠܲܢ : ܡ̣ܢ ܒܵܬܲܪ ܗܵܢܵܐ ܟ̱ܠܹܗ ܩܛܝܼܪܵܐ ؟ ܡܲܢ̣ܘܼ ܡܤܲܝܒܲܪ ܘܠܵܐ ܢܸܒܼܟܸܿܐ : ܟܲܕܼ ܡܸܬܼܥܗܸܕܼ ܒܝܼ̈ܫܵܬܼܵܐ ܕܲܗ̤ܘܲܝ̈ ܒܐܲܦܸܤܘܿܣ ؟ ܘܲܠܘܲܝ ܠܘܼܩܒܲܠܝ ܘܥܲܠ ܚܲܝܲܝ̈ ܗ̤ܘܲܝ̈ : ܘܠܵܘ ܡܸܛܠ ܪܘܼܫܥܵܐ ! ܠܵܐ ܓܹܝܪ ܐܸܤܬܲܢܩܹ̇ܬܼ ܒܗܵܠܹܝܢ ܡܸܠܹ̈ܐ : ܥܲܠ ܐ̄̈ܢܵܫ ܕܤܵܦܹ̇ܩ ܗ̄ܘ̣ܵܐ ܠܦܘܼܪܥܵܢܵܐ : ܐܸܠܵܐ ܥܲܠ ܦܵܪܘܿܩܲܢ ܝܼܫܘܿܥ ܡܫܝܼܚܵܐ : ܗܵܘ̇ ܕܐܝܼܬܼܵܘܗܝ ܕܲܝܢܵܐ ܟܹܐܢܵܐ : ܕܡܸܛܠܵܬܹܗ ܩܲܒܿܠܹ̇ܬܼ ܐܵܦ ܠܲܡܤܲܝܒܵܪܘܼ ܡܚܲܡܤܢܵܢܵܐܝܼܬܼ : ܚܠܵܦ ܕܠܵܐ ܢܸܬܼܩܲܛܪܲܓܼ ܟ̱ܠܹܗ ܕܘܼܫܡܹܗ ܕܲܡܫܝܼܚܵܐ . ܗܵܫܵܐ ܕܹܝܢ ܡܪܲܟܿܒܼܝܼܢ ܥܠܲܝ : ܕܡܸܛܠ ܕܠܵܐ ܐܸܫܟܿܚܹ̇ܬܼ ܠܡܸܫܬܲܩ : ܟܲܕܼ ܡܸܬܿܛܠܸܡ ܐ̄ܢܵܐ ܥܲܠ ܐܲܦܲܝ̈ ܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܐܲܝܟܼ ܕܡ̣ܢ ܐܵܢܲܢܩܹܐ ܢܵܦܹ̇ܩ ܐ̄ܢܵܐ ܪܘܼܚܵܐ . ܘܲܡܦܝܼܣ ܐ̄ܢܵܐ ܠܟܼܠܗܘܿܢ ܒܢܲܝ̈ܢܵܫܵܐ ܕܐܵܡ̇ܪܝܼܢ : ܕܗ̤ܘ ܗܘ̤ܵܐ ܥܸܠܬܼܵܐ ܕܲܫܓܼܘܼܫܝܵܐ ܘܕܲܗܦܘܼܟܼܝܵܐ ܗܵܢܵܐ : ܘܲܚܵܘܸܐ ܐ̄ܢܵܐ ܢܲܦܫ ܕܫܲܪܝܼܪ ܐ̄ܢܵܐ . ܡܸܛܠ ܕܡ̣ܢ ܗܵܢܵܐ ܐܸܬܼܐܲܠܨܹ̇ܬܼ : ܘܡܸܛܠ ܐܲܝܠܹܝܢ ܕܲܟܼܬܲܒܼܘ ܠܘܼܩܒܲܠܝ . ܐܸܠܵܐ ܓܹܝܪ ܐܲܢ̄ܬܿ pb. 201 ܩܲܕܼܡܬܿ ܝܑܼܬܸܒܼܬܿ ܠܲܢ ܒܡܸܨܥܲܬܼ ܕܲܝܵܢܹ̈ܐ . ܘܡܸܛܠ ܕܠܲܝܬܿ ܗ̄ܘ̣ܵܐ ܩܛܹܐܓܼܪ̈ܵܢܹܐ : ܒܗܵܝ̇ ܕܗܸܢܘܿܢ ܗܘ̤ܵܘ ܕܲܝܵܢܹ̈ܐ : ܐܲܩܝܼܡܘ ܠܲܡܩܲܛܪܓܼܵܢܘܼܬܲܢܝ ܠܬܹܐܵܕܘܿܛܘܿܣ ܐܲܦܸܤܩܘܿܦܵܐ ܕܐܲܢܩܘܼܪܵܐ ܕܓܼܵܠܵܛܝܼܵܐ : ܘܠܵܐܩܵܩܝܼܣ ܐܲܦܸܤܦܘܿܦܵܐ ܕܡܝܼܠܝܼܛܝܼܢܘܿܣ ܟܲܕܼ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܫܲܐܠܵܢܵܐ . ܬܹܐܕܘܿܛܘܿܣ . ܥܢ̣ܵܐ ܕܹܝܢ ܬܹܐܵܕܘܿܛܘܿܣ ܩܲܕܡܵܝܑܬܼ : ܐܲܝܟܼ ܡ̇ܢ ܕܡܲܡܠܠܵܐ ܡܸܕܸܡ ܥ̣ܒܲܕܼ ܥܲܡܝܼܘ ܘܠܹܗ ܠܡܲܡܠܠܵܐ ܠܵܐ ܐܵܡܲ݁ܪ ܠܹܗ : ܘܠܵܐ ܡܫܲܐܸܠ ܠܹܗ ܗܵܢܵܐ : ܕܲܠܘܵܬܼ ܐܲܝܕܵܐ ܐܸܬܼܐ̱ܡܲܪ ܡܸܢܹܗ : ܕܲܢܕܼܘܼܢ ܠܬܼܪ̈ܬܲܝܗܹܝܢ ܡܸܠܹ̈ܐ ܐܲܝܟܼ ܕܲܝܵܢܵܐ . ܘܲܠܗܵܘ̇ ܢܩܲܒܸܿܠ : ܘܲܠܗܵܢܵܐ ܢܲܤܠܸܐ : ܐܲܝܟܼ ܕܠܲܐܝܢܵܐ ܕܓܲܠܝܵܐܝܼܬܼ ܒܪܘܼܫܥܵܐ ܢܦܲܠ̣ : ܐܸܠܵܐ ܒܲܠܚܘܿܕܼ ܤܵܦܹ̇ܡ ܗ̄ܘ̣ܵܐ ܠܹܗ ܕܲܩܛܹܐ ܓܼܪܵܢܘܼܬܼܵܐ ܀ ܬܹܐܵܕܘܿܛܘܿܣ ܐܲܦܸܩܘܿܦܵܐ ܕܐܲܢܩܘܼܪܵܐ ܐܵܡܲ݁ܪ : ܟܵܐܹ̇ܒܼ ܠܝܼ ܡ̇ܢ ܥܲܠ ܪܵܡܚܵܐ : ܒܪܲܡ ܕܹܝܢ ܡ̣ܢ ܟ̱ܠܹܗ ܚܘܼܒܵܐ ܡܝܲܩܲܪ ܐ̄ܢܵܐ ܠܕܼܚܠܲܬܼ ܐܲܠܵܗܵܐ : ܘܥܲܠ ܗܵܕܹܐ ܐܵܢܢܲܩܹܐ ܐܝܼܬܼ ܠܝܼ : ܕܐܵܦ ܒܟܲܪܝܘܼܬܼܵܐ ܤܲܓܿܝܼܐܬܼܵܐ ܡܸܛܠ ܐܲܝܠܹܝܢ ܕܡܸܫܬܲܐܲܠܢܵܐ : ܫܪܵܪܵܐ ܐܹܡܲܪ . ܠܵܐ ܕܹܝܢ ܤܵܒܲܪ̇ ܐ̄ܢܵܐ ܕܡܸܬܼܒܲܥܝܵܐ ܤܵܗܕܘܼܬܼܵܐ ܕܝܼܠܲܢ : ܐܲܝܟܼ ܡ̇ܢ ܕܪܸܥܝܵܢܵܐ ܐܸܬܼܝܼܕܲܥ ܠܹܗ : ܡ̣ܢ ܟܬܼܝܼ̈ܒܼܵܬܼܵܐ ܕܲܠܘܵܬܼ ܪܸܚܡܲܬܼ ܐܲܠܵܗܵܐ ܕܒܼܵܟܼ . ܐܲܝܠܹܝܬܢ ܓܹܝܪ ܕܬܲܡܵܢ ܐܼܡ݂ܲܪ : ܕܠܵܐ ܢܸܬܼܐܲܡܪ̈ܵܢ ܥܲܠ ܐܲܠܵܗܵܐ : ܗܵܢܵܘ ܕܹܝܢ ܥܲܠ ܝܑܼܚܝܼܕܼܵܝܵܐ : ܟܲܕܼ ܡܚܲܤܸܕܼ ܠܹܗ ܒܐ̄ܢܵܫܵܝ̈ܬܼܵܐ : ܗܵܠܹܝܢ ܐܵܦ ܗܵܪܟܵܐ ܟܲܕܼ ܡܡܠܸܠ ܐܸܡ݂ܲܪ : ܕܠܵܐ ܙܵܕܹܩ ܥܲܠ ܐܲܠܵܗܵܐ ܠܡܹܐܡܲܪ : ܕܝܼܢܸܩ̣ ܚܲܠܒܼܵܐ : ܘܠܵܐ ܕܐܸܬܼܝܼܠܸܕܼ pb. 202 ܡ̣ܢ ܒܬܼܘܼܠܬܼܵܐ . ܗܵܟܲܢܵܐ ܐܵܦ ܗܵܪܟܵܐ ܙܲܒܼ̈ܢܵܬܼܵܐ ܤܲܓܿܝܼ̈ܐܵܬܼܵܐ ܬܸܡ݂ܲܪ : ܕܒܲܪ ܬܪܹܝܢ ܝܼܪ̈ܚܝܼܢ ܐܵܘ ܒܲܪ ܬܠܵܬܼܵܐ ܠܐܲܠܵܗܵܐ ܠܵܐ ܐܵܡܲ݁ܪ ܐ̄ܢܵܐ . ܢܸܤܛܘܿܪܝܼܣ . ܠܵܐ ܗܵܢܘܿܢ ܐܲܝܟܼ ܕܲܝܵܢܹ̈ܐ ܒܲܚܸܢ̣ܘ ܠܗܵܠܹܝܢ : ܘܠܵܐ ܬܘܼܒܼ ܗܵܘ̇ ܐܲܝܟܼ ܕܲܠܘܵܬܼ ܡܒܲܚܢܵܢܹ̈ܐ ܘܕܲܝܵܢܹ̈ܐ ܐܸܡ݂ܲܪ ܗ̄ܘ̣ܵܐ : ܐܸܠܵܐ ܐܲܝܟܼ ܤܵܗܕܵܐ ܕܕܲܝܵܢܵܐ ܩܛܹܐ ܓܼܪܵܢܵܐ ܩ̣ܵܡ ܗ̄ܘ̣ܵܐ . ܬܹܐܵܕܘܿܛܘܿܣ . ܐܲܝܠܹܝܢ ܠܲܡ ܓܹܝܪ ܕܬܲܡܵܢ ܐܲܤܠܝܼ ܕܠܵܐ ܢܸܬܼܐܲܡܪ݁ܵܢ ܥܲܠ ܐܲܠܵܗܵܐ : ܗܵܢܵܘ ܕܹܝܢ ܥܲܠ ܝܑܼܚܝܼܕܼܵܝ̇ܐ : ܟܲܕܼ ܡܚܲܤܸܕܼ ܠܹܗ ܒܐ̄ܢܵܫܵܝ̈ܬܼܵܐ ܗܵܠܹܝܢ ܐܵܦ ܗܵܪܟܵܐ ܟܲܕܼ ܡܡܲܠܸܠ ܐܸܡ݂ܲܪ : ܕܠܵܐ ܙܵܕܹܩ ܥܲܠ ܐܲܠܵܗܵܐ ܕܢܹܐܡܲܪ ܕܝܼܢܸܵܩ̣ ܚܲܠܒܼܵܐ : ܘܠܵܐ ܕܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ . ܗܵܟܲܢܵܐ ܐܵܦ ܗܵܪܟܵܐ ܐܵܡܲ݁ܪ : ܕܒܲܪ ܬܪܹܝܢ ܝܲܪ̈ܚܝܼܢ ܐܵܘ ܒܲܪ ܬܠܵܬܼܵܐ ܠܵܐ ܐܵܡܲ݁ܪ ܐ̄ܢܵܐ . ܢܸܤܛܘܿܪܝܼܣ . ܘܩܲܒܿܠܵܗ̇ ܕܠܵܐ ܒܘܼܚܵܢܵܐ ܐܲܝܟܼ ܕܲܝܵܢܵܐ ܩܛܹܐ ܓܼܪܵܢܵܐ : ܟܲܕܼ ܡܸܕܸܡ ܠܵܐ ܫܲܐܠܹܗ ܗܵܘ̇ : ܐܵܘ ܕܡ̇ܢ ܐܵܡܲ݁ܪ ܗ̄ܘ̣ܵܐ ܐܠܵܟܼ : ܟܲܕܼ ܗܵܠܹܝܢ ܗܵܟܲܢܵܐ ܐܸܡ݂ܲܪ . ܐܵܘ ܕܐܲܢ̄ܬܿ ܠܘܵܬܼ ܗܵܠܹܝܢ ܡ̇ܢ ܐܸܡ݂ܲܪܬܿ : ܒܗܵܘ̇ ܡܵܐ ܕܐܸܬܼܚܙܝܼ ܠܩܘܼܒܼܠܵܟܼ . ܩܵܘܵܐ : ܐܸܡܲܪ ܩܕܲܡܝܢ : ܕܢܸܕܲܥ ܒܐܲܝܢܵܐ ܪܸܥܝܵܢܵܐ ܐܲܤܠ̣ܝܼ ܐܸܢܹܝܢ ܠܗܵܠܹܝܢ . ܐܲܝܟܼ ܕܠܵܐ ܢܩܲܒܿܠܝܼܗ̇ ܕܠܵܐ ܥܸܠܬܼܵܐ ܠܲܩܛܹܐ ܓܼܪܵܢܘܼܬܼܵܐ ܕܲܗܠܵܘܗܝ ܟܲܕܼ ܪܲܚܝܼܩ : ܘܲܕܼܠܵܐ ܒܘܼܚܵܢܵܐ ܘܲܕܼܠܵܐ ܒܨܵܬܼܵܐ ܢܸܦܤܘܿܩ ܥܠܵܘܗܝ ܐܲܦܦܲܤܝܼܣ : ܩܕܼܵܡ ܐܲܝܠܹܝܢ ܕܲܤܢܝܼܩܝܼܢ ܠܡܹܐܠܲܦ ܚܲܬܿܝܼܬܼܵܐܝܼܬܼ : ܕܡܸܛܠ ܐܲܝܕܼܵܐ ܐܸܐܼܚܲܝܲܒܼ . ܗܵܟܲܢܵܐ ܐܵܦܠܵܐ ܡܸܬܼܩܲܛܪܓܼܵܢܵܐ ܡܸܫܟܲܚ ܗ̄ܘ̣ܵܐ ܠܡܸܟܼܦܲܪ : ܘܠܲܝܬܿ ܠܹܗ ܥܸܠܬܼܵܐ pb. 203 ܕܲܒܼܡܲܤܲܒܼ ܒܐܲܦܹ̈ܐ ܢܩܲܛ̱ܪܓܲܢܝ . ܐܸܡܲܪ ܗܵܟܹܝܠ ܐܘܿ ܬܹܐܵܕܘܿܛܲܐ : ܐܲܢ̄ܬܿ ܡܲܠܸܠܬܿ ܥܲܡܹܗ : ܐܵܢ ܠܲܡ ܡܵܕܹܝܕ ܚܲܬܿܝܼܬܼܵܐܝܼܬܼ ܡܦܵܣ ܐܲܢ̄ܬܿ ܐܵܦ ܒܪܸܥܝܵܢܹܗ : ܟܲܕܼ ܫܲܐܸܠܬܵܝܗܝ ܘܦܲܢܝܼ ܠܵܟܼ ܦܸܬܼܓܼܵܡܵܐ : ܕܒܲܪ [ ܬܪܝܢ ܝܲܪ̈ܚܝܼܢ ܐܵܘ ܒܲܪ ܬܠܵܬܼܵܐ ܠܵܐ ܐܵܡܲ݁ܪܢܵܐ ܠܐܲܠܵܗܵܐ :] ܐܲܝܟܼ ܐܲܝܢܵܐ ܕܠܵܐ ܐܵܡܲ݁ܪ ܠܹܗ ܠܲܡܫܝܼܚܵܐ ܐܲܠܵܗܵܐ : ܐܸܡ݂ܲܪ ܠܵܟܼ ܕܗ̤ܘ ܐܝܼܬܼܵܘܗܝ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ . ܐܵܘ ܟܲܕܼ ܡܵܘܕܹܐ ܕܐܲܠܵܗܵܐ ܗ̄ܘ̣ ܡܫܝܼܚܵܐ : ܘܐܲܝܟܼ ܐܲܠܵܗܵܐ ܠܵܐ ܐܸܬܼܝܼܠܸܕܼ ܘܲܗܘ̤ܵܐ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ . ܐܲܢ̄ܬܿ ܗܵܟܹܝܠ ܕܐܸܬܼܝܼܠܸܕܼ ܐܲܠܵܗܵܐ ܡ̣ܢ ܐܲܢ̄ܬܿܬܼܵܐ : ܘܕܐܝܼܬܼܵܘܗܝ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܐܲܝܟܼ ܡ̇ܢ ܕܐܸܫܬܲܚܠܦܲܬ̤ ܐܘܼܤܝܼܵܐ ܕܝܼܠܹܗ ܠܐܘܼܤܝܼܵܐ ܕܒܲܪܢܵܫܵܐ : ܘܐܸܬܼܝܼܠܸܕܼ ܘܲܗܘ̤ܵܐ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܐܵܘ ܐܲܝܟܼ ܐܲܝܢܵܐ ܕܐܸܫܬܲܚܠܲܦ ܒܲܕܼܡܘܼܬܹܗ ܘܒܸܐܤܟܹܿܡܹܗ : ܠܲܕܼܡܘܼܬܼܵܐ ܘܠܸܐܤܟܹܿܡܐ ܕܒܲܪܢܵܫܵܬ ܒܝܲܕܼ ܐܘܼܤܝܼܵܐ : ܘܒܲܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܬܼܪܢܸܐ ܡܫܝܼܚܵܐ : ܘܠܵܘ ܒܬܲܪܬܹܝܢ ܐܘܼܤ̈ܝܼܵܣ . ܘܐܸܢ ܒܬܲܪܬܹܝܢ : ܕܐܲܝܟܼ ܐܲܝܟܲܢܵܐ : ܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܬܲܪܬܹܝܢ ؟ ܐܵܘ ܡ̣ܢ ܐܘܼܤܝܼ̈ܣ ܦܪ̈ܝܼܫܵܬܼܵܐ ܘܠܵܐ ܕܵܡܝܵ̈ܬܼܵܐ : ܘܲܒܼܬܲܪ̈ܬܲܝܗܹܝܢ ܐܸܬܼܝܼܠܸܕܼ ؟ ܐܵܘ ܚܕܼܵܐ ܡ̣ܢ ܗܵܠܹܝܢ ܐܸܬܼܝܼܠܸܕܼ : ܘܲܗܘ̤ܵܬܼ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܐܲܝܟܼ ܡ̇ܢ ܕܲܩܕܼܵܡ ܕܬܸܬܼܝܼܠܸܕܼ ܘܬܸܗܘܸܐ ܒܲܪ ܬܪܹܝܢ ܝܲܪ̈ܚܝܼܢ ܘܒܲܪ ܬܠܵܬܼܵܐ : ܠܵܐ ܐܝܼܬܹܝܗ̇ ܗ̄ܘ̣ܵܬܼ . ܐܵܘ ܡܬܼܘܿܡܵܐܝܼܬܼ ܐܝܼܬܹܝܗ̇ ܗ̄ܘ̣ܵܬܼ : ܘܠܵܐ ܢܸܤܒܲܬ̤ ܐܘܼܤܝܼܵܐ ܫܘܼܪܵܝܵܐ ܕܬܸܬܼܝܼܠܸܕܼ : ܘܬܸܗܘܸܐ ܒܲܪ ܬܪܹܝܢ ܝܲܪ̈ܚܝܼܢ ܐܵܘ ܒܲܪ ܬܠܵܬܼܵܐ : ܟܲܕܼ ܒܐܘܼܤܝܼܵܐ ܠܲܝܬܿ ܗ̄ܘ̣ܵܐ ܠܹܗ ܗܵܘ̇ pb. 204 ܡܵܐ ܕܗܵܘܹ̇ܐ ܠܐܲܝܠܹܝܢ ܕܡܸܬܿܝܲܠܕܝܼܢ ܡ̣ܢ ܐܵܢܲܢܩܹܐ : ܐܵܘ ܒܒܲܝܬܵܝܘܼܬܼܵܐ ܕܐܘܼܤܝܼܵܐ ܐܸܬܼܝܼܠܸܕܼ ܒܝܼܠܝܼܕܼܘܼܬܼܵܐ ܕܒܸܤܪܵܐ . ܗܵܟܲܢܵܐ ܓܹܝܪ ܐܸܢ ܐܸܫܬܲܐܲܠ : ܡ̣ܢ ܐܵܢܲܢܩܹܐ ܗܵܘ̇ ܡܵܐ ܕܐܸܡ݂ܲܪ ܩܕܼܵܡ ܐܲܦܸܤܩ̈ܘܿܦܹܐ ܡܲܕܢܚܵܝܹ̈ܐ : ܟܲܕܼ ܐܸܫܬܲܐܲܠ ܒܲܟܼܬܼܝܼ̈ܒܼܵܬܼܵܐ ܡܵܘܕܸܐ ܗ̄ܘ̣ܵܐ : ܕܲܒܼܪܵܐ ܕܐܲܠܵܗܵܐ ܝܑܼܚܝܼܕܼܵܐ : ܒܪ̣ܵܐ : ܘܐܸܬܼܒܿܪܝܼ . ܗ̤ܘ ܟܲܕܼ ܗ̤ܘ : ܘܠܵܘ ܒܵܗ̇ ܟܲܕܼ ܒܵܗ̇ . ܒܪܵܐ ܕܐܲܠܵܗܵܐ ܚܲܫ̣ : ܘܠܵܐ ܚܲܫ̣ . ܗ̤ܘ ܟܲܕܼ ܗ̤ܘ : ܘܠܵܘ ܒܵܗ̇ ܟܲܕܼ ܒܵܗ̇ : ܡܸܢܗܹܝܢ ܓܹܝܪ ܐܝܼܬܲܝܗܹܝܢ ܒܲܟܼܝܵܢܵܐ ܕܐܲܠܵܗܘܼܬܼܵܐ : ܘܡܸܢܗܹܝܢ ܒܲܟܼܝܵܢܵܐ ܕܐ̄ܢܵܫܘܼܬܼܵܐ . ܟܠܗܹܝܢ ܐ̄ܢܵܫܝ̈ܬܼܵܐ ܒܐ̄ܢܵܫܘܼܬܼܵܐ ܚܲܫ̣ : ܘܟܼܠܗܹܝܢ ܐܲܠܵܗܵܝ̈ܬܼܵܐ ܒܐܲܠܵܗܘܼܬܼܵܐ . ܐ̄ܢܵܫܵܝܵܐ ܗ̄ܘ̣ ܓܹܝܪ ܡܵܘܠܵܕܼܵܐ ܕܡ̣ܢ ܐܲܢ̄ܬܿܬܼܵܐ : ܡܵܘܠܵܕܼܵܐ ܕܹܝܢ ܕܡ̣ܢ ܐܲܒܼܵܐ ܕܠܵܐ ܫܘܼܪܵܝ : ܒܫܘܼܪܵܝܵܐ ܕܹܝܢ ܗܵܢܵܐ . ܘܲܡܬܼܘܿܡܵܝܵܐ ܗܵܘ̇ : ܙܲܒܼܢܵܢܵܝܵܐ ܕܹܝܢ ܗܵܢܵܐ ܀ ܗܵܠܹܝܢ ܟܲܕܼ ܡܸܢܹܗ ܕܲܫܪܵܪܵܐ ܡܸܬܼܚܢܸܩ ܗ̄ܘ̣ܵܐ : ܠܵܐ ܡܸܫܟܲܚ ܗ̄ܘ̣ܵܐ ܕܲܢܛܫܸܐ ܠܪܸܥܝܵܢܹܗ : ܗܵܘ̇ ܕܡ̣ܢ ܢܲܩܝܼܦܘܼܬܼܵܐ ܕܒܼܘܼܚܵܢܵܐ ܐܸܬܼܐ̱ܠܸܨ ܗ̄ܘ̣ܵܐ ܠܡܸܥܒܲܕܼ ܐܸܢܹܝܢ ܒܲܟܼܬܼܝܼ̈ܒܼܵܬܼܵܐ . ܘܐܲܝܟܼ ܙܢܵܐ ܕܟܲܠܒܵܐ ܟܲܕܼ ܒܲܩܛܝܼܪܵܐ ܡܸܬܼܐ̱ܤܲܪ : ܒܛܲܫܸܐ ܥܝܵܕܼܵܘ̈ܗܝ ܒܝܼ̈ܫܹܐ . ܘܒܲܪ ܫܵܥܬܹܗ ܕܡܸܬܼܦܲܠܲܛ ܡ̣ܢ ܐܲܤܘܼܪܝܵܐ : ܥܵܪܹܩ ܠܢܸܩܥܹܗ ܠܘܵܬܼ ܚܲܒܼܪ̈ܵܘܗܝ : ܘܢܵܒܲܚ ܒܐܲܝܠܹܝܢ ܕܠܲܒܼܟܿܘܼܗܝ . ܘܲܠܒܲܪ ܠܵܐ ܡܲܡܪܲܚ ܠܡܸܦܲܩ ܘܲܠܡܸܬܼܟܲܬܵܫܘܼ ܒܓܸܠܝܵܐ : ܐܸܠܵܐ ܟܲܕܼ ܐܝܼܬܼܵܘܗܝ ܠܓܼܵܘ : ܡܲܪܦܸܐ ܐܸܕܼܢܵܘ̈ܗܝ : ܘܡܲܪܡܸܐ ܕܘܼܢܒܹܿܗ ܡܸܨܥܲܬܼ ܥܲܛ̈ܡܵܬܹܗ . ܗܵܟܲܢܵܐ ܐܵܦ ܗܵܢܵܐ ܠܵܐ ܐܲܡܪܲܚ ܠܡܸܫܬܵܘܕܵܝܘܼ ܠܗܘܿܢ ܕܲܢܡܲܠܸܠ ܘܲܕܼܢܸܙܟܸܿܐ ܟܲܕܼ ܡܲܟܸܿܣ : ܘܠܵܐ ܡܸܕܸܡ ܕܐܲܝܟܼ ܗܵܢܵܐ : ܐܲܝܟܼ ܕܢܸܩܦܵܐܝܼܬܼ ܤܵܥ̇ܪܝܼܢ ܐܲܝܠܹܝܢ ܕܲܬܼܟܼܝܼܠܝܼܢ ܒܕܝܼܢܵܐ ܕܝܼܠܗܘܿܢ . ܐܵܡܲ݁ܪ ܐ̄ܢܵܐ ܕܹܝܢ ܒܲܟܼܬܵܒܹ̈ܐ pb. 205 ܐܲܠܵܗܵܝܹ̈ܐ : ܘܲܒܼܡܲܫܠܡܵܢ̈ܘܼܬܼܵܐ ܘܲܒܼܡܲܠܦܵܢ̈ܘܵܬܼܵܐ ܕܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܕܡܸܢܗܘܿܢ ܢܸܬܼܩܲܝܲܡ ܘܢܸܩܢܸܐ ܙܵܟܼܘܼܬܼܵܐ . ܐܸܠܵܐ ܫܡܲܥܘ ܠܲܡ ܠܗܵܠܹܝܢ : ܠܵܘ ܕܹܝܢ ܕܐܲܝܟܼ ܕܐܸܢܵܐ ܐܵܡܲ݁ܪ ܐ̄ܢܵܐ . ܠܵܐ ܡܲܡܪܵܚ ܠܡܹܐܡܲܪ ܒܓܸܠܝܵܐ ܥܲܠ ܐܲܝܠܹܝܢ ܕܐܸܵܡܲ݁ܪ : ܘܡ̣ܢ ܟܼܬܼܵܒܹ̈ܐ ܐܲܠܵܗܵܝܹ̈ܐ ܘܡ̣ܢ ܐܲܒܼ̈ܗܵܬܼܵܐ ܠܲܡܩܲܝܵܡܘܼ ܗܵܘ̇ ܕܐܵܡ݂ܲܪܘ ܘܐܲܝܟܲܢܵܐ ܕܐܸܡ݂ܲܪܘ . ܘܠܵܐ ܬܘܼܒܼ ܠܐܲܝܠܹܝܢ ܕܗ̤ܘ ܐܸܡ݂ܲܪ ܐܸܬܼܐ̱ܠܸܨ ܠܡܸܫܠܲܡ : ܘܲܕܼܒܲܡܼܬܼܝܼ̈ܒܼܵܬܼܵܐ ܢܸܥܒܸܕܼ ܐܸܢܹܝܢ . ܐܸܠܵܐ ܙܵܕܹܩ ܠܲܡ ܠܡܹܐܡܲܪ ܗܵܘ̇ ܡܵܐ ܕܡܲܤܒܲܪ ܐ̄ܢܵܐ ܕܐܝܼܬܼܵܘܗܝ ܫܪܵܪܵܐ : ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܩܲܕܡܵܝ̇ܐ ܕܐܸܚܲܕܼ ܐܸܢܘܿܢ : ܕܠܵܐ ܢܸܕܿܥܘܼܢ ܠܟܼܠܹܗ ܡܲܡܠܵܠܐ : ܘܲܠܟܼܠܵܗ̇ ܒܥܵܬܼܵܐ ܕܲܗܘ̤ܵܬܼ ܠܲܢ : ܟܲܕܼ ܡܬܲܢܹܝܢ ܐܲܝܠܹܝܢ ܕܠܘܼܩܒܲܠܗܹܝܢ ܠܵܐ ܐܸܫܟܲܚܘ ܠܡܹܐܡܲܪ ܡܸܕܸܵܡ . ܡܸܛܠ ܗܵܢܵܐ ܠܵܐ ܟܬܲܒܼܘ ܐܸܢܹܝܢ : ܐܵܦܠܵܐ ܒܗܘܼܦܵܡ̈ܢܹܡܵܛܵܐ : ܐܸܠܵܐ ܐܸܢ ܒܲܠܚܘܿܕܼ ܕܠܵܐ ܙܵܕܹܩ ܠܡܹܐܡܲܪ ܠܐܲܠܵܗܵܐ ܕܝܼܢܸܩ̣ ܚܲܠܒܼܵܐ : ܘܠܵܐ ܕܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ ܫܚܝܼܡܵܐܝܼܬܼ : ܥܕܲܡܵܐ ܠܐܲܝܟܵܐ ܕܲܫܦܲܪ ܠܗܘܿܢ ܒܲܚܸܢܘ ܗ̄ܘ̣ܵܘ : ܐܸܠܵܐ ܓܹܝܪ ܥܲܠ ܗܵܠܹܝܢ ܒܵܬܲܪ ܩܲܠܝܼܠ ܐܵܡ̇ܪܝܼܢܲܢ ܀ ܡ̣ܢ ܒܵܬܲܪ ܗܵܢܵܐ ܐܸܬܼ݂ܵܐ ܐܵܩܵܩܝܼܣ : ܘܬܼܵܢܹ̇ܐ ܗ̄ܘ̣ܵܐ ܠܗܘܿܢ ܡܲܡܠܵܠܐ ܕܲܗܘ̤ܵܐ ܠܹܗ ܥܲܡܲܝܼ . ܘܠܵܐ ܡܸܬܼܡܲܨ̈ܝܵܢܝܵܬܼܵܐ ܐܸܬܼܚܫܸܒܼ ܠܗܘܿܢ . ܗ̤ܘ ܕܹܝܢ ܗܵܢܵܐ ܠܫܘܼܐܵܠܹܗ ܡܬܲܢܸܐ : ܟܲܕܼ ܡܩܲܛܪܸܓܼ ܠܝܼ . ܘܠܵܘ ܒܡܲܟܿܤܵܢܘܼܬܼܵܐ : ܘܠܵܘ ܒܲܫܪܵܪܵܐ ܒܐܲܝܠܹܝܢ ܕܲܬܼܟܼܝܼܠ ܗ̄ܘ̣ܵܐ ܥܠܲܝܗܹܝܢ : ܐܸܠܵܐ ܠܫܘܼܐܵܠܵܘ̈ܗܝ ܒܲܩܛܹܐ ܓܼܪ̈ܵܢܘܼܬܼܵܐ ܩܲܒܸܿܠܘ ܐܸܢܘܿܢ . ܘܲܕܼܠܵܐ pb. 206 ܬܸܤܒܿܪܘܼܢ ܕܐܸܢܵܐ ܗ̄ܘ̣ ܕܒܼܵܪܹܐ ܐ̄ܢܵܐ ܗܵܠܹܝܢ : ܫܡܲܥܘ ܡܸܢܗܘܿܢ ܕܗܦܵܡ̈ܢܹܡܵܛܵܐ ܕܝܼܠܗܘܿܢ . ܡܲܡܠܠܵܐ ܕܐܵܩܵܩܝܼܣ ܐܲܦܸܤܩܘܿܦܵܐ ܕܡܝܼܠܝܼܛܝܼܢܘܿܣ . ܡܸܚܕܼܵܐ ܕܐܸܬܹܝ̇ܬܼ ܠܐܲܦܸܤܘܿܣ ܡܕܼܝܼܢܬܼܵܐ : ܥܸܒܼ̇ܕܹܬܼ ܥܲܡ ܓܲܒܼܪܵܐ ܗܵܢܵܐ ܕܐܸܬܼܐܐ̱ܡܪ ܡ̣ܢ ܠܥܸܠ ܕܪܵܫܵܐ . ܘܟܲܕܼ ܝܑܼܕܲܥ̇ܬܹܗ : ܕܠܵܘ ܬܼܪܝܼܨܵܐܝܼܬܼ ܡܸܬܼܪܲܥܸܐ : ܒܟܼܠ ܦܘܼܪ̈ܤܝܼܢ ܗܘ̤ܵܐ ܠܝܼ ܫܩܵܠ ܛܲܥܢܵܐ ܕܐܹܬܲܪܨܝܼܘܗܝ ܘܐܲܪܚܩܝܼܘܗܝ ܡ̣ܢ ܪܸܥܝܵܢܹܗ . ܘܚܵܙܹ̇ܐ ܗ̄ܘܹ̇ܝܬܼ ܠܹܗ : ܕܲܒܼܤܸܦܘܼܬܼܵܐ ܗ̄ܘ̣ ܡܸܫܬܵܘܕܸܐ ܗ̄ܘ̣ܵܐ ܕܲܡܫܲܢܸܐ ܡ̣ܢ ܬܲܪܥܝܼܬܼܵܐ ܕܐܲܝܟܼ ܗܵܕܹܐ . ܟܲܕܓܼ ܕܹܝܢ ܥܸܤܪܵܐ ܐܵܘ ܬܪܸܥܤܲܪ ܝܵܘܡ̈ܝܼܢ ܐܲܓܿܪܹܬܸ : ܬܘܼܒܼ ܟܲܕܼ ܡܸܠܬܼܵܐ ܕܡܸܕܸܡ ܐܸܬܿܬܿܙܝܼܥܲܬ̤ ܒܲܝܢܵܬܲܢ : ܫܲܪܝܼܬܼ ܠܡܹܐܡܲܪ ܚܠܵܦ ܗܲܝܡܵܢܘܼܬܼܵܐ ܬܪܝܼܨܬܵܐ : ܘܚܵܙܹ̇ܐ ܗܘܹ̇ܝܬܼ ܠܹܗ ܕܲܕܲܠܩܘܼܒܼܠܵܐ ܐܝܼܬܼܵܘܗܝ ܗ̄ܘ̣ܵܐ ܕܗܵܕܹܐ . ܘܲܒܼܬܿܪ̈ܬܲܝܗܹܝܢ ܒܝܼ̈ܫܬܼܵܐ ܐܲܟܼܚ̄ܕܼܵܐ ܪܸܓܼܫܹ̇ܬܼ ܗ̄ܘܹ̇ܝܬܼ ܕܲܢܦܲܠ̣ . ܠܘܼܩܕܲܡ ܡ̇ܢ ܓܹܝܪ ܫܘܼܐܵܠܵܐ ܕܝܼܠܹܗ ܕܐܝܼܬܼܵܘܗܝ ܒܠܵܐ ܘܵܠܝܼܬܼܵܐ : ܐܵܢܲܢܩܹܐ ܤܵܐܹ̇ܡ ܗ̄ܘ̣ܵܐ ܥܲܠ ܐܲܝܠܹܝܢ ܕܲܡܦܲܢܹܝܢ ܦܸܬܼܓܼܵܡܵܐ : ܕܐܵܘ ܠܲܓܼܡܵܪ ܢܸܟܼܦܪܘܼܢ ܕܐܲܠܵܗܘܼܬܹܗ ܕܝܼܚܝܼܕܼܵܝܵܐ ܐܸܬܼܒܲܪܢܫܲܬ̤ : ܐܵܘ ܕܢܵܘܕܘܿܢ ܗܝ̇ ܕܐܝܼܬܹܝܗ̇ ܕܪܘܼܫܥܵܐ : ܕܐܵܦ ܐܲܠܵܗܘܼܬܼܵܐ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ ܐܸܬܼܓܲܡܫܲܬ̤ ܥܲܡ ܡܸܠܬܼܵܐ . ܢܸܤܛܘܼܪܝܼܣ . ܗܸܢܘܿܢ ܫܲܐܸܠ̣ܘ ܗܢܘܿܢ ܦܲܢ̣ܝܼܘ : ܕܒܲܫܟܼܝܼܪ̈ܵܬܼܵܐ ܘܲܒܼܪܫܥܵܐ ܗ̤ܘܲܝ̈ . ܗܸܢܘܿܢ ܡܵܘܕܹܝܢ ܘܫܵܠܡܝܼܢ ܒܒܲܪܬܼ ܩܵܠܵܐ pb. 207 ܕܐܸܢܵܐ ܐܲܟܿܤܹ̇ܬܼ ܐܸܢܘܿܢ . ܘܡ̣ܢ ܐܲܝܠܹܝܢ ܕܐܵܘܕܝܼܘ : ܐܲܝܟܼ ܪ̈ܲܫܝܼܥܹܐ ܐܸܬܼܚܲܝܲܒܼܘ . ܐܼܪܵܐ ܡܲܤܒܲܪ ܐ̄ܢܵܫ : ܕܲܛܠܘܼܡܝܵܐ ܐܝܼܬܼܵܘܗܝ ܟܲܕܼ ܠܗܵܠܹܝܢ ܒܗܘܼܦܵܡ̈ܢܹܡܵܛܵܐ ܢܲܟܼܬܿܒܼܘܼܢ : ܘܲܠܟܼܠܗܘܿܢ ܢܸܥܒܿܕܼܘܼܢ ܕܢܲܤܗܕܘܼܢ ܠܘܼܩܒܲܠ ܢܲܦܫܗܘܿܢ ؟ ܬܸܗܘܸܐ ܓܹܝܪ ܕܐܝܼܬܼܵܘܗܝ ܫܟܼܝܼܪܵܐ ܫܘܼܐܵܠܵܐ ܕܝܼܠܝܼ : ܙܵܕܹܩ ܗ̄ܘ̣ܵܐ ܠܵܟܼ ܕܠܵܐ ܬܩܲܒܿܠܝܼܘܗܝ : ܐܸܠܵܐ ܕܬܲܟܿܤܝܼܗ̇ ܠܲܫܟܼܝܼܘܼܬܹܗ ܕܫܘܼܐܵܠܵܐ . ܐܲܝܟܲܢܵܐ : ܕܡ̣ܢ ܬܪܝܼܨܘܼܬܹܗ ܕܫܘܼܐܵܠܵܐ : ܠܵܐ ܬܸܦܸܠ ܒܡܲܥܒܲܪܬܵܐ ܕܪܘܫܥܵܐ ܘܕܲܫܟܼܝܼܪܘܼܬܼܵܐ : ܐܸܠܵܐ ܡܩܲܒܸܿܠ ܗ̣̄ܘܲܝܬܿ ܫܘܼܐܵܠܵܐ ܫܟܼܝܼܪܵܐ ܒܕܼܚܠܲܬܼ ܐܲܠܵܗܵܐ ܀ ܐܝܼܛܵܐ ܡ̣ܢ ܗܵܕܹܐ ܐܸܬܲܝܬܿ ܠܪܘܪܫܥܵܐ : ܕܬܼܵܘܕܹܐ : ܕܐܵܘ ܠܵܐ ܐܸܬܼܒܲܪܢܲܫ ܐܲܠܵܗܵܐ ܡܸܠܬܼܵܐ ܒܪܵܐ ܕܐܲܠܵܗܵܐ : ܐܵܘ ܐܵܦ ܐܲܒܼܵܐ ܘܪܘܼܚܵܐ ܐܸܬܼܒܲܪܢܲܫܘ . ܡܵܕܹܝܢ ܠܗܵܝ̇ ܕܲܫܠܸܡ̣ܬܿ ܟܲܕܼ ܐܸܫܬܲܐܲܠܬܿ : ܙܵܕܹܩ ܗ̄ܘ̣ܵܐ ܠܵܟܼ ܕܲܬܼܒܲܛܠܝܼܗ̇ : ܘܐܵܦܸܢ ܠܵܐ ܐܲܝܟܼ ܗܵܘ̇ ܐ̄ܚܪܹܢܵܐ ܬܬܲܪܨܝܼܗ̇ . ܢܸܬܸܿܠ ܕܠܵܐ ܢܦܲܠ̣ܬܿ ܠܲܫܟܼܝܼܘܼܬܼܵܐ ܗܵܕܹܐ : ܟܲܕܼ ܨܵܒܹ̇ܐ ܐܲܢ̄ܬܿ ܘܟܲܕܼ ܠܵܐ ܨܒܹ̇ܐ ܐܲܢ̄ܬܿ : ܡܸܛܠ ܐܲܝܕܵܐ ܠܵܐ ܐܵܡܲ݁ܪ ܐܲܢ̄ܬܿ ܠܫܘܼܐܸܠܵܐ ܗܵܘ̇ ܫܟܼܝܼܪܵܐ : ܕܡܸܢܹܗ ܨܒܲܝܬܿܘܿܢ ܕܲܬܼܚܲܝܒܼܘܼܢܵܢܝ ؟ ܐܸܠܵܐ : ܘܠܵܐ ܐܢ̄ܬܿ ܐܵܡܲ݁ܪ ܐܲܢ̄ܬܿ : ܘܠܵܐ ܕܲܝܵܢܹ̈ܐ ܬܘܼܒܼ ܬܵܒܼܥ̇ܝܼܢ . ܘܐܸܢ ܗܵܟܲܢܵܐ ܫܟܼܝܼܪ ܗ̄ܘ̣ܵܐ : ܐܲܝܟܲܢܵܐ ܕܠܵܐ ܡܲܟܿܤܵܢܘܼܬܼܵܐ ܐܸܫܬܿܒܸܩ : ܐܲܝܟܼ ܕܡ̣ܢ ܟ̱ܠܵܗ̇ ܤܘܼܢܗܵܕܘܿܣ ܕܝܼܠܟܼܘܿܢ ܠܵܐ ܢܸܬܼܟܤܸܣ ؟ ܘܐܸܢ ܟܠܟܼܘܿܢ ܕܠܵܐ ܡܲܟܤܵܢܘܼܬܼܵܐ ܫܒܲܩܬܿܘܿܢܵܝܗܝ : ܘܠܲܝܬܿ ܒܟܼܘܢ ܐܲܝܢܵܐ ܕܤܵܦܹ̇ܿܩ ܠܡܲܟܵܤܘܼܬܹܗ . ܐܸܡܲܪܘ ܠܫܘܼܐܵܠܵܐ ܫܟܼܝܼܪܵܐ : ܒܚܲܢܘ ܐܵܦܸܢ ܒܐܸܤܟܹܿܡܵܐ ܐܝܼܬܲܝܟܿܘܿܢ ܕܲܝܵܢܹ̈ܐ : ܘܟܼܘܼܬܼܒܘܼܢܵܝܗܝ ܠܫܘܼܐܵܠܵܐ ܒܐܸܤܟܹܿܡܵܐ ܠܐܲܝܠܹܝܢ pb. 208 ܕܐܝܼܬܼ ܒܗܘܿܢ ܗܵܘܢܵܐ : ܘܲܥܬܼܝܼܕܼܝܼܢ ܠܲܡܒܲܚܵܢܘܼ ܠܕܼܝܼܢܵܐ ܕܝܼܠܟܼܘܿܢ . ܐܸܠܵܐ ܡ̣ܢ ܠܵܐ ܤܵܦܩܘܼܬܼܟܼܘܿܢ ܒܚܸܫܘܿܟܼܵܐ ܩܵܡܬܿܘܿܢ : ܕܐܵܦܠܵܐ ܐܲܝܠܹܝܢ ܕܓܲܠ̈ܝܵܢ ܐܸܫܟܲܚܬܿܘܿܢ ܠܡܸܚܙܵܐ . ܝܲܬܿܝܼܪܵܐܝܼܬܼ ܕܹܝܢ ܐܲܠܵܗܵܐ ܥܲܕܲܪܟܼܘܿܢ ܒܫܘܼܐܵܠܟܼܘܿܢ : ܐܲܝܟܼ ܕܬܸܟܼܬܿܒܼܘܼܢ ܐܸܢܹܝܢ ܠܗܵܠܹܝܢ : ܕܬܸܬܼܓܠܸܐ ܠܟܼܠܢܵܫ : ܕܲܒܼܥܸܠܕܒܼܵܒܼܵܘܼܬܼܵܐ ܕܠܵܐ ܥܸܠܬܼܵܐ ܗܘ̤ܵܬܼ . ܐܸܠܵܐ ܡ̣ܢ ܐܲܝܠܹܝܢ ܡ̇ܢ ܗܵܟܲܢܵܐ ܐܸܬܼܚ̈ܙܝܼ ؟ ܡ̣ܢ ܐܲܝܠܹܝܢ ܕܒܲܟܼܬܼܝܼ̈ܒܼܵܬܼܵܐ ܢܟܼܝܼ̈ܠܵܬܼܵܐ ܤܵܡ̣ܘ ܒܕܝܼܢܵܐ ܕܠܵܐ ܚܘܼܝܵܒܼ . ܫܡܲܥܘ ܡ̣ܢ ܗܵܪܟܵܐ ܠܗܵܠܹܝܢ ܕܲܒܼܗܹܝܢ ܤܵܡ̣ܘ ܠܲܤܝܵܡܵܐ ܕܗܲܝܡܵܢܘܼܬܼܵܐ : ܕܡ̣ܢ ܐܲܒܼܵܗܲܝ̈ܢ ܕܲܒܼܢܝܼܩܝܼܵܐ ܐܸܬܼܟܲܢܲܫܘ . ܕܡ̣ܢ ܬܲܪ̈ܬܲܝܗܹܝܢ ܢܸܬܼܚܲܝܲܠ ܐܲܝܟܼ ܕܲܒܼܤܵܗ̈ܕܘܵܬܼܵܐ ܕܠܑܵܐ ܡܸܫܬܲܐܠܝܼܢܲܢ ܡܸܢܹܗ : ܘܠܘܼܩܒܲܠܗܘܿܢ ܒܬܲܪ݁ܬܲܝܗܹܝܢ ܡܸܬܼܚܲܫܚܝܼܢ ܚ̄ܢܲܢ . ܐܵܘ ܐܸܢ ܟܲܕܼ ܒܒܼܘܼܚܵܢܵܐ ܥܵܒܼܕܝܼܢ : ܐܵܘ ܐܸܢ ܒܲܕܡܼܘܼܬܼܵܐ ܕܗܵܠܹܝܢ ܕܠܵܐ ܒܘܼܚܵܢܵܐ ܡܩܲܒܿܠܝܼܢ ܠܗܹܝܢ : ܡܸܛܠ ܕܢܸܢܘܿܢ ܐܝܼܬܲܝܗܘܿܢ ܕܲܝܵܢܹ̈ܐ : ܘܗܸܢܘܿܢ ܡܸܬܿܬܿܕܝܼ̈ܢܵܢܹܐ : ܐܲܝܟܼ ܐܲܝܠܹܝܢ ܕܲܒܼܡܲܬܼ̈ܠܹܐ ܘܲܒܼܫܘܿܥܵܝܵܬܼܵܐ ܚܵܫ̇ܒܿܝܼܢ ܢܲܦܫܗܘܿܢ ܕܲܝܵܢܹ̈ܐ . ܗܲܝܡܵܢܘܼܬܼܵܐ ܕܐܸܬܿܬܿܤܝܼܡܲܬ̤ ܡ̣ܢ ܐܲܒܼܵܗܲܝ̈ܢ ܕܲܒܼܢܝܼܩܵܝܼܵܐ . ܡܗܲܝܡܢܝܼܢ ܚ̄ܢܲܢ ܒܝܲܕܼ ܐܲܠܵܗܵܐ ܐܲܒܼܵܐ ܐܲܚܝܼܕܼ ܟܠ : ܥܵܒܼܘܿܕܼܵܐ ܕܟܼܠܗܹܝܢ ܐܲܝܠܹܝܢ ܕܡܸܬܼܚܲܙ̈ܝܵܢ ܘܲܕܸܠܵܐ ܡܸܬܼܚܲܙ̈ܝܵܢ . ܘܲܒܼܚܲܕܸ ܡܵܪܝܵܐ ܝܑܼܫܘܿܥ ܡܫܝܼܚܵܐ ܒܪܹܗ ܕܐܲܠܵܗܵܐ ܝܑܼܚܝܼܕܼܵܝܵܐ : ܕܡ̣ܢ ܐܲܒܼܵܐ ܐܸܬܼܝܼܠܸܕܼ : pb. 209 ܗܵܢܵܘ ܕܹܝܢ ܡ̣ܢ ܐܝܼܬܼܘܼܬܹܗ ܕܐܲܒܼܵܐ . . . . . . . . . . . . . . . . . . . . . . . . . . . . . . . . . . . . . . . . . . . ܘܟܲܕܼ ܩܵܕܼܡ̇ܝܼܢ ܤܵܝ̇ܡܝܼܢ ܫܡܵܗܹ̈ܐ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܝܼܬܲܝܗܘܿܢ ܡܫܵܘܕܥܵܢܹ̈ܐ ܕܗܵܠܹܝܢ ܕܓܼܵܘܵܐ . ܠܵܐ ܗܵܝ̇ ܕܲܒܼܪܘܼܬܼܵܐ ܘܡܵܪܘܼܬܼܵܐ ܬܸܤܬܕܸܩ : ܘܠܑܵ ܗܵܝ̇ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܲܒܼܪܘܼܬܼܵܐ ܠܩܹܘܲܢܕܝܢܘܿܣ ܬܹܐܬܸܐ ܕܚܘܼܒܵܠܵܐ ܘܲܕܼܒܼܘܼܠܒܵܠܵܐ ܀ ܐܸܬܼܒܲܩܵܘ ܗܵܟܹܝܠ ܩܲܕܼܡܵܝܑܬܼ : ܡܲܢ̣ܘܼ ܦܵܤܹ̇ܩ ܘܲܡܪܝܼܡ ܡ̣ܢ ܤܝܵܡܵܐ ܕܐܸܬܿܬܿܤܝܼܡ ܡ̣ܢ ܐܲܒܼ̈ܗܵܬܼܵܐ . ܘܡܲܢ̣ܘܼ ܦܪܲܥ̣ ܗܵܠܹܝܢ ܕܐܲܪܝܼܡ ܗܵܘ̇ : ܘܠܵܐ ܫܒܲܩ̣ ܕܢܸܓܼܢܘܿܒܼ ܡܸܢܹܗ ܡܸܕܵܡ : ܗܵܢܵܐ ܕܐܵܦܠܵܐ ܠܹܗ ܠܫܘܼܪܵܝܵܐ ܐܸܡ݂ܲܪ : ܐܸܠܵܐ ܥܪܲܩ̣ ܡ̣ܢ ܫܘܼܪܵܝܵܐ : ܘܲܥܒܲܕܼ ܫܘܼܪܵܝܵܐ ܕܠܵܐ ܫܵܡ̣ܘ ܗܵܢ̇ܘܿܢ . ܐܸܠܵܐ ܒܕܲܐܝܟܼ ܗܵܠܹܝܢ ܥ̣ܒܲܪ ܡ̣ܢ ܫܘܼܪܵܝܵܐ : ܘܠܵܐ ܨܒܼܵܐ ܕܡܸܢܗܘܿܢ ܢܸܥܒܸܿܕܼ ܫܘܼܪܵܝ̇ܐ . ܐܵܘ ܐܸܢܵܐ ܕܩܲܝ̇ܡܹܬܼ ܠܐܲܝܠܹܝܢ ܕܐܲܒܼ̈ܗܵܬܼܵܐ ܙܵܕܼܩܵܐܝܼܬܼ ܬܸܡܲܪܘ : ܘܐܸܡ̇ܪܹܬܼ : ܕܡ̣ܢ ܗܵܪܟܵܐ ܢܸܥܒܸܕܼ ܫܘܼܪܵܝܵܐ . ܟܲܕܼ ܚܵܙ̇ܝܼܬܼ ܐܵܦ ܠܥܸܠܬܼܵܐ ܕܡܸܢܵܗ̇ ܩܲܕܼܡܵܝܑܬܼ ܤܵܡ̣ܘ ܫܡܵܗܹ̈ܐ : ܐܲܝܠܹܝܢ ܕܓܼܵܘܸܵܐ ܐܸܢܘܿܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܗܵܝ̇ܕܹܝܢ ܡܲܫܠ̱ܡܵܢܘܼܬܼܵܐ ܕܡܸܬܼܒܲܪܢܫܵܢܘܼܬܼܵܐ ܘܲܕܼܚܲܫܹ̈ܐ ܘܕܼܩܝܵܡܬܼܵܐ ܥܠܹܝܗ̇ ܒܵܢܹ̇ܝܢ : ܟܲܕܼ ܩܵܕܼܡ̇ܝܼܢ ܤܵܝ̇ܡܝܼܢ ܫܡܵܗܹ̈ܐ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܝܼܬܲܝܗܘܿܢ ܡܫܵܘ̈ܕܥܵܢܹܐ ܕܗܵܠܹܝܢ ܕܓܼܵܘܵܐ . ܕܠܵܐ ܗܵܝ̇ ܕܲܒܼܪܘܼܿܬܼܵܐ ܘܡܵܪܘܼܬܼܵܐ ܬܸܤܬܿܕܸܩ : ܘܠܵܐ ܗܵܝ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܲܒܼܪܘܼܬܼܵܐ ܠܩܹܘܲܢܕܹܝܢܘܿܣ ܬܹܐܬܸܐ ܪܚܘܼܒܵܠܵܐ ܘܲܕܼܒܼܘܼܠܒܵܠܐ . ܡܵܢܵܐ ܗܵܟܹܝܠ pb. 210 ܐܲܝܟܼ ܝܲܬܿܝܼܪ̈ܵܬܼܵܐ ܥܒܲܪܬܿ ܥܲܠ ܗܵܠܹܝܢ : ܐܲܝܟܼ ܐܲܝܠܹܝܢ ܕܠܵܐ ܙܵܕܼ̈ܩܵܢ ܕܢܸܬܼܐܲܡܪܵܢ ؟ ܐܵܘ ܡܸܛܠ ܕܐܲܤܒܲܪܬܿ : ܕܗ̤ܝ ܟܲܕܼ ܗ̤ܝ ܐܝܼܬܹܝܗ̇ : ܘܗܵܟܲܢܵܐ ܠܵܐ ܙܵܕܹܩ ܗ̄ܘ̣ܵܐ ܕܢܹܐܡܪܘܼܢ : ܐܸܠܵܐ ܤܵܦܩܵܐ ܗ̄ܘ̣ܵܬܼ ܠܗܘܿܢ ܕܡ̣ܢ ܗܵܪܟܵܐ ܢܫܲܪܘܿܢ ܡ̣ܢ ܐܲܝܟܵܐ ܕܫܲܪܝܼܬܿ ܐܲܢ̄ܬ : ܘܲܥܒܲܕܬܿ ܫܘܼܪܵܝܵܐ ܘܬܲܪܸܨܬܿ ܐܸܢܘܿܢ : ܐܸܠܵܐ ܠܐܲܝܠܹܝܢ ܕܡܵܘܤܦܝܼܢ ܐܵܘ ܡܒܲܨܪܝܼܢ ܡܲܚܪ̱ܡܝܼܢ ܗܵܢ̇ܘܿܢ : ܐܸܠܵܐ ܘܵܠܝܵܐܝܼܬܼ : ܘܠܵܘ ܐܲܝܟܼ ܪܸܥܝܵܢܵܐ ܕܐܲܒܼܵܗܵܬܼܵܐ ܤܥܲܪܘ . ܐܸܠܵܐ ܕܲܠܩܘܼܒܼܠܵܐ ܡܦܲܫܸܩ ܗ̄ܘ̣ܵܐ : ܟܲܕܼ ܐܸܢܵܐ ܐܵܡܲ݁ܪ ܗ̄ܘܹ̇ܝܬܼ ܠܹܗ ܕܗܵܢܵܘ ܫܘܼܪܵܝܵܐ : ܘܡ̣ܢ ܗܵܪܟܵܐ ܝܲܬܿܝܼܪܵܐܝܼܬܼ ܙܵܕܹܩ ܕܲܢܫܲܪܸܐ : ܡ̣ܢ ܐܲܝܟܵܐ ܕܐܸܢܵܐ ܐܲܪܬܝܼܬܵܟܼ . ܗ̤ܘ ܕܹܝܢ ܡܸܬܼܚܪܸܐ ܠܘܼܩܒܲܠܝ ܟܲܕܼ ܠܟܼܠܢܵܫ ܡܲܠܸܦ ܗ̄ܘ̣ܵܐ ܒܚܲܟܿܝܼܡܘܼܬܹܗ : ܕܕܲܠܡܵܐ ܒܠܵܐ ܝܑܼܕܼܥܬܼܗܘܿܢ ܢܸܬܼܒܲܨܪܘܼܢ ܡ̣ܢ ܪܘܼܫܥܵܐ ܗܵܘ̇ . ܡܸܛܠ ܡܵܢܵܐ ܗܵܟܹܝܠ ܟܲܕܼ ܤܵܡ̣ܬܵܗ̇ ܠܗܲܝܡܵܢܘܼܬܼܵܐ : ܠܵܐ ܗ̄ܘ̣ܵܐ ܡ̣ܢ ܬܲܡܵܢ ܫܲܪܝܼܬܿ ܐܵܦ ܐܲܢ̄ܬܿ : ܡ̣ܢ ܐܲܝܟܵܐ ܕܗܸܢܘܿܢ ܫܲܪܝܼܘ ܥܲܠ ܗܵܝ̇ ܕܡܸܬܼܒܲܥܝܵܐ ܗ̄ܘ̣ܵܬܼ . ܒܵܥܹܝܢ ܗ̣̄ܘܲܝܢ ܕܹܝܢ : ܕܐܲܝܟܲܢܵܐ ܠܗܵܠܹܝܢ ܕܝܼܠܵܝ̈ܬܼܵܐ ܕܒܸܤܪܵܐ ܘܲܕܢܲܦܫܵܐ ܡܠܝܼܠܬܼܵܐ : ܘܕܸܝܼܠܵܝ̈ܬܼܵܐ ܕܐܲܠܵܗܵܐ ܡܸܠܬܼܵܐ : ܟܝܵܢܵܐܝܼܬܼ ܙܵܕܹܩ ܕܢܸܤܬܲܟܲܠ ܘܢܹܐܡܲܪ : ܐܲܝܟܼ ܡ̇ܢ ܕܬܲܪ̈ܬܲܝܗܹܝܢ ܕܐܲܠܵܗܵܐ ܐܸܢܹܝܢ ܡܸܠܬܼܵܐ ܒܲܟܼܝܵܢܵܐ . ܐܵܘ ܥܲܠ ܡܫܝܼܚܵܐ : ܕܲܬܼܪ̈ܲܝܗܘܿܢ ܟܝܵܢܹ̈ܐ ܐܸܬܼܚܲܝܲܕܼܘ ܒܵܗ̇ ܒܲܚܕܼܵܝܘܼܬܼܵܐ ܕܚܲܕܼ ܦܲܪܨܘܿܦܵܐ . ܐܸܠܵܐ ܐܵܡܲ݁ܪ ܗ̄ܘܹ̇ܝܬܼ ܘܲܡܫܲܪܲܪ ܗ̄ܘܹ̇ܝܬܼ : ܕܲܚܕܼܵܝܘܼܬܼܵܐ ܐܝܼܬܹܝܗ̇ ܕܚܲܕܼ ܦܲܪܨܘܼܦܵܐ ܕܲܡܫܝܼܚܵܐ . ܘܡܵܘܕܲܥ ܗ̄ܘܹ̇ܝܬܼ ܡ̣ܢ ܟܠ ܦܪܘܿܣ ܠܐܲܠܵܗܵܐ ܡܸܠܬܼܵܐ ܕܐܬܼܒܪܲܢܲܫ : ܘܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܐܲܟܲܚ̄ܕ ܒܐ̄ܢܵܫܘܼܬܼܵܐ : pb. 211 ܒܗܵܝ̇ ܕܒܼܵܗ̇ ܐܸܬܼܒܲܪܢܲܫ ܡܫܝܼܚܵܐ . ܘܡܸܛܠ ܗܵܢܵܐ ܟܲܕܼ ܡܲܠܦܝܼܢ ܠܲܢ ܐܲܒܼ̈ܿܗܸܵܬܼܵܐ ܕܡܲܢ̣ܘܿ ܡܫܝܼܚܵܐ ܗܵܘ̇ ܕܥܠܵܘܗܝ ܡܸܬܼܚܪܹܝܢ ܗ̄ܘ̣ܵܘ : ܩܲܕܡ̣ܘ ܤܵܡ̣ܘ ܗܵܠܹܝܢ ܕܡܢܗܹܝܢ ܐܝܼܬܼܵܘܗܝ ܡܫܝܼܚܵ . ܐܲܢ̄ܬܿ ܕܹܝܢ ܗܲܦܟܵܐܝܼܬܼ : ܡܸܛܠ ܕܨܵܒܹ̇ܐ ܐܲܢ̄ܬܿ ܕܒܲܬܼܪ̈ܲܝܗܘܿܬ ܟܝܵܢܹ̈ܐ ܐܲܠܵܗܵܐ ܡܸܠܬܼܵܐ ܢܸܗܘܸܐ ܦܲܪܨܘܿܦܵܐ ܕܲܚܕܲܝܘܼܬܼܵܐ : ܡܲܪܦܸܐ ܐܲܢ̄ܬܿ ܠܗܵܠܹܝܢ ܐܵܝܟܼ ܝܲܬܿܝܼܪ̈ܵܬܼܵܐ : ܘܥܵܒܹ̇ܕܼ ܐܲܢ̄ܬܿ ܕܬܸܥܒܸܿܕ ܡܸܢܗܹܝܢ ܫܘܼܪܵܝܵܐ . ܘܡ̣ܢ ܗܵܢܵܐ ܥܲܠ ܗܵܢܵܐ ܡܲܤܸܩ ܐܲܢ̄ܬܿ ܟܒܠܗܹܝܢ ܐܲܝܠܹܝܢ ܕܲܟܼܝܵܢܵܐܝܼܬܼ ܐܝܼܬܼܵܘܗܝ ܘܡܸܬܼܐ̱ܡܲܪ ܡܫܝܼܚܵܐ . ܘܐܲܝܟܼ ܐܲܝܢܵܐ ܕܕܲܠܩܘܼܒܼܠܵܐ ܕܝܼܠܵܟܼ ܐܝܼܬܼܵܘܗܝ ܡܫܝܼܚܵܐ ܕܐܲܒܼ̈ܗܵܬܼܵܐ : ܐܸܫܬܸܐܠܬܿ ܡܸܢܹܗ ܕܬܹܐܡܪܝܼܘܗܝ . ܘܥܲܡܝܼ ܐܵܡܲ݁ܪ ܐܲܢ̄ܬܿ ܟܲܕܼ ܠܵܐ ܨܵܒܹ̇ܐ ܐܲܢ̄ܬܿ : ܕܐܝܼܬܼܵܘܗܝ ܡܫܝܼܚܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܘܠܵܐ ܗ̄ܘ̣ܵܐ ܐܲܠܗܵܐ ܡܸܠܬܼܵܐ ܐܝܼܬܼܵܘܗܝ ܒܲܬܼܪ̈ܲܝܗܘܿܢ ܟܝܵܢܹ̈ܐ . ܫܡܲܥܘ ܕܹܝܢ ܡ̣ܢ ܐܲܝܠܹܝܢ ܕܲܟܼܬܲܒܼ ܠܘܵܬܼܝ : ܕܬܸܕܥܘܼܢ ܕܠܲܝܬܿ ܠܹܗ ܡܸܕܸܡ ܕܟܹܐܝܢ . ܐܸܠܵܐ ܒܟܼܠܗܹܝܢ ܡܥܲܬܸܕܼ ܕܠܵܐ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ : ܕܡܵܘܕܲܥ ܒܥܸܠܕܒܼܵܒܼܘܼܬܹܗ ܕܲܠܘܵܬܼܝ : ܕܠܵܘ ܡܸܛܠ ܗܲܝܡܵܢܘܼܬܼܵܐ ܗܘ̤ܵܬܼ ܀ ܡܫܲܚܠ̱ܦܝܼܢ ܠܲܡ ܡܝܵܢܹ̈ܐ ܕܐܸܬܼ݂ܵܘ ܠܘܵܬܼ ܚܕܼܵܝܘܼܬܼܵܐ ܫܪܝܼܪܵܬܵܐ : ܚܲܕܸ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ ܘܲܒܼܪܵܐ : ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܬܿܬܿܪܝܼܡ ܡܸܛܠ ܚܕܼܵܝܘܼܬܼܵܐ : ܓܡܲܪܘ ܠܲܢ ܕܹܝܢ ܝܲܬܼܝܼܪܵܐܝܼܬܼ ܠܚܲܕܼ ܡܵܪܝܵܐ ܘܲܡܫܝܼܚܵܐ ܘܲܒܼܪܵܐ . ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܬܼܓܲܡܪܲܬ̤ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܗܵܘ̇ ܕܲܡܬܼܘܿܡܵܐܝܼܬܼ ܐܲܝܟܼ ܕܐܝܼܬܼܵܘܗܝ ܡܩܵܘܸܐ : ܘܠܵܐ ܬܵܘܤܲܦܬܼܵܐ ܘܠܵܐ ܒܘܼܨܪܵܐ ܡܩܲܒܸܿܠ . pb. 212 ܐܸܠܵܐ ܡ̣ܢ ܪܲܗܛܵܐ ܕܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܗܘ̤ܵܐ ܚܲܕܼ ܡܫܝܼܚܵܐ : ܘܠܵܘ ܐܲܠܵܗܵܐ ܡܸܠܬܼܵܐ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܡܬܼܘܿܡܵܐܝܼܬܼ . ܡܵܕܹܝܢ ܡܫܝܼܚܵܐ ܦܵܪܨܘܼܦܵܐ ܐܝܼܬܼܵܘܗܝ ܕܲܚܕܼܵܝܘܼܬܼܵܐ : ܕܐܲܠܵܗܵܐ ܕܹܝܢ ܡܸܠܬܼܵܐ ܠܵܐ ܗ̣̄ܘ̣ܵܐ ܕܚܲܕܼܵܝܘܼܬܼܵܐ : ܐܸܠܵܐ ܕܲܟܼܝܵܢܹܗ ܕܝܼܠܹܗ : ܘܠܵܘ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܠܡܹܐܡܲܪ ܘܲܠܡܸܤܬܲܟܵܠܘܼ . ܘܡܸܛܠ ܗܵܢܵܐ : ܐܘܿ ܬܡܝܼܗܵܐ : ܐܵܦ ܐܲܒܼ̈ܗܵܬܼܵܐ : ܟܲܕ ܢܲܩܝܼܦܝܼܢ ܠܲܟܼܬܼܵܒܹ̈ܐ ܐܲܠܵܗܝܹ̈ܐ : ܐܸܡ݂ܲܪܘ : ܚܲܕܼ ܡܵܪܝܵܐ ܝܼܫܥܘܿܥ ܡܫܝܼܚܵܐ ܒܪܵܐ ܝܑܼܚܝܼܕܼܵܝܵܐ : ܡ̣ܢ ܦܲܪܨܘܿܦܵܐ ܕܲܚܕܲܝܘܼܬܼܵܐ : ܘܗܵܝܕܹܝܢ ܡܲܠܦܝܼܢ ܠܗܵܢܘܿܢ ܕܐܸܬܼܚܲܝܲܕܼܘ ܕܡ̇ܢ ܐܸܢܘܿܢ : ܘܲܠܘܵܬܼܵ ܡ̇ܢ . ܗܵܘ̇ ܠܲܡ ܕܐܸܬܼܝܼܠܸܕܼ ܡ̣ܢ ܐܲܒܼܵܐ ܝܑܼܚܝܼܕܼܵܝܵܐ ܡ̇ܢ ܗ̄ܘ̣ ܡܵܪܲܢ ܝܼܫܘܿܥ ܡܫܝܼܚܵܐ ܀ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ : ܗܵܢܵܘ ܕܹܝܢ ܡ̣ܢ ܐܘܼܤܝܼܵܐ ܕܐܲܠܗܵܐ ܐܲܒܼܵܐ . ܐܲܠܵܗܵܐ ܕܡ̣ܢ ܐܲܠܵܗܵܐ : ܘܢܘܼܗܪܵܐ ܕܡ̣ܢ ܢܘܼܗܪܵܐ : ܐܲܠܵܗܵܐ ܫܲܪܝܼܪܵܐ ܕܡ̣ܢ ܐܵܠܵܗܐ ܫܲܪܝܼܪܵܐ : ܝܑܼܠܝܼܕܼܵܐ ܘܠܵܐ ܥܒܼܝܼܕܼܵܐ : ܒܲܪ ܟܝܵܢܵܐ ܕܐܲܒܼܵܐ . ܕܒܼܐܝܸܕܹܗ ܟܠ ܗܘ̤ܵܐ : ܕܒܲܫܡܲܝܵܐ ܘܒܲܐܪܥܵܐ ܀ ܥܲܠ ܐܲܝܢܵܐ ܐܵܡܪܝܼܬܿܘܿܢ : ܐܘܿ ܐܲܒܼ̈ܗܵܬܼܵܐ ؟ ܥܲܠ ܡܸܕܸܡ ܐ̄ܚܪܹܢܵܐ . ܐܵܘ ܥܲܠ ܗܵܘ̇ ܕܩܲܕܼܡܬܿܘܿܢ ܟܬܲܒܼܬܿܘܿܢ : ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ ؟ ܗܵܢܵܐ ܡܲܢ ܐܝܼܬܼܵܘܗܝ : ܘܡ̣ܢ ܡܲܢܘܼ ؟ ܡ̣ܢ ܐܲܒܼܵܐ . ܐܲܠܵܗܵܐ ܫܲܪܝܼܪܵܐ ܕܡ̣ܢ ܐܲܠܵܗܵܐ ܫܲܪܝܼܪܵܐ : ܝܑܼܠܝܼܕܼܵܐ ܘܠܵܐ ܥܒܼܝܼܕܼܵܐ : ܒܲܪ ܟܝܵܢܵܐ ܕܐܲܒܼܵܐ : ܕܒܼܐܝܼܕܹܗ ܟܠ ܗܘ̤ܵܐ . ܗܵܘ̇ ܕܡܸܛܠܵܬܲܢ ܒܢܲܝ̈ܢܵܫܵܐ ܘܡܸܛܠ ܦܘܼܪܩܵܢܲܢ ܢܚܸܬܼ : ܡܲܢ̣ܘܼ ܗܵܢܵܐ ؟ ܐܸܡܲܪܘ : ܐܘܿ ܐܲܒܼ̈ܗܵܬܼܵܐ : ܠܝܼ ܘܲܠܗܵܢܵܐ ܘܲܠܟܼܠܢܵܫ : ܐܲܝܢܵܘ ؟ ܐ̄ܚܪܹܢܵܐ : pb. 213 ܐܵܘ ܝܑܼܚܝܼܕܼܵܝܑ ؟ ܠܗܵܢܵܐ ܡܲܠܦܝܼܢܲܢ ܠܟܼܘܿܢ : ܘܠܵܘ ܠܲܐ̄ܚܪܹܢܸܐ . ܗܵܘ̇ ܕܡܸܛܠܵܬܲܢ ܒܢܲܝ̈ܢܵܫܵܐ ܘܡܸܛܠ ܦܘܼܪܩܵܢܲܢ ܢܚܸܬܼ : ܘܐܸܬܼܒܲܤܲܪ ܡ̣ܢ ܪܘܼܚܵܐ ܕܩܘܼܕܸܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܗܵܘ̇ ܕܐܵܦ ܐܸܬܼܒܲܪܢܲܫ . ܥܕܲܡܵܐ ܓܹܝܪ ܕܲܢܚܸܬܼ ܐܸܬܼܒܲܤܲܪ ܘܐܸܬܼܒܲܪܢܲܫ : ܥܲܠ ܐܲܝܠܹܝܢ ܕܐܲܠܵܗܘܼܬܹܗ ܕܲܡܫܝܼܚܵܐ ܐܵܠܸܦܘ ܠܲܢ . ܒܗܵܝ̇ ܕܹܝܢ ܕܐܸܬܼܒܲܤܲܪ : ܥܲܠ ܚܕܼܵܝܘܼܬܹܗ ܕܲܠܘܵܬܼ ܒܸܤܪܵܐ . ܕܲܫܲܪܟܵܐ ܕܹܝܢ ܥܲܠ ܒܸܤܪܹܗ ܗܵܘ̇ ܕܒܹܗ ܐܸܬܼܒܲܤܲܪ : ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ : ܒܪܵܐ ܕܐܲܠܵܗܵܐ ܝܑܼܚܕܼܵܝܵܐ . ܗܵܝ̇ ܓܹܝܪ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܐܼܵܐ : ܠܵܘ ܥܲܠ ܡܵܘܠܵܕܼܵܐ ܕܒܸܤܪܵܐ ܡܲܠܸܦ ܠܲܢ ؟ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ : ܝܑܼܚܝܼܕܼܵܝܵܐ ܒܪܵܐ ܕܐܲܠܵܗܵܐ . ܡܵܢܵܘ ܟܝܵܢܹܗ ؟ ܗܵܘ̇ ܡܵܐ ܕܐܝܼܬܹܝܗ̇ ܐܵܦ ܐܸܡܹܗ : ܕܡܸܢܵܗ̇ ܐܸܬܼܝܼܠܸܕܼ ܒܸܤܪܵܐ ܚܵܫ̇ܘܿܫܵܐ . ܘܚܲܫ̣ ܘܩ̣ܵܡ ܠܲܬܼܠܵܬܼܵܐ ܝܵܘܡ̈ܝܼܢ ܘܲܤܠܸܩ ܠܲܫܡܲܝܵܐ : ܘܐܵܬܹ̇̄ܐ ܠܲܡܕܵܢ ܚܲܝܹ̈ܐ ܘܡܝܼ̈ܬܹܐ . ܡܲܢ̣ܘܼ ܗܵܢܸܐ ؟ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܼܚܝܼܕܼܵܝܵܐ : ܒܬܲܪ̈ܐܲܝܗܹܝܢ ܠܹܗ ܐܵܡ̇ܪܝܼܢ : ܒܲܪ ܟܝܵܢܵܐ ܕܐܲܒܼܵܐ : ܘܒܲܪ ܟܝܵܢܵܐ ܕܐܸܡܵܐ : ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ . ܠܵܘ ܠܐܲܠܵܗܵܐ ܡܸܠܬܼܵܐ ܒܬܲܪ݁ܬܲܝܗܹܝܢ ܒܲܟܼܝܵܢܵܐ : ܐܸܠܵܐ ܠܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܵܝܵܐ . ܠܦܲܪܨܘܿܦܵܐ ܓܹܝܪ ܐܝܼܬܹܝܗ̇ ܚܕܼܵܝܘܼܬܼܵܐ : ܘܠܵܘ ܠܲܟܼܝܵܢܵܐ . ܘܠܵܘ ܠܐܘܼܤܝܼܵܐ : ܐܸܠܵܐ ܚܕܼܵܝܘܼܬܼܵܐ ܡ̇ܢ ܕܐܘܼܤ̈ܝܼܣ . ܐܘܼܤܝܼܵܐ ܓܹܝܪ ܕܐܲܠܵܗܵܐ ܡܸܠܬܼܵܐ : ܘܐܘܼܤܝܼܵܐ ܕܒܸܤܪܵܐ . ܘܲܡܚܲܝܕܝܼܢ : ܠܵܘ ܠܐܘܼܤܝܼܵܐ : ܠܵܘ ܓܹܝܪ ܚܕܼܵܐ ܐܘܼܤܝܼܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ ܘܒܸܤܪܵܐ : ܘܠܵܘ ܬܲܪ̈ܬܲܝܗܹܝܢ ܐܘܼܤ̈ܝܼܵܣ ܒܸܤܪܵܐ : ܐܲܠܵܗܵܐ ܡܸܠܬܼܵܐ ܘܒܸܤܪܵܐ . ܘܲܒܼܗܵܠܹܝܢ ܟܠܗܹܝܢ ܡܵܘܕܸܐ pb. 214 ܐܲܢ̄ܬܿ ܥܲܡܝܼ : ܟܲܕܼ ܐܵܡܲ݁ܪ ܐܲܢ̄ܬܿ : ܕܲܡܫܲܚ̱ܠܦܝܼܢ ܟܝܵܢܹ̈ܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܲܡܩܵܘܹܝܢ ܬܪ̈ܲܝܗܘܿܢ ܟܝܵܢܹ̈ܐ ܒܐܘܼܤܝܼܵܐ ܕܝܼܠܗܘܿܢ : ܘܒܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܠܵܐ ܡܸܬܼܒܲܛܠܝܼܢ ܫܘܼܚ̈ܠܵܦܹܗ . ܫܲܡܠܝܼܘ ܓܹܝܪ ܬܪ̈ܲܝܗܘܿܢ ܟܝܵܢܹ̈ܐ ܚܲܕܼ ܡܫܝܼܚܵܐ : ܘܠܵܘ ܚܲܕܼ ܐܲܠܵܗܵܐ ܀ ܡܵܢܵܐ ܗܵܟܹܝܠ ܡܩܲܛܪܸܓܼ ܐܲܢ̄ܬܿ ܠܝܼ ؟ ܐܸܡܲܪ ܩܕܼܵܡ ܟܠܗܘܿܢ ܐܲܝܠܹܝܢ ܕܩܵܪܹܝܢ ܡܸܠܲܝ̈ܢ : ܗܵܠܹܝܬܢ ܓܹܝܪ ܐܵܡܲ݁ܪ ܐ̄ܢܵܐ : ܘܐܵܦ ܠܵܟܼ ܕܐܸܡ݂ܲܪܬܿ ܘܐܵܘܕܝܼܬܿ ܫܲܒܲܚܬܵܟܼ ܒܲܐܝܠܹܝܢ ܕܐܸܡ݂ܲܪܬܿ : ܒܗܵܝ̇ ܕܲܒܼܡܸܠܬܼܵܟܼ ܥܒܲܕܬܿ ܦܘܼܪܫܵܢܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܲܠܗܵܠܹܝܢ ܠܢܲܩܝܼܦܘܼܬܼܵܐ ܕܚܲܕܼ ܦܲܪܨܘܿܦܵܐ . ܘܲܠܗܵܝ̇ ܕܐܸܡ̇ܪܹܬܼ : ܕܐܲܠܵܗܵܐ ܡܸܠܬܼܵܐ ܠܐ ܤܢܝܼܩ ܗ̄ܘ̣ܵܐ ܥܲܠ ܡܵܘܠܵܕܼܾܵܐ ܕܵܬܼܪܹܝܢ ܕܡ̣ܢ ܐܲܢ̄ܬܿܬܼܵܐ : ܘܗܵܝ̇ ܕܠܵܐ ܡܩܲܒܿܠܵܐ ܚܲܫܹ̈ܐ ܐܠܵܗܘܼܬܼܵܐ : ܡܗܲܝܡܢܵܐܝܼܬܼ ܐܸܡ̇ܪܹܬܼ . ܘܕܲܬܼܪ̈ܝܼܨܝ ܒܗܲܝܡܵܢܘܼܬܼܗܘܿܢ ܐܝܼܬܲܝܗܹܝܢ ܗܵܠܹܝܢ : ܘܕܲܠܩܘܼ̈ܒܼܠܵܝܵܬܼܵܐ ܐܸܢܹܝܢ ܕܒܼܝܼܫܘܼܬܼ ܗܲܝܡܵܢܘܼܬܼܵܐ ܕܟܼܠܗܹܝܢ ܗܹܪܹ̈ܤܝܼܵܣ ܕܥܲܠ ܟܝܵܢܵܐ ܡܵܪܵܢܵܝܐ . ܐܲܝܟܵܐ ܗܵܟܹܝܠ ܐܬܸܡ̇ܪܹܬܼ ܐܸܢܵܐ ܥܲܠ ܡܫܝܼܚܵܐ ܕܒܲܪܢܵܫܵܐ ܗ̄ܘ̣ ܫܚܝܼܡܵܐ : ܐܵ . ܬܪܹܝܢ ܡܫܝܼܚܹ̈ܐ : ܘܠܵܐ ܗ̄ܘ̣ܵܐ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ : ܡ̣ܢ ܚܕܼܲܝܘܼܬܼܵܐ ܕܲܬܼܪܹܝܢ ܟܝܵܢܹ̈ܐ ܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ؟ ܘܐܵܦ ܠܵܟܼ ܐܸܡ̇ܪܹܬܼ ܠܵܟܼ ܐܲܝܟܼ ܐܲܚܵܐ ܠܘܵܬܼ ܐܲܚܵܐ : ܕܠܵܐ ܡܦܲܪܫܝܼܢܲܢ ܠܲܚܕܼܵܝܘܼܬܼܵܐ ܘܲܠܦܲܪܨܘܿܦܵܐ ܕܡ̣ܢ ܚܕܼܵܝܘܼܬܼܵܐ . ܘܠܵܐ ܬܘܼܒܼ ܡ̣ܢ ܐܲܠܵܗܵܐ ܡܸܠܬܼܵܐ ܡܫܲܪܹܝܢܲܢ : ܐܲܝܟܼ ܕܡ̣ܢ ܦܲܪܨܘܿܦܵܐ ܕܲܚܕܼܵܝܘܼܬܼܵܐ . ܐܸܠܵܐ ܡ̣ܢ ܗܵܘ̇ ܕܡܢܸܗ ܫܲܪܝܼܘ ܐܲܒܼ̈ܗܵܬܼܵܐ : ܕܚܲܟܼܝܼܡܝܼܢ ܗ̄ܘ̣ܵܘ ܡܸܢܵܟܼ : ܘܲܡܦܵܤܝܼܢ ܗ̄ܘ̣ܵܘ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ ܝܲܬܿܝܼܪܵܐܝܼܬܼ . ܘܲܚܙܝܼ : ܕܲܠܟܼܠ pb. 215 ܐܲܝܠܹܝܢ ܕܫܙܼܚܠܵܦܵܐ ܤܵܥܪܵܢ ܥܵܩ̇ܪܝܼܢ ܠܗܹܝܢ ܐܲܝܟܼ ܕܡ̣ܢ ܫܲܬܼܐܸܤܬܼܵܐ : ܘܫܵܪܹܝܢ ܠܗܹܝܢ . ܐܸܢ ܓܹܝܪ ܠܟܼܠܗܹܝܢ ܕܝܼ̈ܠܵܝܵܬܼܵܐ ܕܒܸܤܪܵܐ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܹܝܢ : ܚܙܝܼ ܕܠܵܐ ܡ̣ܢ ܗܵܝ̇ ܕܓܼܵܢܹ̇ܒܼ ܐܲܢ̄ܬܿ ܠܕܼܝ̈ܠܵܝܵܬܼܵܐ ܕܲܟܼܝܵܢܹ̈ܐ : ܐܲܝܟܼ ܕܐܸܡ݂ܲܪܬܿ : ܬܹܐܡܲܪ ܠܐܲܝܠܹܝܢ : ܕܐܲܒܼ̈ܗܵܬܼܵܐ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܒܲܚܕܼܵܐ ܒܲܪܬܼ ܩܵܠܵܐ ܘܲܒܼܚܲܕܼ ܦܘܼܡܵܐ ܘܒܲܚܕܼܵܐ ܬܲܪܥܝܼܬܼܵܐ ܐܲܤܠ̣ܝܼܘ : ܕܐܝܼܬܼ ܗ̄ܘ̣ܵܐ ܐܸܡܲܬܼܝ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܗܵܢܵܘ ܕܹܝܢ : ܐܸܡܲܬܼܝ ܕܒܸܤܪܹܗ ܠܵܐ ܐܝܼܬܼܵܘܗܝ ܗ̄ܘ̣ܵܐ : ܗܵܝܕܹܝܟܼ ܠܵܐ ܐܝܼܬܼܵܘܗܝ ܗ̄ܘ̣ܵܐ ܠܲܠܵܗܵܐ ܡܸܠܬܼܵܐ . ܗܵܢܵܐ ܕܹܝܢ : ܕܲܩܕܼܵܡ ܕܒܸܤܪܹܗ ܢܸܬܼܝܼܠܸܕܼ : ܠܵܐ ܐܝܼܬܼܵܘܗܝ ܗ̄ܘ̣ܵܐ . ܒܗܵܝ̇ ܕܐܸܡ݂ܲܪܬܼܿ : ܕܲܠܟܼܠܗܹܝܢ ܥܒܲܕܼ ܐܸܢܹܝܢ ܠܹܗ ܕܝܼ̈ܠܝܵܬܼܵܐ . ܘܲܕܼܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܹܝܢ : ܐܸܬܼܝܼܠܸܕܼ ܐܲܠܵܗܵܐ ܡܵܠܬܼܵܐ . ܡܸܛܠ ܕܡ̣ܢ ܐܲܝܠܹܝܢ ܕܠܐ ܐܝܼܬܲܝܗܘܿܢ ܗ̄ܘ̣ܵܘ ܐܝܼܬܼܵܘܗܝ ܗ̄ܘ̣ܵܐ ܒܸܤܪܹܗ : ܐܸܠܵܐ ܐܸܢ ܕܲܠܡܵܐ ܐܵܦ ܠܹܗ ܠܒܸܤܪܵܐ ܡܲܡܪܲܚ ܐܲܢ̄ܬܿ ܠܡܹܐܡܲܪ ܕܐܝܼܬܼܵܘܗܝ ܗ̄ܘ̣ܵܐ ܐܝܼܬܼܝܵܐܝܼܬܼ . ܘܡ̣ܢ ܩܢܘܿܡܵܐ ܐ̄ܚܪܹܢܵܐ ܘܡ̣ܢ ܐܘܼܤܝܼܵܐ ܐ̄ܚܪܹܬܼܵܐ ܬܹܐܡܲܪ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܘܠܵܘ ܡ̣ܢ ܗܵܝ̇ ܕܐܲܠܵܗܵܐ ܐܲܒܼܵܐ : ܐܸܠܵܐ ܡ̣ܢ ܗܵܝ̇ ܕܡܸܢܵܗ̇ ܗܘ̤ܵܐ ܒܸܤܪܵܐ . ܘܐܝܼܬܼܵܘܗܝ ܡܸܫܬܲܚܠܦܵܢܵܐ ܘܡܸܬܼܚܲܒܿܠܵܢܵܐ ܐܲܠܵܗܵܐ ܡܸܠܬܼܵܐ : ܡ̣ܢ ܒܸܤܪܹܗ ܕܐܝܼܬܼܵܘܗܝ ܒܗܵܠܹܝܢ . ܠܐܝܠܹܝܢ ܓܹܝܪ ܕܗܵܠܹܝܢ ܐܵܡ̇ܪܝܼܢ ܥܲܠ ܐܲܠܵܗܵܐ ܡܸܠܬܼܵܐ : ܡܲܚܪܡܝܼܢ ܐܲܒܼ̈ܗܵܬܼܵܐ . ܠܵܘ ܓܹܝܪ ܡ̣ܢ ܬܪ̈ܲܝܗܘܿܢ ܐܝܼܬܼܵܘܗܝ ܒܐܘܼܤܝܼܵܐ ܐܲܠܵܗܵܐ ܡܸܠܬܼܵܐ : ܘܠܵܐ ܬܘܼܒܼ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܒܲܒܼܤܲܪ : ܘܠܵܘ ܡ̣ܢ ܬܪܹܝܢ ܐܝܼܬܼܵܘܗܝ ܐܲܠܵܗ̇ܐ ܡܸܠܬܼܵܐ : ܘܠܵܐ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܐܲܠܵܗܵܐ pb. 216 ܡܸܠܬܼܵܐ . ܒܗܵܝ̇ ܓܹܝܪ ܒܲܠܚܘܿܕܼ ܡܸܬܼܪܢܵܐ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ ܡܵܠܬܼܵܐ ܒܲܪ ܐܝܼܬܼܘܼܬܼܵܐ ܕܐܲܒܼܵܐ : ܐܸܬܼܒܲܤܲܪ ܓܹܝܪ ܘܐܸܬܼܓܠܝܼ ܒܲܒܼܤܲܪ . ܐܸܢ ܕܹܝܢ ܐܸܬܼܒܲܤܲܪ ܒܒܸܤܪܵܐ : ܓܠܝܵܐ ܗ̣̄ܝ ܕܲܒܼܗܵܘ̇ ܒܸܤܪܵܐ ܕܐܸܬܼܥܒܸܕܼ . ܘܗܵܘ̇ ܕܒܲܥܒܼܝܼܕܼܵܐ ܐܸܬܼܤܲܒܲܪ : ܠܵܘ ܐܘܼܤܝܼܵܐ ܕܝܼܠܹܗ ܒܸܤܪܵܐ ܥܲܒܼܕܵܗ̇ : ܐܲܝܟܲܢܵܐ ܕܕܼܝܼܠܵܝ̈ܬܼܵܐ ܕܲܟܼܝܵܢܵܐ ܕܐܘܼܤܝܼܵܐ ܕܒܸܤܪܵܐ : ܕܝܼܠ̈ܝܵܬܼܵܐ ܕܝܼܠܹܗ ܢܸܥܒܸܿܕܼ ܐܸܢܹܝܢ : ܐܸܠܵܐ ܠܟܼܠܗܹܝܢ ܐܲܝܠܹܝܢ ܕܲܠܦܲܪܨܘܿܦܹܗ ܤ̣ܥܲܪ ܠܓܸܠܝܵܢܵܐ . ܒܲܕܼܡܘܼܬܼܵܐ ܓܹܝܪ ܘܲܒܼܦܲܪܨܘܿܦܵܐ ܐܸܬܼܚܲܫܲܚ ܕܥܲܒܼܕܵܐ : ܠܵܐ ܠܐܘܼܤܝܼܵܐ ܘܠܵܐ ܠܲܟܼܝܵܢܵܐ : ܐܲܝܟܲܢܵܐ ܕܒܲܟܼܝܵܢܵܐ ܢܸܗܘܸܐ ܒܲܬܼܪ̈ܲܝܗܘܿܢ : ܐܲܟܙܢܵܐ ܕܗܵܝ̇ ܕܲܡܫܝܼܚܵܐ . ܠܡܵܢܵܐ ܗܵܟܹܝܠ ܚܵܛܹ̇ܦ ܗ̄ܘ̣ܵܐ ܠܹܗ ܕܢܸܥܒܸܿܕܼ ܐܘܼܪܚܵܐ ܐ̄̈ܚܪܹܬܵܐ : ܘܫܘܼܪܵܝܵܐ ܠܒܲܪ ܡ̣ܢ ܡܵܐ ܕܲܥܒܲܕܼܘ ܐܲܒܼ̈ܗܵܬܼܵܐ : ܐܲܝܟܼ ܕܢܸܦܘܿܩ ܗ̄ܘ̣ܵܐ ܠܡܲܚܪܵܡܘܼ ܠܟܼܠܗܹܝܢ ܐܲܝܠܹܝܢ ܕܐܲܡܝܼܪ̈ܵܢ ܠܗܘܿܢ : ܘܲܠܡܹܐܡܲܪ ܡ̣ܢ ܐܵܢܲܢܩܹܐ : ܟܠܗܹܝܢ ܐܲܝܠܹܝܢ ܕܐܸܬܿܬܿܚܪܲܡ ܡܸܢܗܘܿܢ ؟ ܐܸܠܵܐ ܡܩܲܕܼܡ ܤܵܐܹ̇ܩ ܗܵܠܹܝܢ ܕܐܲܒܼ̈ܗܵܬܼܵܐܐ : ܐܲܝܟܼ ܡ̇ܢ ܕܢܸܢܗܘܿܢ ܨܵܒܹ̇ܐ ܠܲܡܦܵܤܘܼ : ܘܲܠܡܹܐܡܲܪ ܕܗܵܠܹܝܢ ܕܗܵܢ̇ܘܿܢ ܐܸܡ̇ܪܹܬܼ . ܢܩܲܛܪܓܲܢܝ ܕܹܝܢ ܠܝܼ : ܐܲܝܟܼ ܕܠܲܐܝܢܵܐ ܕܠܵܘ ܗܵܠܹܝܢ ܐܵܡܲ݁ܪ . ܡ̣ܢ ܕܹܝܢ ܕܐܸܫܟܚܲܢܝܼ ܠܝܼ ܕܗܵܠܹܝܢ ܐܵܡܲ݁ܪ ܐ̄ܢܵܐ : ܘܲܡܩܝܼܡ ܐ̄ܢܵܐ ܠܐܲܝܠܹܝܢ ܕܕܸܝܼܠܗܘܿܢ : ܡܫܲܪܸܐ ܠܲܡܤܵܡ ܢܵܡܘܿܤܹ̈ܐ : ܘܠܲܡܫܲܚܠܵܦܘܿ ܫܡܵܗܹ̈ܐ ܐܲܝܠܹܝܢ ܕܗܵܠܹܝܢ ܠܵܐ ܐܸܡ݂ܲܪܘ : ܘܡܲܥܸܠ ܥܲܠ ܗܲܝܡܵܢܘܼܬܼܵܐ : ܟܲܕܼ ܡܦܝܼܣ ܕܲܠܗܵܠܹܝܢ ܙܵܕܹܩ ܕܢܸܠܒܿܘܿܟܼ ܚܠܵܦ ܕܗܸܢܘܿܢ . ܗܵܟܲܢܵܐ ܠܲܡ ܓܹܝܪ ܡܸܬܼܐܲܡܪܵܐ ܥܲܠ ܐܲܠܵܗܵܐ ܡܸܠܬܼܵܐ ܟܲܕܼ ܐܵܡܲ݁ܪ : ܕܡ̣ܢ pb. 217 ܩܕܼܵܡ ܥܵܠܡܹ̈ܐ ܐܝܼܬܼܵܘܗܝ : ܘܐܸܬܼܝܼܠܸܕܼ ܡ̣ܢ ܐܲܒܼܵܐ : ܘܐܸܬܼܝܼܠܸܕܼ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ . . . ܐܲܝܟܵܐ ܕܹܝܢ ܐܸܡ݂ܲܪܘ ܐܲܒܼ̈ܗܵܬܼܵܐ : ܕܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ ؟ ܬܒܲܥܘܼܢܵܝܗܝ ܠܡܹܐܡܲܪ ܤܝܵܡܵܐ ܕܐܲܒܼ̈ܗܵܬܼܵܐ : ܗܵܘ̇ ܕܤܵܡ̣ܘ ܗ̄ܘ̣ܵܘ ܠܟܼܠܢܵܫ : ܕܐܵܦ ܚܢܲܢ ܙܵܕܹܩ ܕܢܩܲܦ ܠܹܗ . ܒܡܸܠܹ̈ܐ ܘܲܒܼܗܲܝܡܵܢܘܼܬܼܵܐ ܛܵܒܼܵܐܝܼܬܼ ܬܸܡ݂ܲܪܬܿ : ܐܸܢ ܗܟܹܝܠ ܢܵܛܲܪ ܐܲܢ̄ܬܿ ܒܤܘܼܥܪ̈ܵܢܹܐ ܠܫܘܼܘܕܵܝ̈ܟܼ : ܫܲܪܝܼܪ ܗ̄ܘ̣ . ܗܵܘ̇ ܓܹܝܪ ܕܠܵܐ ܐܵܡܲܪ ܐܲܝܟܼ ܕܐܸܡ݂ܲܪܘ ܐܲܒܼ̈ܗܵܬܼܵܐ : ܚܲܝܵܒܼܵܐ ܐܝܼܬܼܵܘܗܝ : ܚܵܘܵܐ ܗܵܟܹܝܠ ܕܗܵܕܹܐ ܡܵܠܬܼܵܐ ܐܸܡ݂ܲܪܘ ܐܲܒܼܗܵܬܼܵܐ : ܘܠܝܼ ܐܲܝܟܼ ܕܠܲܐܝܢܵܐ ܕܲܥ̣ܒܲܪ ܡ̣ܢ ܟܬܼܵܒܹ̈ܐ ܘܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܚܲܝܒܼܘܼܢܝ ܒܚܸܪܡܵܐ : ܐܵܦܸܢ ܪܸܒܿܘܿ ܙܲܒܼܢ̈ܝܵܢ ܢܵܦܹ̇ܩ ܐ̄̈ܢܵܐ ܪܘܼܚܵܐ ܘܐܵܡܲ݁ܪ ܐ̄ܢܵܐ : ܕܲܒܼܪܸܥܝܵܢܝ ܠܵܘ ܐ̄ܚܪܵܢܝܐܝܼܬܼ ܐܸܬܼܪܲܥ̇ܝܼܬܼ . ܐܵܘ ܐܸܢ ܠܵܐ : ܠܐܲܝܢܵܐ ܕܡ̣ܢ ܗܵܘ̇ ܡܵܐ ܕܐܸܡ݂ܲܪܘ ܐܲܒܼ̈ܗܵܬܼܵܐ : ܒܲܫܡܵܐ ܗܵܘ̇ ܕܐܸܬܿܬܿܤܝܼܡ ܡܸܢܗܘܿܢ ܤܵܪܲܚ : ܠܵܐ ܬܸܫܒܿܩܘܼܢ ܠܹܗ . ܫܡܵܗܹ̈ܐ ܓܹܝܪ ܐܲܝܠܹܝܢ ܕܢܸܵܗܘܿܢ ܐܸܬܿܬܿܤܝܼܡܘ : ܒܟܼܠ ܦܘܼܪܤܝܼܢ ܙܵܕܹܩ ܠܡܸܛܲܪ : ܐܵܦܸܢ ܠܲܡܦܲܫܵܩܘܼ ܟܡܵܐ ܙܲܒܼܢ̈ܝܼܢ ܡܲܪܦܹܝܢܵܢ . ܒܲܕܼ ܐ̄ܚܪܵܢܝܵܐܝܼܬܼ ܐܲܝܟܼ ܕܐܝܼܬܲܝܗܘܿܢ ܡܸܬܼܚܲܫܲܚ ܒܗܘܿܢ ܐ̄ܢܵܫ : ܠܵܘ ܐܲܝܟܼ ܕܲܠܒܼܘܼܛܵܠܵܐ : ܘܠܵܐ ܐܲܝܟܼ ܕܲܠܫܘܼܚܠܵܦܵܐ : ܘܠܵܐ ܐܲܝܟܼ ܕܲܠܫܘܼܓܼܢܵܝܵܐ : ܐܸܠܵܐ ܕܲܒܼܗܹܝܢ ܟܲܕܼ ܒܗܹܝܢ ܢܵܛܲܪ ܥܲܡܝ ܪܸܥܝܵܢܵܐ ܐܲܒܢܵܐ ܕܐܝܼܬܼܵܘܗܝ ܬܪܝܼܨܵܐ : ܐܵܡܲ݁ܪ ܐ̄ܢܵܐ ܕܐܲܒܼ̈ܗܵܬܼܵܐ . ܡܵܢܵܐ ܗܵܟܹܝܠ ܐܝܼܬܼ ܠܵܟܼ ܥܲܠ ܗܵܕܹܐ ܠܲܡܚܵܘܵܝܘܼ : ܠܡܸܠܬܼܵܐ ܕܐܝܼܬܹܝܗ̇ ܒܲܤܝܵܡܵܐ ܕܐܲܒܼ̈ܗܬܼܵܐ ܐܸܢܵܐ ܒܝܼܫܵܐܝܼܬܼ ܐܸܬܼܚܲܫܚܹܬܼ ܒܵܗ̇ : ܘܙܵܕܹܩ ܠܝܼ ܠܡܸܬܼܟܲܫܵܦܘܼ ܥܲܠ ܦܘܼܫܵܩܵܐ ؟ ܚܵܘܵܐ ܠܝܼ ܕܐܸܬܼܝܼܠܸܕܼ ܐܲܠܵܗܵܐ pb. 218 ܡܸܠܬܼܵܐ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ : ܘܗܵܝܕܹܝܢ ܕܐܲܝܟܲܢܵܐ ܡܤܬܲܟܲܠ ܐܲܢ̄ܬܿ ܕܐܸܬܼܝܼܠܸܕܼ ܐܲܢ̄ܬܿ ܦܲܫܸܩ . ܐܸܢ ܓܹܝ ܐܲܢ̄ܬܿ ܗ̄ܘ̣ ܡܩܲܕܸܡ ܤܵܐܹ̇ܡ ܐܲܢ̄ܬܿ ܠܵܗ̇ : ܘܲܠܗܵܝ̇ ܕܡܸܢܵܟܼ ܐܸܬܿܬܿܤܝܼܡܲܬ̤ ܡܦܲܫܸܩ ܐܲܢ̄ܬܿ : ܠܵܐ ܡܸܬܼܩܲܒܲܠ ܐܲܢ̄ܬܿ ܡ̣ܢ ܐܲܝܠܹܝܢ ܕܲܡܩܒܿܠܝܼ ܠܗ̇ܠܹܝܢ ܕܐܲܒܼ̈ܗܵܬܼܵܐ : ܕܠܵܐ ܒܘܼܨܵܪ ܐܝܼܬܲܝܗܹܝܢ : ܘܡܸܛܠ ܗܵܢܵܐ : ܠܵܐ ܬܵܘܤܲܦܬܼܵܐ ܘܠܵܐ ܒܘܼܨܵܪܵܐ ܘܠܵܐ ܫܘܼܚܠܵܦܵܐ ܡܩܲܒܿܠܝܼܢ . ܗܵܘ̇ ܓܹܝܪ ܕܲܢܦܲܫܸܩ : ܠܗܵܠܹܝܢ ܕܲܟܼܬܼܝܼ̈ܒܼܵܢ ܡܩܝܼܡ : ܘܠܵܘ ܡܒܲܛܵܠܘܼ ܡܒܲܛܸܠ ܠܗܹܝܢ . ܘܐܸܠܵܐ ܕܐܸܢܵ ܒܝܼܫܵܐܝܼܬܼ ܐܸܬܼܚܲܫ̇ܚܹܬܼ ܒܡܸܠܹ̈̄ܐ ܕܐܲܒܼ̈ܗܵܬܼܵܐ : ܕܲܡܦܝܼܣ ܗܘܹ̇ܝܬܼ ܡ̣ܢ ܡܸܠܹ̈ܐ ܕܠܵܐ ܢܹܐܡܲܪ ܝܵܠܕܲܬܼ ܐܲܠܵܗܵܐ ܠܲܒܼܬܘܼܬܼܵܐ ܩܲܕܝܼܫܬܼܵܐ : ܘܠܲܡܫܝܼܚܵܐ ܠܵܐ ܐܵܡܲ݁ܪ ܗ̄ܘܹ̇ܿܝܬܼ ܐܲܠܵܗܵܐ : ܘܐܸܬܼܐ̱ܠܸܨܬܿ ܕܬܹܐܬܸܐ ܒܕܲܠܩܘܼܒܼܠܵܐ : ܩܲܕܼܡܵܝܑܬܼ ܚܵܘܵܢܝ : ܕܗܠܹܝܢ ܐܸܡ̇ܪܹܬܼ ܐܸܢܵܐ : ܩܕܼܵܡ ܐ̄ܢܵܫܵܐ ܐܲܝܠܹܝܢ ܕܘܵܠܝܵܐܝܼܬܼ ܡܒܲܚܢܝܼܢ ܠܲܢ : ܘܠܵܘ ܩܕܲܡ ܐܝܠܹܝܢ ܕܲܨܠܹܝܢ ܒܵܬܼܪܵܟܼ . ܩܕܼܵܡ ܗܵܠܹܝܢ ܓܹܝܪ ܙܟܲܝܬܿ : ܘܐܲܝܟܼ ܕܲܩܕܼܵܡ ܐܲܝܠܹܝܢ ܕܲܕܼܠܵܐ ܡܸܠܬܼܵܐ ܐܸܢܘܿܢ ܘܲܕܼܠܵܐ ܢܲܦܫܵܐ ܐܸܬܼܚܲܫܚܬܿ : ܘܠܵܘ ܐܲܝܟܼ ܕܲܩܕܼܵܡ ܒܢܲܝ̈ܢܵܫܑܵܐ ܩܲܪܸܒܼܬܵܗ̇ ܠܐܸܓܲܪܬܵܐ ܕܝܼܠܝܼ : ܗܵܝ̇ ܕܒܼܵܗ̇ ܐܸܬܼܚ̇ܪܝܼܬܼ ܠܩܘܼܒܼܠܵܟܼ : ܕܠܵܐ ܬܒܲܠܒܸܠ ܠܗܵܠܹܝܢ ܕܐܲܒܼ̈ܗܵܬܼܵܐ . ܐܸܠܵܐ ܕܬܼܵܘܕܸܐ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܲܪ ܟܝܵܢܵܐ ܕܲܐܲܒܼܵܐ : ܠܵܘ ܐ̄ܚܪܹܢܵܐ . ܐܸܠܵܐ ܚܲܕܼ ܗ̤ܘ ܟܲܕܼ ܗ̤ܘ : ܘܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܲܠܵܗܘܼܬܼܵܐ ܘܲܕܿܐ̄ܢܵܫܘܼܬܼܵܐ : ܡܵܪܝܵܐ ܘܲܡܫܝܼܚܵܐ . ܘܲܠܗܵܕܹܐ : ܐܵܦ ܐܲܢ̄ܬܿ ܐܵܘܕܝܼܬܿ . ܠܵܐ ܗ̄ܘ̣ܵܐ ܡܵܕܹܝܢ ܡܸܛܠ ܕܠܵܐ ܡܵܘܕܹܐ ܐ̄ܢܵܐ ܠܹܗ ܐܲܠܵܗܵܐ ܠܲܡܫܝܼܚܵܐ : ܕܐܵܦ ܐܲܠܵܗܵܐ ܗ̄ܘ̣ : ܘܠܵܘ ܐ̄ܚܪܹܢܵܐ ܗ̄ܘ̣ ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ pb. 219 ܒܲܪ ܟܝܵܢܵܐ : ܐܸܠܵܐ ܡܸܛܠ ܕܡܵܘܕܸܐ ܐ̄ܢܵܐ ܕܐܵܦ ܒܲܪܢܵܫܵܐ ܗ̄ܘ̣ . ܐܸܢܗ̤ܘ ܕܐܝܼܬܹܝܗ̇ ܗ̄ܘ̣ܵܬܼ ܗܵܕܹܐ : ܘܠܵܐ ܡܵܘܕܹܐ ܗ̄ܘܹ̇ܝܬܼ ܗܵܟܼܵܢܵܐ : ܡܵܘܤܸܦ ܗ̄ܘܹ̇ܝܬܼ ܟܲܕܼ ܡܲܠܸܦ : ܕܐܝܼܬܼܵܘܗܝ ܡܫܝܼܚܵܐ ܐܲܠܵܗܵܐ ܘܒܲܪ ܟܝܵܢܵܐ ܕܐܲܒܼܵܐ : ܘܗܸܟܼܘܵܬܼ ܐܵܦ ܒܲܪܢܵܫܵܐ ܒܲܪ ܟܝܵܢܵܐ ܕܝܼܠܲܢ : ܟܲܕܼ ܠܵܐ ܥܒܲ݁ܪ ܗ̄ܘܹ̇ܝܬܼ ܡܲܪܗܛܵܐܝܼܬܼ ܡ̣ܢ ܦܲܪܨܘܿܦܵܐ ܕܲܚܕܲܝܘܼܬܼܵܐ : ܘܡ̣ܢ ܐܘܼܤܝܼܵܐ ܕܐܲܠܵܗܘܼܬܼܵܐ ܐܲܝܟܼ ܕܡ̣ܢ ܦܲܪܨܘܿܦܵܐ ܕܓܼܵܘܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܐܲܝܟܼ ܕܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܕܬܲܪ̈ܬܲܝܗܹܝܢ ܐܝܼܬܲܝܗܹܝܢ ܗ̣̄ܘܲܝ̈ ܡܫܲܪܸܐ ܗ̄ܘܹ̇ܝܬܼ . ܘܟܼܠܗܹܝܢ ܐܲܝܠܹܝܢ ܕܲܥܠܵܘܗܝ : ܘܐܲܝܠܹܝܢ ܕܥܲܠ ܒܸܤܪܹܗ : ܟܝܵܢܵܐܝܼܬܼ ܥܠܵܘܗܝ ܡܲܤܸܩ ܗ̄ܘܹ̇ܝܬܼ : ܕܐܝܼܬܼܵܘܗܝ ܒܐܘܼܤܝܼܵܐ ܬܲܪ̈ܬܲܝܗܹܝܢ . ܡܵܢܵܐ ܗܵܟܹܝܠ ܡܲܩܸܦ ܐܲܢ̄ܬܿ ܕܲܓܵܠܵܐܝܼܬܼ ܠܐܲܒܼ̈ܗܵܬܼܵܐ ܐܲܝܠܹܝܢ ܕܠܵܐ ܐܵܡ̇ܪܝܼܢ ؟ ܘܡܵܢܵܐ ܬܘܼܒܼ ܡܦܝܼܣ ܐܲܢ̄ܬܿ : ܕܕܼܝܼܠܵܟܼ ܢܩܲܒܿܠܘܼܢ ܡ̣ܢ ܕܐܲܒܼ̈ܗܵܬܼܵܐ : ܠܐܲܝܠܹܝܢ ܕܠܵܐ ܨܵܒܹ̇ܝܢ ܕܡܸܕܸܡ ܠܒܲܪ ܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܢܩܲܒܿܠܘܼܢ ؟ ܐܸܠܵܐ ܗ̤ܘܝܼ ܨܹܝܕܼ ܢܲܦܫܵܟܼ : ܘܲܩܪܝܼ ܘܕܲܥ ܘܲܚܙܝܼ : ܕܠܵܘ ܗܵܕܹܐ ܐܸܡ݂ܲܪܘ . ܘܲܚܢܲܢ : ܠܵܘ ܐܲܝܟܼ ܠܵܐ ܝܵܕܼ̈ܘܿܥܹܐ : ܐܵܘ ܐܲܝܟܼ ܒܝܼ̈ܫܹܐ ܥܒܲܪܢ ܥܠܲܝܗܹܝܢ . ܐܸܠܵܐ ܠܵܐ ܡܸܫܟܲܚ ܐܲܢ̄ܬܿ : ܕܗܵܘ ܕܡ̣ܢ ܐܲܒܼܵܐ ܐܸܬܼܝܼܠܸܕ : ܕܐܸܬܼܝܼܠܸܕܼ ܒܲܒܼܤܲܪ ܡ̣ܢ ܐܲܢ̄ܬܿܬܼܵܐ : ܐܸܡ݂ܲܪܘ ܐܲܝܠܹܝܢ ܕܐܲܟܼܬܸܒܼܘ ܠܵܟܼ : ܐܸܢ ܟܠ ܟ̱ܠܹܗ ܡܥܲܗܕܝܢ ܝܲܠܕܼܵܐ ܕܡ̣ܢ ܐܲܢ̄ܬܿܬܼܵܐ . ܐܲܝܟܲܢܵܐ ܡܵܕܹܝܢ ܐܵܡܲ݁ܪ ܐܲܢ̄ܬܿ : ܐܘܿ ܥܵܫܘܿܩܵܐ : ܕܗܵܟܲܢܵܐ ܐܸܫܟܲܚܢ ܐܸܢܘܿܢ [ ܠܐܲܒܼܵ̈ܗܵܬܼܵܐ ] ܩܲܕܝܼ̈ܫܹܐ ܕܐܸܬܼܪܲܥܝܼܘ : ܘܗܵܟܲܢܵܐ ܐܸܬܿܬܿܟܸܠܘ : ܕܝܵܠܕܲܬܼ ܐܲܠܵܗܵܐ ܢܸܩܪܘܿܢ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ : ܗܵܟܲܢܵܐ ܠܲܡ ܐܵܡܪܝܼܢܲܢ ܕܐܵܦ pb. 220 ܚܲܫ̣ ܐܵܦ ܩ̣ܵܡ ؟ ܩܲܕܼܡܵܝܑܬܼ ܚܵܘܵܐ ܠܲܢ ܕܐܵܡ̇ܪܝܼܢ ܠܵܗ̇ ܐܲܒܼܵ̈ܗܵܬܼܵܐ : ܝܵܠܕܲܬܼ ܐܲܠܵܗܵܐ : ܐܵܘ ܕܐܲܠܵܗܵܐ ܡܸܠܬܐ ܐܸܬܼܝܼܠܸܕ ܒܲܒܼܣܲܪ : ܐܵܘ ܕܟܼܠ ܟ̱ܠܹܗ ܐܸܬܼܝܼܠܸܕܼ : ܘܗܵܟܼܘܵܬܼ ܐܵܦ ܕܚܲܫ̣ : ܐܵܦ ܕܡܝܼܬܼ : ܐܵܦ ܕܩ̣ܡ . ܘܕܲܐܝܟܲܢܵܐ ܐܵܡ̇ܪܝܼܢ : ܕܚܲܫ̣ ܘܲܕܼܩ̣ܵܡ ܐܲܠܵܗܵܐ : ܦܲܫܸܩ ܠܲܢ : ܐܸܢܗ̤ܘ ܕܹܝܢ ܕܡܸܓܼܒܲܠ ܓܒܼܝܼܠܵܐ ܠܵܟܼ : ܘܡܸܥܫܲܩ ܥܵܫܹ̇ܩ ܐܲܢ̄ܬܿ : ܐܲܝܟܲܢܵܐ ܢܩܲܒܸܿܠ ܐ̄ܢܵܫ ܠܗܵܠܹܝܢ ܕܫܲܪܟܵܐ ܕܠܵܐ ܦܘܼܠܵܓܼܵܐ ؟ ܟܠܗܹܝܢ ܓܹܝܪ ܥ̣ܒܲܕܬܿ ܐܸܢܹܝܢ ܕܦܘܼܠܵܓܼܵܐ : ܕܠܵܐ ܐܸܡ݂ܲܪܬܿ ܐܲܝܠܹܝܢ ܓܕܐܸܡ݂ܲܪܘ ܐܲܒܼ̈ܗܵܬܼܵܐ : ܐܸܠܵܐ ܫܲܚܠܸܦܬܵܝܗܝ ܐܵܦ ܠܹܗ ܠܲܫܡܵܐ . ܐܵܦܸܢ ܓܹܝܪ ܠܹܗ ܟܲܕܼ ܠܹܗ ܐܲܤܒܲܪܬܿ ܕܲܡܫܵܘܕܥܝܼܢ : ܘܠܵܐ ܚܲܕܼ ܦܘܼܪܫܵܢܵܐ ܐܝܼܬܼ ܒܗܵܝ̇ ܕܡܵܪܝܵܐ ܘܝܼܫܘܿܥ ܡܫܝܼܚܵܐ ܠܘܵܬܼ ܐܲܠܵܗܵܐ ܡܸܠܬܼܵܐ . ܘܲܒܼܝܲܕܼ ܗܵܢܵܐ ܫܡܵܐ ܘܲܒܼܝܲܕܼ ܗܵܘ̇ : ܗ̤ܘ ܟܲܕܼ ܗ̤ܘ ܡܸܫܬܵܘܕܲܥ ܐܲܢ̄ܬܿ : ܠܵܐ ܙܵܕܹܩ ܗ̄ܘ̣ܵܐ ܠܵܟܼ ܕܲܬܫܲܚܠܸܦ . ܐܸܠܵܐ ܕܲܬܼܦܲܫܩܝܼܘܗܝ ܘܲܬܼܢܲܗܪܝܼܘܗܝ : ܘܬܸܬܼܚܲܫܲܚ ܒܲܫܡܵܗܹ̈ܐ ܕܐܸܬܿܬܿܤܝܼܡܘ ܡ̣ܢ ܐܲܒܼ̈ܗܵܬܼܵܐ . ܐܸܠܵܐ ܠܵܐ ܡܸܫܟܲܚ ܗ̣̄ܘܲܝܬܿ : ܕܲܒܼܝܲܕܼ ܫܘܼܡܵܗܹ̈ܐ ܗܵܢܘܿܢ : ܬܚܵܘܹܝܘܗܝ ܠܐܲܠܵܗܵܐ ܡܸܠܬܼܵܐ ܚܵܫܘܿܫܵܐ ܘܡܵܝܘܿܬܼܵܐ . ܘܡܸܛܠ ܗܵܢܵܐ ܡܸܬܼܚܲܫ ܐܲܢ̄ܬܿ ܒܫܘܼܡܵܗܵܐ ܗܵܢܵܐ : ܕܒܹܗ ܡܸܫܟܲܚ ܐܲܢ̄ܬܿ ܠܡܸܚܛܲܦ ܠܐܲܝܠܹܝܢ ܕܠܵܐ ܝܵܕܼܥ̇ܝܼܢ ܕܡ̇ܢ ܡܫܵܘܕܥܝܼܢ ܚܲܕܼ ܚܲܕܼ ܡ̣ܢ ܗܵܠܹܝܢ ܀ ܗܵܟܲܢܵܐ ܠܲܡ : ܐܵܦ ܥܲܠ ܗܵܝ̇ ܕܡܝܼܬܼ ܡܸܤܬܲܟܿܠܝܼܢܲܢ . ܠܵܐ ܡܵܝܘܿܬܼܵܐ ܡ̇ܢ ܓܹܝܪ ܐܝܼܬܼܵܘܗܝ ܒܲܟܼܵܢܹܗ ܘܠܵܐ ܡܸܬܼܚܲܒܿܠܵܢܵܐ : ܘܚܲܝܵܐ ܘܡܲܚܝܵܢܵܐ ܐܝܼܬܼܵܘܗܝ ܡܸܠܬܼܵܐ ܐܲܠܵܗܵܐ . ܡܸܛܠ ܕܹܝܢ ܬܘܼܒܼ : ܕܦܲܓܼܪܹܗ ܒܛܝܒܿܘܼܬܼܵܐ ܕܐܲܠܵܗܑܵܐ : ܐܲܝܟܼ ܕܐܸܡ݂ܲܪ ܦܘܼܠܘܼܣ : ܚܠܵܦ ܟܠ ܐ̄ܢܵܫ ܛܥܸܡ̣ ܡܵܘܬܵܐ : ܡܸܬܼܐ̱ܡܲܪ ܕܤܲܒܲܠ̣ ܗ̤ܘ ܚܠܵܦܲܝܢ ܡܵܘܬܵܐ . ܡ̣ܢ pb. 221 ܡ̇ܢ ؟ ܡܸܵܢܵܟܼ ܐܵܘ ܡ̣ܢ ܐܲܒܼ̈ܗܵܬܼܵܐ ؟ ܐܸܡ݂ܲܪ : ܠܵܐ ܐܲܛܥܸܐ ܠܫܵܡ̈ܘܿܥܹܐ ܡ̣ܢ ܐܲܒܼ̈ܗܵܬܼܵܐ : ܒܐܲܝܠܹܝܢ ܕܐܸܡ݂ܲܪܬܿ ܕܫܵܠܡܲܬܿ ܠܡܸܠܲܝ̈ܗܘܿܢ ܘܲܠܝܘܼܠܦܵܢܗܘܿܢ . ܡ̇ܕܹܝܢ ܩܪܝܼ : ܐܲܝܟܵܐ ܐܸܡ݂ܲܪܘ : ܕܐܲܠܵܗܵܐ ܡܸܠܬܼܵܐ ܚܲܫ̣ ؟ ܘܐܸܠܵܐ ܟܬܼܵܒܼܵܐ ܐܲܠܵܥܗܵܝܵܐ ܐܵܡܲ݁ܪ ܐܲܢ̄ܬܿ ܕܐܸܡ݂ܲܪ : ܕܚܲܫ̣ ܐܲܠܵܗܵܐ ܡܸܠܬܼܵܐ : ܩܪܝܼ ܘܠܵܐ ܬܛܲܫܸܐ . ܐܸܠܵܐ ܠܲܝܬܿ ܠܵܟܼ ܕܬܸܩܪܸܐ . ܒܡܵܢܵܐ ܗܵܟܹܝܠ ܥܵܫܹ̇ܩ ܐܲܢ̄ܬܿ ܠܐܲܒܼ̈ܗܵܬܼܵܐ ؟ ܐܵܘ ܡܵܢܵܐ ܢܵܤܹ̇ܒܼ ܐܲܢ̄ܬܿ ܠܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ ܐܲܝܟܼ ܕܲܠܡܲܛܥܝܵܢܘܼܬܼܵܐ ܘܠܲܩܲܕܡܘܼܬܼܵܐ ܕܐܲܝܠܹܝܢ ܕܲܫܚܝܼܡܵܐܝܼܬܼ ܡܗܲܝܡܢܝܼܢ ܘܠܵܐ ܡܥܲܩܒܼܝܼܢ ؟ ܐܵܪܵܐ ܫܥܵܬܼܵܐ ܤܵܥܲ݁ܪ ܐܲܢ̄ܬܿ ܒܐܲܝܠܹܝܢ ܕܩܵܪܹܝܢ : ܐܲܝܟܼ ܐܲܝܠܹܝܢ ܕܠܵܐ ܡܸܬܼܒܲܝܢܝܼܢ ؟ ܐܵܘ ܠܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ ܡܬܲܪܸܨ ܐܲܢ̄ܬܿ : ܕܐܲܝܠܹܝܢ ܕܙ̇ܕܼܩ ܗ̄ܘ̣ܵܐ ܕܢܸܟܼܬܿܒܼܘܼܢ ܠܵܐ ܟܬܲܒܼܘ ؟ ܡܩܲܕܸܡ ܐܲܢ̄ܬܿ ܓܹܝܪ ܤܵܐܹ̇ܡ ܐܲܢ̄ܬܿ ܠܵܗ̇ : ܘܐܸܡܲ݁ܪ ܐܲܢ̄ܬܿ : ܕܙܵܕܹܩ ܕܢܸܫܠܲܡ ܠܵܗ̇ ܒܡܸܠܹ̈ܐ ܘܲܒܼܗܲܝܡܵܢܘܼܬܼܵܐ : ܟܠ ܟ̱ܠܹܗ ܕܹܝܢ ܠܵܐ ܢܵܩܹ̇ܦ ܐܲܢ̄ܬܿ ܠܵܗ̇ : ܘܐܵܦܠܵܐ ܛܲܟܼܤܵܐ ܕܡܸܠܬܼܵܐ ܢܵܛ̇ܪܲܬܿ . ܘܫܲܪܝܼܬܿ ܡ̣ܢ ܐܲܝܟܵܐ ܕܫܲܪܝܼܘ ܐܲܒܼ̈ܗܵܬܼܵܐ : ܘܥܲܠ ܗܵܠܹܝܢ ܐܲܤܸܩ̣ܬܿ ܟܠܗܹܝܢ ܐܲܝܠܹܝܢ ܕܡܸܢܗܘܿܢ ܐܸܬܼܐ̱ܡܲܪ ؟ ܘܐܵܦܠܵܐ ܒܲܫܡܵܗܹ̈ܐ ܐܲܤܒܲܪܬܿ ܕܬܸܬܼܚܲܫܲܚ ܒܗܘܿܢ ܟܲܕܼ ܒܗܘܿܢ : ܘܐܵܦܠܵܐ ܠܝܘܼܠܦܵܢܗܘܿܢ ܢܩܸܬܿ . ܠܲܒܼܪܝܼܬܼܵܐ ܓܹܝܪ ܘܠܲܥܒܝܼܕܼܵܐ ܘܲܠܚܵܫܘܿܫܵܐ ܘܲܠܡܵܝܘܿܬܼܵܐ : ܘܲܠܟܼܠܗܹܝܢ ܕܐܲܝܟܼ ܗܵܠܹܝܢ ܕܡܲܤܠܹܝܢ ܐܲܒܼ̈ܗܵܬܼܵܐ : ܐܲܡܲ݁ܪ ܐܲܢ̄ܬܿ ܥܲܠ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܕܟܼܠܗܹܝܢ ܐܲܝܠܹܝܢ ܕܐܝܼܬܼ ܠܐܲܒܼܵܐ ܒܐܘܼܤܝܼܵܐ ܕܝܼܠܹܗ : ܐܵܦ ܗ̤ܘ ܐܝܼܬܼܵܘܗܝ ܘܡܸܬܼܐ̱ܡܲܪ . ܕܵܪܹܿܫ ܐܲܢ̄ܬܿ ܓܹܝܪ ܕܗܵܟܲܢܵܐ ܢܹܐܡܲܪ : ܐܲܝܟܼ ܐܲܝܠܹܝܢ ܕܗܸܢܘܿܢ ܠܵܐ ܐܸܡ݂ܲܪܘ . ܘܗܵܝܕܹܝܢ ܟܹܐܡܲܬܼ ܡܦܲܫܸܩ ܐܵܢ̄ܬܿ : pb. 222 ܠܵܘ ܐܲܝܟܼ ܡ̇ܢ ܕܲܡܪܝܼܡ ܐܲܢ̄ܬܿ ܕܠܵܐ ܢܸܬܼܐ̱ܡܲܪ ܚܵܫܘܿܫܵܐ ܘܡܵܝܘܿܬܼܵܐ ܐܲܠܵܗܵܐ ܡܸܠܬܼܵܐ : ܐܸܠܵܐ ܐܲܝܟܲܢܵܐ ܕܲܬܼܦܝܼܣ ܕܢܹܐܡܪܘܼܢ : ܗܵܠܹܝܢ ܕܐܤܠܝܼܘ ܐܲܒܼ̈ܗܵܬܼܵܐ ܠܡܸܬܼܐ̱ܡܵܪܘܼ . ܗܵܟܲܢܵܐ ܠܲܡ ܚܲܕܼ ܡܵܪܝܵܐ ܡܫܝܼܚܐ ܢܵܘܕܸܐ : ܠܗܵܘ̇ ܕܐܸܫܬܲܡܲܗ ܒܝܼܠܝܼܕܼܘܼܬܼܵܐ ܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ : ܐܠܵܐ ܐܵܦ ܒܲܪܢܵܫܵܐ : ܐܸܠܵܐ ܐܵܦ ܒܡܵܘܬܵܐ : ܐܸܠܵܐ ܐܵܦ ܒܲܩܝܵܡܬܼܵܐ : ܐܸܠܵܐ ܐܵܦ ܒܤܘܼܠܵܩܵܐ : ܐܸܠܵܐ ܐܵܦ ܒܡܹܐܬܼܝܼܬܹܗ ܕܡ̣ܢ ܫܡܲܝܵܐ : ܡ̣ܢ ܟܠܗܹܝܢ ܡܲܦܸܩ ܐܲܢ̄ܬܿ ܠܹܗ ܗܵܫܵܐ . ܗܵܟܲܢܵܐ ܐܸܡ݂ܲܪܬܿ ܚܲܕܼ ܡܫܝܼܚܵܐ ܘܡܵܪܝܵܐ ܢܵܘܕܸܐ : ܐܲܝܟܲܢܵܐ ܕܐܲܢ̄ܬܿ ܐܸܡܲ݁ܪ ܐܲܢ̄ܬܿ . ܡܵܕܹܝܢ ܗܵܝ̇ ܕܠܵܐ ܐܸܬܿܬܵܘܕܝܼܬ̤ ܢܵܘܕܼܵܐ : ܠܵܘ ܐܲܝܟܼ ܡ̇ܢ ܕܠܒܲܪܢܵܫܵܐ ܤܵܓܼܕܝܼܢܲܢ ܥܲܡ ܡܸܠܬܼܵܐ : ܕܠܵܐ ܡܲܤܒܿܪܵܢܘܼܬܼܵܐ ܕܤܸܕܼܩܵܐ ܢܸܥܘܿܠ . ܒܲܕܼ ܗܵܝ̇ ܕܐܵܡܪܝܼܢܲܢ ܥܲܡ : ܐܸܠܵܐ ܐܲܝܟܼ ܕܲܠܚܲܕ : ܘܠܹܗ ܟܲܕܼ ܠܹܗ ܤܵܓܼܕܿܝܼܢܲܢ . ܡܸܛܠ ܕܠܵܘ ܢܘܼܟܼܪܵܝܵܐ ܗ̄ܘ̣ ܠܹܗ ܦܲܓܼܪܹܗ : ܥܲܡ ܗܵܘ̇ ܕܐܵܦ ܝܲܬܿܝܼܒܼ ܥܲܡ ܐܲܒܼܵܐ . ܐܵܘ ܡ̣ܢ ܥܘܼܝܼܪܘܼܬܼ ܝܑܼܕܲܥܬܹܗ ܐܲܡܪܹܗ : ܐܵܘ ܕܡ̣ܢ ܐܵܢܲܢܩܹܐ ܕܐܲܠܵܗܵܐ ܐܸܬܼܥܨܝܼ : ܕܒܲܐܝܠܹܝܢ ܕܟܼܐܹ̇ܐ ܒܐܚ̄ܪ̈ܵܢܹܐ ܒܗܹܝܢ ܢܸܦܸܠ : ܘܒܼܵܗ̇ ܒܡܟܿܤܵܢܘܼܬܼܵܐ . ܥܵܦ̣ܵܗ̇ ܓܹܝܼܪ ܠܗܵܝ̇ ܕܥܲܡ : ܒܗܵܝ̇ ܕܐܸܡ݂ܲܪ : ܕܥܲܡ ܗܵܘ̇ ܕܝܲܬܿܝܼܒܼ ܥܲܡ ܐܲܒܼܵܐ . ܠܵܐ ܗ̄ܘ̣ܵܐ ܓܹܝܪ ܥܲܠ ܚܲܕܼ ܡܸܬܼܐܲܡܪܵܐ ܗܵܝ̇ ܕܥܲܡ : ܐܸܠܵܐ ܕܥܲܡ ܐ̄ܚܪܹܢܵܐ . ܘܗܵܘ̇ ܕܥܲܡ ܗܵܘ̇ ܕܝܲܬܿܝܼܒܼ ܥܲܡ ܐܲܒܼܵܐ : ܐܲܝܟܲܢ ܠܵܘ ܡܲܤܒܿܪܵܢܘܼܬܼܵܐ ܕܤܸܕܼܩܵܐ ܡܲܥܠܵܐ ؟ ܦܲܓܼܪܵܐ ܐܵܡܲ݁ܪ ܘܦܲܓܼܪܵܐ ܕܝܼܠܹܗ : ܘܥܲܡܹܗ ܝܲܬܿܝܼܒܼ : ܘܡܲܤܒܿܪܵܢܘܼܬܼܵܐ ܕܤܸܕܼܩܵܐ ܠܵܐ ܥܵܒܹ̇ܕܼ . ܚܕܼ : ܘܠܹܗ ܟܲܕܼ ܠܹܗ ܠܐܲܠܵܗܵܐ ܡܸܠܬܼܵܐ ܡܸܤܬܲܟܲܠ ܐܵܦ ܠܦܲܓܼܪܹܗ . ܘܲܠܦܲܓܼܪܵܐ pb. 223 ܡܸܤܬܲܟܲܠ : ܘܬܼܘܼܒܼ ܠܵܐ ܡܸܤܬܲܟܲܠ ܦܲܓܼܪܵܐ . ܘܲܕܼܥܲܡܹܗ ܐܝܼܬܼܵܘܗܝ ܦܲܓܼܪܹܗ ܡܸܤܬܲܟܲܠ : ܘܠܵܐ ܡܸܤܬܿܟܲܠ ܕܥܲܡܹܗ ܐܝܼܬܼܵܘܗܝ ܦܲܓܼܪܹܗ : ܐܸܠܵܐ ܠܹܗ ܒܲܠܚܘܿܕܼ ܡܸܤܬܲܟܲܠ . ܘܕܼܝܼܬܿܝܼܒܼ ܥܲܡܹܗ ܥܲܡ ܐܲܒܼܵܐ ܡܸܤܬܲܟܲܠ : ܘܬܼܘܼܒܼ ܠܵܐ ܡܸܤܬܲܟܲܠ ܕܝܲܬܿܝܼܒܼ ܥܲܡ ܐܲܒܼܵܐ : ܐܸܠܵܐ ܠܹܗ ܒܲܠܚܘܿܕܼܵܘܗܝ ܡܸܤܬܲܟܲܠ : ܡܲܢ̣ܘܼ ܡܸܫܟܲܚ ܕܢܹܐܡܪܝܼܗ̇ ܠܚܸܟܼܡ̱ܬܹܗ ܠܵܐ ܡܸܬܼܡܲܠܠܵܢܝܼܬܼܵܐ ؟ ܐܸܠܵܐ ܗ̤ܘ ܠܲܡ ܠܹܗ ܢܲܤܒܹܗ : ܠܵܘ ܐܲܝܟܼ ܡ̇ܢ ܕܲܬܼܪܹܝܢ ܬܘܼܒܼ ܒܢܲܝ̈ܵܐ ܝܵܬܼ̇ܒܿܝܼܢ : ܐܸܠܵܐ ܚܲܕܼ ܒܲܚܕܼܲܝܘܼܬܼܵܐ ܥܲܡ ܒܸܤܪܹܗ . ܘܬܼܘܼܒܼ ܐܸܡܲܪܬܿ : ܡܲܤܒܪܵܢܘܼܬܼܵܐ ܕܦܤܵܩܵܐ ܡܲܪܡܸܐ ܐܲܢ̄ܬܿ : ܟܲܕܼ ܐ̄ܚܪܹܢܵܐ ܥܲܡ ܐ̄ܚܪܹܢܵܐ ܬܸܬܸܠ ܕܡܸܬܼܪ̱ܢܸܐ : ܐܸܠܵܐ ܒܲܚܕܼܵܝܘܼܬܼܵܐ . ܕܡ̇ܢ ؟ ܕܲܡܫܝܼܚܵܐ ؟ ܡܵܕܹܝܢ ܦܲܪܨܘܿܦܵܐ ܕܵܚܕܼܵܝܘܼܬܼܵܐ : ܐܝܼܬܼܵܘܗܝ ܡܫܝܼܚܵܐ . ܐܸܠܵܐ ܐܵܡܲ݁ܪ ܕܢܲܤܒܹܗ ܠܹܗ : ܗܵܘ̇ ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ . . . ܦܲܪܨܘܿܦܵܐ ܒܹܗ ܟܲܕܼ ܒܹܗ ܝܲܗ̄ܒܼܬܿ : ܡܵܢܵܐ ܗܵܟܹܝܠ ܡܒܲܛܸܠ ܐܲܢ̄ܬܿ : ܐܲܝܟܼ ܡ̇ܢ ܕܥ̇ܘܵܠܵܐܝܼܬܼ ܐܸܬܼܐܲܡܪܲܬ̤ ܗܵܝ̇ ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ ؟ ܐܵܘ ܐܲܝܟܼ ܕܡ̣ܢ ܗܵܝ̇ ܕܥܲܡ : ܐܸܬܼܥܨܝܼܬ ܠܡܸܤܬܲܟܵܠܘܼ ܕܗܵܟܲܢܵܐ ܐܝܼܬܹܝܗ̇ : ܘܡܸܫܟܚܵܐ ܕܲܬܐܼܪܝܼܨܵܐܝܼܬܼ ܬܸܤܬܲܟܲܠ ܐܵܘ ܬܸܬܼܪ̱ܢܸܐ . ܠܵܘ ܕܬܼܵܘܕܲܥ ܕܬܼܪܹܝܢ ܒܢ̈ܝܼܢ ܝܲܬܿܝܼܒܼܝܼܢ : ܐܸܠܵܐ ܕܚܲܕܼ ܒܲܚܕܼܵܝܘܼܬܼܵܐ ܕܥܲܡ ܒܸܤܪܹܗ . ܘܲܡܒܲܛܸܠ ܐܲܢ̄ܬܿ ܠܗܵܝ̇ ܕܥܲܡ : ܕܠܵܐ ܬܪܹܝܢ ܢܸܬܼܪܢܘܿܢ . ܐܸܠܵܐ ܐܸܢܗ̤ܘ ܕܪܘܼܫܥܵܐ ܐܝܼܬܹܝܗ̇ ܠܵܟܼ : ܗܵܝ̇ ܕܐܼܡ݂ܲܪܬܿ : ܥܛܘܿܦ ܐܵܦ ܥܲܠ ܪܹܫܵܐ ܗܵܘ̇ ܕܲܫܒܲܩ̣ܬܿ : ܕܝܼܠܹܗ ܓܹܝܪ ܐܝܼܬܼܵܘܗܝ ܢܝܼܫܵܐ . ܡܵܢܵܐ ܓܹܝܪ ܬܬܲܒܼܬ ؟ ܠܵܘ ܢܲܗܝܼܪܵܐܝܼܬܼ ܒܲܛܠܬܿ : ܕܠܵܐ ܙܵܕܹܩ ܕܢܸܟܼܬܿܘܿܒܼ ܥܲܡ : ܘܐܲܢ̄ܬܿ ܕܥܲܡܹܗ pb. 224 ܝܲܬܿܝܼܒܼ ܥܡ ܐܲܒܼܵܐ ܟܬܲܒܼܬܿ ؟ ܗܵܘ̇ ܓܹܝܪ ܕܗܵܠܹܝܢ ܐܵܡܲܪ : ܬܪܹܝܢ ܒܢ̈ܝܼܢ ܐܵܡܲ݁ܪ ܕܝܲܬܿܝܼܒܼܝܼܢ . ܐܸܠܵܐ ܡܒܲܛܸܠ ܐܲܢ̄ܬܿ ܠܗܵܝ : ܕܠܵܐ ܙܵܕܹܩ ܕܲܬܼܪܹܝܢ ܒܢܲܝ̈ܵܐ ܢܸܬܼܪܢܘܿܢ ܕܝܲܬܿܒܼܝܼܢ . ܘܗܵܟܲܢܵܐ ܤܝܼܡܵܐ ܐܲܝܟܼ ܕܐܸܬܿܬܿܤܝܼܡܲܬ̤ . ܘܐܲܦܝܼܬܿ ܠܗܵܝ̇ ܕܡܵܘܕܥܵܐ ܬܪܹܝܢ ܒܢ̈ܝܼܢ : ܐܵܡܲ݁ܪ ܐܲܢ̄ܬܿ ܕܹܝܢ ܕܠܵܐ ܙܵܕܹܩ ܕܢܸܪܢܸܐ ܬܪܹܝܢ ܒܢ̈ܝܼܢ . ܐܸܠܵܐ ܕܡ̣ܢ ܐܵܢܲܢܩܹܐ ܡܸܬܼܪܢܹܝܢ ܬܪܹܝܢ : ܐܲܝܟܼ ܕܲܥܠܲܝܟ ܕܝܼܠܵܟܼ ܡܸܤܬܿܒܼܪܵܐ . ܐܸܠܵܐ ܐ̄ܚܪܵܢܝܵܐܝܼܬܼ ܗܵܟܲܢܵܐ ܤܝܼܡܵܐ ܘܡܸܬܼܐܲܡܪܵܐ : ܘܠܵܐ ܡܸܬܼܪܢܹܝܢ ܬܪܹܝܢ ܒܢ̈ܝܼܢ . ܡܵܢܵܐ ܡܩܲܛܪܸܓܼ ܐܲܢ̄ܬܿ ܠܝܼ : ܕܲܬܼܪܹܝܢ ܐܵܡܲ݁ܪ ܐ̄ܢܵܐ ܕܲܡܚܲܝܕܼܢ ܒܚܲܕܼ ܒܪܵܐ : ܕܒܹܗ ܨܒܹܝ̇ܬܼ ܠܲܡܵܚܵܘܵܝܘܼ ܠܵܐ ܡܒܲܠܒܿܠܘܼܬܼܵܐ ܕܲܟܼܝܵܢܹ̈ܐ ܕܒܲܚܕܼܵܝܘܼܬܼܵܐ : ܟܲܕܼ ܡܸܬܼܚܲܫܲܚ ܐ̄ܢܵܐ ܒܕܼܝܼ̈ܠܵܝܵܬܼܵܐ ܕܲܟܼܝܵܢܹ̈ܐ ؟ ܠܵܘ ܐܲܝܟܼ ܕܲܬܼܪܹܝܢ ܒܢ̈ܝܼܢ ܒܵܥܹ̇̄ܐ ܐ̄ܢܵܐ ܠܡܸܥܒܲܕܼ : ܘܠܵܐ ܬܘܼܒܼ ܫܪܵܝܵܐ ܕܲܚܕܼܵܝܘܼܬܼܵܐ : ܐܸܠܵܐ ܡ̣ܢ ܦܲܪܨܘܿܦܵܐ ܚܲܕܼ ܕܲܚܕܼܵܝܘܼܬܼܵܐ ܡܸܬܼܚܲܫܲܚ ܐ̄ܢܵܐ ܐܲܝܟܼ ܕܲܒܼܬܲܪܬܹܝܢ ܐܘܼܤܝܼ̈ܤ : ܐܲܝܟܼ ܕܡܵܘܕܲܥ ܐܵܦ ܟܬܼܵܒܼܵܐ ܐܲܠܵܗܵܝܵܐ . ܐܸܠܵܐ ܒܲܚܕܼܵܐ ܐܘܼܤܝܼܵܐ : ܬܲܪܬܹܝܢ ܐܘܼܤܝܼܵܐ ܡܵܘܕܲܥ ܐܲܢ̄ܬܿ . ܐܸܠܵܐ ܐܸܢܗ̤ܘ ܕܐܸܢܵܐ ܐܸܡܲ݁ܪ ܗ̄ܘܹ̇ܝܬܼ ܐܲܝܠܹܝܢ ܕܲܐܢ̄ܬܿ ܡܵܡܲ݁ܪ ܐܲܢ̄ܬܿ : ܕܪܘܼܫܥܵܐ ܡܸܬܼܚܲܙܝܵܐ ܗ̄ܘ̣ܵܬܼ ܠܵܟܼ . ܐܸܢ ܕܹܝܢ ܐܲܢ̄ܬܿ ܠܐܲܝܠܹܝܢ ܕܐܲܝܟܼ ܕܲܒܼܕܼܚܠܲܬܼ ܐܲܠܵܗܵܐ ܒܵܗ̇ ܟܲܕܼ ܒܵܗ̇ ܠܲܡܒܲܚܵܢܘܼ ܠܑܵܐ ܡܸܫܟ̈ܚܵܢ : ܠܗܵܠܹܝܢ ܐܸܬܿܬܿܟܸܠܬܿ ܠܡܸܩܪܵܐ : ܠܢܲܦܫܵܟܼ ܩܪܲܝܬܿ ܐܸܢܘܿܢ ܘܠܵܘ ܠܗܵܢ̇ܘܿܢ . ܥܪܲܩܬܿ ܬܘܼܒܼ ܐܵܦ ܡ̣ܢ ܒܘܼܚܵܢܵܐ ܕܟܼܠܵܗ̇ ܤܘܼܢܗܵܕܘܿܣ : ܒܲܕܼ ܕܵܢܬܿ ܕܠܲܝܬܿ ܠܗܹܝܢ ܡܲܦܲܩ ܒܪܘܼܚܵܐ ܚܲܬܿܝܼܬܼܵܐ : ܘܟܲܕܼ ܠܲܝܬܲܝ ܗ̄ܘܹ̇ܝܬܼ ܐܸܢܵܐ : pb. 225 ܐܲܢ̄ܬܿ ܠܗܹܝܢ ܕܛܵܒܼܵܐܝܼܬܼ ܐܵܡܲ݁ܪ ܗ̣̄ܘܲܝܬܿ : ܥܲܠ ܐܲܦܲܝ̈ ܐܵܡܲ݁ܪ ܗ̣̄ܘܲܬܿ . ܘܟܲܕܼ ܒܝܼܫܵܐܝܼܬܼ ܕܲܠܩܘܼܒܼܠܵܐ ܕܢܲܦܫܵܟܼ ܐܸܡܲܪܬܿ : ܐܵܦ ܗܵܟܲܢܵܐ ܬܘܼܒܼ ܥܲܠ ܐܲܦܲܝ̈ ܕܝܼܠܚ . ܐܸܢܓܹܝܪ ܗܵܕܹܐ ܡܥܵܘܕܵܐ ܠܗܵܝ̇ ܕܚܲܕܼ ܐܝܼܬܼܵܘܗܝ ܒܪܵܐ ܗܵܝ̇ ܕܥܲܡ : ܘܥܲܡ ܒܸܤܪܹܗ ܝܲܬܿܝܼܪ ܥܲܡ ܐܲܒܼܵܐ : ܠܵܘ ܡܸܛܠ ܕܡܸܤܬܿܓܸܕܼ ܥܲܡܹܗ : ܐܲܪܬܹܝܢ ܤܸܓܼ̈ܕܵܬܼܵܐ ܐܝܼܬܼܵܝܗܹܝܢ ܕܚܲܕܸ ܒܪܵܐ : ܟܲܕܼ ܒܲܚܕܼܵܐ ܤܸܓܼܕܼܬܼܵܐ ܡܸܤܬܿܓܸܕܼ ܗܵܘ̇ ܕܝܲܬܿܝܼܒܼ ܥܲܡܹܗ ܕܲܡܢܲܟܼܪܲܝ . ܒܲܟܼܝܵܢܹ̈ܐ ܓܹܝܪ ܐܝܼܬܹܝܗ̇ ܚܕܼܵܝܘܼܬܼܵܐ : ܘܐܵܦ ܐܲܢ̄ܬܿ ܡܵܘܕܹܐ ܐܲܢ̄ܬܿ ܥܲܡܝܼ : ܠܵܐ ܠܲܡ ܡܸܬܼܒܲܛܲܠ ܦܘܼܪܫܵܢܵܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ ܀ ܐܲܝܠܹܝܢ ܓܹܝܪ ܕܛܵܒܼܵܐܝܼܬܼ ܐܲܡܝܼܪ̈ܵܢ : ܠܗܘܿܢ ܠܦܸܬܼܓܼܵܡܹ̈ܐ ܠܡܹܐܡܲܪ ܐܸܢܘܿܢ ܙܲܒܢ̈ܝܼܢ ܤܲܓܝܼ̈ܐܵܢ ܫܲܦܝܼܪܵܐ . ܡܸܬܿܕܲܡܲܪ ܐܲܢ̄ܬܿ ܓܹܝܪ : ܟܲܕܼ ܫܵܡܲܥ̇ ܐܲܢ̄ܬܿ ܒܗܵܠܹܝܢ ܕܝܼܠܵܟܼ : ܠܗܵܠܹܝܢ ܕܝܼܠܚ . ܕܠܲܝܬܿ ܓܹܝܪ ܚܕܼܵܝܘܼܬܼܵܐ : ܕܠܵܐ ܡܚܵܘܝܵܐ ܐ̄ܚܪܵܢܵܝܘܼܬܼܵܐ : ܐܲܟܼܢܵܐ ܕܤܸܓܼܕܬܼܵܐ ܕܲܒܼܤܵܘܬܿܒܼܵܐ . ܐܸܠܵܐ ܡ̣ܢ ܥܵܒܼ̇ܘܿܕܼܵܐ ܕܲܟܼܝܵܢܹ̈ܐ ܥܵܒܼ̇ܕܼ ܐܲܢ̄ܬܿ ܪܹܫܵܐ ܕܐܲܫܥܝܼܬܵܟܼ : ܘܠܵܘ ܡ̣ܢ ܦܲܪܨܘܿܦܵܐ ܕܲܚܕܲܝܘܼܬܼܵܐ . ܐܵܘ ܥܪܘܿܩ ܐܲܢ̄ܬܿ ܗܵܟܹܝܠ ܡ̣ܢ ܕܬܹܐܡܲܪ ܬܪܹܝܢ ܟܝܵܢܹ̈ܐ ܡܚܲܝ̈ܕܼܐ ܕܠܵܐ ܒܘܼܠܒܵܠܵܐ : ܐܵܘ ܐܘܕܼܵܐ ܘܐܸܡ݂ܲܪ ܗܵܠܹܝܢ . ܘܠܵܐ ܡܸܬܼܚܲܙ̈ܝܵܢ ܠܵܟܼ ܠܵܐ ܡܸܬܼܡܲܨ̈ܝܵܢܝܵܬܼܵܐ : ܕܒܲܚܕܼܵܝܘܼܬܼܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܬܹܐܡܲܪ ܒܡܸܠܬܼܵܐ ܕܐܘܼܤܝܼܵܐ : ܠܵܐ ܒܡܸܠܬܼܵܐ ܕܲܚܕܲܝܘܼܬܼܵܐ ܕܦܲܪܨܘܿܦܵܐ . . . ܐܸܢܕܹܝܢ ܠܲܡ ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܵܬܼܵܐ : ܐܵܘ ܐܲܝܟܼ ܠܵܐ ܡܸܬܿܕܲܪܟܵܢܝܼܬܼܵܐ : ܐܵܘ ܠܵܟܼ ܦܐܝܼܬܼܵܐ : ܢܸܫܬܿܐܸܠ : ܢܵܦ̇ܠܝܼܢܲܢ ܠܲܢ ܒܗܵܝ̇ ܕܢܹܐܡܲܪ ܬܪܹܝܢ ܒܢ̈ܝܼܢ . ܐܵܢܲܢܩܹܐ ܓܹܝܪ ܠܲܡܦܲܪܵܫܘܼ ܘܲܠܡܹܐܡܲܪ ܠܒܲܪܢܵܫܵܐ ܡܲܢ pb. 226 ܠܚܘܿܕܵܐܝܼܬܼ ܕܲܡܝܲܩܲܪ ܒܲܫܡܵܐ ܕܲܒܼܪܵܐ : ܠܚܘܿܕܼܵܐܝܼܬܼ ܕܹܝܢ ܬܘܼܒܼ ܠܡܸܠܬܼܵܐ ܐܲܠܵܗܵܐ ܕܲܩܢܸܐ ܩܪܵܝܬܼܵܐ ܘܤܘܼܥܪܵܢܹܐ ܕܲܒܼܪܘܼܬܼܵܐ ܟܝܵܢܵܐܝܼܬܼ . ܠܵܐ ܗܵܟܹܝܠ ܙܵܕܹܩ ܠܲܡܦܲܪܵܫܘܼ ܠܲܬܼܪܹܝܢ ܒܢ̈ܝܼܢ ܠܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ . ܐܸܡ̇ܪܹܬܼ ܠܵܟܼ ܐܵܦ ܒܐܸܓܲܪܬܵܐ : ܕܠܑܵܐ ܝܵܕܲܥ̇ ܐ̄ܢܵܐ ܐܲܝܠܹܝܢ ܕܡܸܬܼܐܲܡܪ̈ܢ ܡܸܢܵܟܼ : ܘܲܒܼܡܲܤܒܪܵܢܘܼܬܼܵܐ ܐܸܤܬܲܒܼܪܲܬ̤ ܕܬܼܵܐܹ̇ܬܼ ܐܲܢ̄ܬܿ : ܒܐܲܝܠܹܝܢ ܕܫܲܦܝܼܪ ܡ̣ܢ ܒܵܬܲܪܟܸܢ ܡܥܲܬܸܕܼ ܐܲܢ̄ܬܿ ܠܡܹܐܡܲܪ ܠܵܐ ܛܲܫܝܼܬܿ . ܘܟܲܕܼ ܙܵܕܹܩ ܗ̄ܘ̣ܵܐ ܠܵܟܼ ܕܬܸܥܒܸܕܼ ܦܘܼܢܵܝ ܦܸܬܼܓܼܵܡܵܐ ܕܥܲܠ ܗܵܠܹܝܢ : ܘܲܠܡܸܟܼܬܲܒܼ : ܘܠܲܡܦܵܤܘܼ : ܘܲܠܡܲܟܵܤܘܼ ܠܥܵܫܘܿܩܹ̈ܐ ܒܓܸܠܝܵܐ : ܩܵܡ̣ܬܿ ܕܲܠܩܘܼܒܼܠܵܐ ܕܢܲܦܫܵܟܼ ܘܕܼܝܼܠܝ : ܘܐܲܗܡܝܼܬܿ ܥܲܠ ܐܲܒܼ̈ܗܵܬܼܵܐ ܘܥܲܠ ܟܬܼܵܒܹ̈ܐ ܩܲܕܝܼ̈ܫܹܐ . ܡܵܢܵܐ ܨܵܒܹ̇ܐ ܐܲܢ̄ܬܿ ܕܬܸܗܘܸܐ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܗܵܝ̇ ܕܠܑܵ ܥܵܒܼ̇ܕܵܐ ܕܢܸܤܬܲܟܲܠ : ܕܐܝܼܬܼ ܐܘܼܤܝܼܵܐ ܕܒܲܪܢܵܫܵܐ . ܘܠܵܐ ܕܢܸܤܬܲܟܲܠ ܒܲܪܢܵܫܵܐ ܒܲܟܼܝܵܢܵܐ : ܐܸܠܵܐ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ؟ ܗܵܢܵܘ ܕܹܝܢ : ܘܠܲܐܠܵܗܵܐ ܕܒܲܟܼܝܵܢܵܐ ܠܵܐ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܹܗ ܡܸܛܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܕܦܘܼܪ̈ܫܢܹܐ ܘܲܬܼܚܘܼ̈ܡܹܐ ܕܲܐ̄ܚܪ̈ܵܢܬܼܵܐ ܠܲܝܬܿ ܒܵܗ̇ . ܡܸܛܠ ܗܵܢܵܐ : ܐܵܦ ܗ̤ܝ ܚܕܼܵܝܘܼܬܼܵܐ : ܡ̣ܢ ܐܲܝܠܹܝܢ ܕܲܡܬܲܚ̈ܡܵܢ ܒܡܸܠܬܼܵܐ ܕܐܘܤܝܼܵܐ ܐܝܼܬܹܝܗ̇ ܚܕܼܵܝܘܼܬܼܵܐ . ܘܐܸܢ ܡܸܬܼܒܲܛܠܵܐ : ܠܵܐ ܬܘܼܒܼ ܐܝܼܬܹܝܗ̇ ܚܕܼܵܝܘܼܬܼܵܐ . ܐܸܠܵܐ ܡ̣ܢ ܚܕܼܵܝܘܼܬܼܵܐ : ܠܵܘ ܕܹܝܢ ܚܕܼܵܝܘܼܬܼܵܐ . ܘܐܸܢ ܡܸܬܼܒܲܛܲܠ ܟ̱ܠܹܗ ܬܚܘܼܡܵܐ ܕܲܟܼܝܵܢܹ̈ܐ : ܐܲܝܟܲܢܵܐ ܚܕܼܵܝܘܼܬܼܵܐ ܠܵܐ ܒܲܛܠܲܬ̤ ܠܦܘܼܪ̈ܫܵܢܹܐ ܕܲܟܼܝܵܢܹ̈ܐ ؟ ܘܐܸܢ ܠܵܐ ܡܸܬܼܪܢܹܝܢ ܒܲܟܼܝܵܢܵܐ ܘܠܵܐ ܒܲܚܕܼܵܝܘܼܬܼܵܐ : ܐܲܝܟܲܢܵܐ ܐܸܡ݂ܲܪܬܿ ܕܥܲܒܼܕܵܗ̇ pb. 227 ܕܝܼܠܹܗ ܠܕܼܝܠܵܝܘܼܬܼܵܐ ܕܒܸܤܪܵܐ : ܟܲܕܼ ܐܸܡܲ݁ܪ ܠܲܢ̄ܬܿ : ܕܒܼܗܵܝ̇ ܡ̇ܢ ܒܲܟܼܝܵܢܵܐ : ܒܗܵܝ̇ ܕܹܝܢ ܒܲܚܕܼܵܝܘܼܬܼܵܐ ؟ ܘܲܚܕܲܫ̣ ܡ̇ܢ ܒܲܟܼܝܵܢܵܐ ܐܵܦ ܕܡܝܼܬܼ : ܕܗܵܘ̇ ܕܹܝܢ ܐܝܼܬܲܝܗܹܝܢ : ܡܸܛܠ ܕܲܥܒܲܕܼ ܐܸܢܹܝܢ ܕܝܼܠܹܗ ܀ ܐܲܝܟܲܢܵܐ ܗܵܟܹܝܠ ܐܸܬܼܚܲܫܲܒ̣ܬܿ ܠܲܡܩܲܝܵܡܘܼ ܚܕܼܵܝܘܼܬܼܵܐ ܩܡܘܿܡܵܝܬܼܵܐ ؟ ܐܲܝܕܵܐ ܗ̣̄ܝ ܗܵܕܹܐ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܕܠܵܐ ܤܘܼܟܵܠܵܐ ؟ ܐܲܝܟܲܢܵܐ ܢܩܲܒܿܠܝܼܗ̇ ܕܠܵܐ ܤܘܼܟܵܠܵܗ̇ ؟ ܐܵܘ ܐܲܝܟܵܢܵܐ ܐܸܤܬܲܟܲܠܬܵܗ̇ ܐܲܢ̄ܬܿ ؟ ܐܲܝܟܲܢܵܐ ܐܝܼܬܹܝܗ̇ ܡܪ̈ܲܝܲܡܬܼܵܐ ܘܠܵܐ ܡܸܬܿܕܲܪܟܵܢܘܼܬܼܵܐ : ܘܬܼܘܼܒܼ ܠܵܐ ܦܐܝܼܬܼܵܐ ؟ ܐܲܠܸܦ ܠܲܢ . ܐܸܠܵܐ ܠܝܼ ܠܵܐ ܨܵܒܹ̇ܐ ܐܲܢ̄ܬܿ ܠܡܲܠܵܦܘܼܬܲܢܝ : ܤܒܲܪܬܿ ܠܵܟܼ ܕܕܲܝܵܢܹ̈ܐ ܐܵܡ̇ܪܝܼܢ ܠܵܟܼ ܘܲܡܝܼܤܝܼܢ ܠܵܟܼ : ܕܬܲܠܸܦ ܠܲܢ ܘܠܲܐܝܠܹܝܢ ܕܕܼܵܡܹ̇ܝܢ ܠܲܢ : ܡܸܛܠ ܕܠܵܐ ܝܵܕܼܥ̇ܝܼܢ ܚ̄ܢܲܢ . ܘܐܸܢ ܕܹܝܢ ܠܵܐ : ܠܟܼܠܵܗ̇ ܤܘܼܢܗܵܕܘܿܣ ܐܼܠܸܦ . ܠܵܐ ܓܹܝܪ ܐܲܢ̄ܬܿ : ܘܠܵܐ ܤܘܼܢܗܵܕܘܿܣ ܤܵܦܩܵܐ ܠܲܫܡܵܐ ܕܲܚܕܼܵܝܘܼܬܼܵܐ . ܡܸܛܠ ܕܐܵܦ ܐܸܢܵܐ ܚܕܼܵܝܘܼܬܼܵܐ ܐܵܡܲ݁ܪ ܐ̄ܢܵܐ : ܐܲܢ̄ܬܿ ܕܹܝܢ ܠܗܵܝ̇ ܕܐܸܢܵܐ ܐܸܡܲ݁ܪ ܐ̄ܢܵܐ ܠܵܐ ܡܩܲܒܸܿܠ ܐܲܢ̄ܬܿ : ܡܸܛܠ ܕܲܡܦܲܪܸܫ ܐ̄ܢܵܐ ܚܕܼܵܝܘܼܬܼܵܐ . ܐܸܢ ܐܹܡܲܪ ܥܲܠ ܗܵܠܹܝܢ ܕܐܸܬܼܚܲܝܲܕܼܘ : ܕܐܝܼܬܼܵܘܗܝ ܓܘܼܫܡܵܐ ܒܐܘܼܤܝܼܵܐ : ܘܲܕܼܠܵܐ ܓܫܘܼܡ ܒܐܘܼܤܝܼܵܐ : ܘܲܦܪܝܼܫܝܼܢ ܡ̣ܢ ܚܕܼܵܕܹ̈ܐ . ܗܵܘ̇ ܡ̇ܢ ܐܲܝܟܼ ܒܪܝܼܬܼܵܐ : ܗܵܘ̇ ܕܹܝܢ ܐܲܝܟܼ ܠܵܐ ܒܲܪܝܵܐ . ܘܗܵܘ̇ ܡ̇ܢ ܡܵܝܘܿܬܼܵܐ : ܘܗܵܘ̇ ܠܵܐ ܡܵܘܝܿܬܼܵܐ . ܘܗܵܘ̇ ܡܬܼܘܿܡܵܝܵܐ ܗ̄ܘ̣ ܥܲܡ ܐܲܒܼܵܐ : ܘܗܵܘ̇ ܒܲܪܝܵܐ ܒܚܲܪܬܼܵܐ ܕܙܲܒܼܢܹ̈ܐ . ܘܗܵܘ̇ ܒܲܪ ܟܝܵܢܵܐ ܕܐܲܒܼܵܐ : ܘܗܵܢܵܐ ܒܲܪ ܟܝܵܢܲܢ . ܠܵܘ ܓܹܝܪ ܚܕܼܵܝܘܼܬܼܵܐ ܠܐܘܼܤ̈ܝܼܵܣ ܕܐܸܬܼܚܲܝܲܕܼ ܡܒܲܛܠܵܐ : ܐܲܝܟܼ ܕܠܵܐ ܢܸܬܼܝܲܕܼ̈ܥܵܢ . pb. 228 ܐܵܡܲ݁ܪ ܐܲܢ̄ܬܿ ܠܝܼ ܕܲܡܦܲܪܸܫ ܐܲܢ̄ܬܿ : ܟܲܕܼ ܛܵܒܼ ܐܵܦ ܐܲܢ̄ܬܿ : ܥܕܲܡܵܐ ܠܡܸܠܹ̈̄ܐ ܗܵܠܹܝܢ ܕܲܒܼܗܹܝܢ ܢܦܲܠܬܿ ܡܸܛܠ ܕܲܬܼܩܲܛܪ̱ܓܲܢܝ : ܗܵܠܹܝܢ ܐܸܡ݂ܲܪܬܿ : ܡܫܲܚܠ̱ܦܝܼܢ ܠܲܡ ܟܝܵܢܹ̈ܐ ܕܐܸܬܼ݂ܵܘ ܠܘܵܬܼ ܚܕܼܵܝܘܼܬܼܵܐ ܫܲܪܝܼܪܬܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ ܘܲܒܼܪܵܐ : ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܬܿܬܿܪܝܼܡ ܡܸܛܠ ܚܕܼܵܝܘܼܬܼܵܐ ܀ ܐܵܪܵܡ ܝܵܗܹ̇ܒܼ ܐܲܢ̄ܬܿ ܠܲܢ ܕܢܸܪܢܸܐ ܗܵܕܹܐ ܐܵܦ ܥܲܠ ܚܕܼܵܝܘܼܬܼܵܐ ܩܢܘܿܡܵܝܵܬܼܵܐ ؟ ܐܵܘ ܐܲܝܟܼ ܐܲܝܢܵܐ ܕܲܡܦܲܪܸܫ ܒܗܵܝ̇ ܕܐܵܡܲ݁ܪ : ܕܡ̣ܢ ܫܘܼܚ̈ܠܵܦܹܐ ܡܫܲܚ̈ܠ̱ܦܹܐ ܐܝܼܬܲܝܗܘܿܢ ܗ̄ܘ̣ܵܘ ܟܝܵܢܹ̈ܐ ܕܐܸܬܼܚܲܝܲܕܼܘ : ܘܚܵܛ̇ܦ ܐܲܢ̄ܬܿ ܠܘܵܬܼ ܬܵܘܕܝܼܬܼܵܟܼ ܕܝܼܠܵܟܼ : ܕܠܵܐ ܡܲܤܒܲܪܵܢܘܼܬܼܵܐ ܕܤܸܕܩܵܐ ܬܲܥܸܠ ؟ ܘܡܵܢܵܐ ܐܵܡܲ݁ܪ ܐ̄ܢܵܐ ܥܲܠ ܟܲܤܒܿܪܵܢܘܼܬܼܵܐ ܕܤܸܕܼܩܵܐ ܬܲܥܸܠ ؟ ܘܡܵܢܵܐ ܐܸܡܲ݁ܪ ܐ̄ܢܵܐ ܥܲܠ ܡܲܤܒܿܪܵܢܘܼܬܼܵܐ ؟ ܗ̤ܘ ܤܸܕܼܩܵܐ ܕܲܟܼܝܵܢ̈ܐ ܐܲܝܟܼ ܡܸܠܬܼܵܐ ܕܲܟܼܝܵܢܹ̈ܐ : ܘܐܲܝܟܼ ܠܵܐ ܒܘܼܠܒܵܠܵܐ ܡܸܤܬܲܟܲܠ ܐܲܢ̄ܬܿ : ܟܲܕܼ ܐܵܦܠܵܐ ܚܕܼܵܐ ܡܲܤܒܿܪܵܢܘܿܬܼܵܐ ܕܲܬܼܚܘܼܡܵܐ ܕܲܟܼܝܵܢܹ̈ܐ ܬܸܗܘܸܐ ܒܡܲܕܥܵܟܼ : ܕܒܼܵܗ̇ ܬܸܤܬܲܟܲܠ ܕܲܕܼܠܵܐ ܒܘܼܠܒܵܠܵܐ ܐܸܬܼܚܲܝܲܕܼܘ . ܐܲܟܼܙܢܵܐ ܕܲܡܚܲܝܕܼܝܼܢ ܗ̄ܘ̣ܵܘ ܢܘܼܪܵܐ ܒܤܲܢܝܵܐ ܘܤܲܢܝܵܐ ܒܢܘܼܪܵܐ : ܘܲܕܼܠܵܐ ܒܘܼܠܒܵܠܵܐ ܐܝܼܬܝܗܘܿܢ ܗ̄ܘ̣ܵܘ . ܐܲܢ̄ܬܿ ܗܵܟܹܝܠ ܕܠܵܐ ܬܚܘܼܡܵܐ ܡܚܵܘܸܐ ܐܲܢ̄ܬܿ ܠܗܹܝܢ ܘܲܕܼܠܵܐ ܦܘܼܪܫܵܢܵܐ : ܐܸܢܵܐ ܕܹܝܢ ܡܬܲܚ̈ܡܵܬܼܵܐ ܘܲܦܪ̈ܝܼܫܵܬܼܵܐ ܡ̣ܢ ܚܕܼܵܪܹ̈ܐ . ܐܸܢ ܗܵܟܹܝܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܐܸܡܲ݁ܪ ܐܲܢ̄ܬܿ : ܐܸܡ݂ܲܪ ܢܲܗܝܼܪܵܐܝܼܬܼ . ܡܵܘܕܹܐ ܐ̄ܢܵܐ ܓܹܝܪ : ܕܠܵܐ ܗܵܝܕܹܝܢ ܐܸܤ̇ܬܲܟܿܠܹܬܼ ܘܠܵܐ ܗܵܫܵܐ : ܤܢܝܼܩ ܐ̄ܢܵܐ ܕܬܲܠܦܲܢܝ : ܐܲܝܟܲܢܵܐ ܕܐܸܫܠܲܡ ܠܵܟܼ . ܐܵܘ ܐܸܢ ܠܵܐ ܐܹܩܲܒܸܿܠ ܠܪܸܥܝܵܢܵܟܼ : ܐܹܡܲܪ ܕܠܵܐ ܡܩܲܒܸܿܠ ܐ̄ܢܵܐ . ܘܐܸܢ ܢܩܲܒܿܠܘܼܢ pb. 229 ܡܸܢܵܟܼ ܕܲܝܵܢܹ̈ܐ : ܢܦܝܼܤܘܼܢܵܢܝ . ܐܵܘ ܢܚܲܝܒܼܘܼܢܵܢܝ : ܐܲܝܟܼ ܐܲܝܢܵܐ ܕܠܲܝܬܿ ܠܵܗ̇ ܫܘܼܢܝܵܐ ܠܒܼܝܼܫܬܹܗ . ܐܸܡܲܪ ܗܵܟܹܝܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ . ܐܵܪܵܐ ܩܢܘܿܡܵܐ ܨܵܒܹܿܐ ܐܲܢ̄ܬܿ ܕܢܸܚܫܒܪܝܼܘܗܝ ܠܦܲܪܨܘܿܦܵܐ : ܐܲܝܟܼ ܕܐܵܡ̇ܪܝܼܢܲܢ ܚܕܵܐ ܐܘܼܣܝܼܵܐ ܕܐܲܠܵܘܼܬܼܵܐ ܘܲܬܼܠܵܬܼܵܐ ܩܢܘܿܡܹ̈ܐ : ܘܠܲܩܢܘܼܡܹ̈ܐ ܦܲܪܨܘܿܦܹܐ ܡܸܤܬܲܟܿܠܝܼܢܲܢ ؟ ܡܵܕܹܝܢ ܠܲܚܕܼܵܝܘܼܬܼܵܐ ܦܲܪܨܘܿܦܵܝܬܼܵܐ ܐܵܡܲ݁ܪ ܐܲܢ̄ܬܿ ܩܢܘܿܡܵܝܬܼܵܐ . ܐܸܠܵܐ ܠܵܐ ܗ̄ܘ̣ܵܐ ܕܦܲܪ̈ܨܘܿܦܹܐ : ܐܸܠܵܐ ܕܲܟܼܝܵܢܹ̈ܐ ܗܘ̤ܵܬܼ ܚܕܼܵܝܘܼܬܼܵܐ . ܡܫܲܚ̱ܠܦܝܼܢ ܠܲܡ ܟܝܵܢܹ̈ܐ ܕܐܸܬܼ݂ܵܘ ܠܘܵܬܼ ܚܕܼܵܝܘܼܬܼܵܐ ܫܲܪܝܼܪܵܐ : ܚܲܕܸ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܠܚܲܕܼ ܦܲܪܨܘܿܦܵܐ ܕܡܫܝܼܚܵܐ : ܐܵܘ ܠܲܩܢܘܿܡܵܐ ܕܐܘܼܤܝܼܵܐ ܘܕܲܟܼܝܵܢܵܐ ܡܸܤܬܲܟܲܠ ܐܲܢ̄ܬܿ : ܐܲܟܼܙܢܵܐ ܕܨܘܼܪܬܵܐ ܕܲܩܢܘܿܡܹܗ : ܘܲܚܕܲܝܘܼܬܼܵܐ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܩܢܘܿܡܵܝܬܼܵܐ ܐܵܡܲ݁ܪ ܐܲܢ̄ܬܿ . ܐܸܠܵܐ ܠܗܵܝ̇ ܐܸܢܵܐ ܐܵܡܲ݁ܪ ܐ̄ܢܵܐ : ܘܒܼܵܗ̇ ܫܲܒܲܚ̇ܬܵܟܼ ܕܐܸܡ݂ܲܪܬܿ ܘܲܥܒܲܕܬܿ ܦܘܼܪܫܵܢܵܐ ܕܲܟܼܝܵܢܹ̈ܐ : ܒܡܸܠܬܼܵܐ ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܘܢܲܩܝܼܦܘܼܬܼܵܐ ܕܗܵܠܹܝܢ ܠܚܲܕܼ ܦܲܪܨܘܼܦܵܐ . ܐܵܘ ܓܹܝܪ ܠܵܐ ܐܸܡ݂ܲܪܬܿ ܫܘܼ̈ܚܠܵܦܹܐ ܕܠܵܐ ܒܘܼܠܒܵܠܵܐ : ܘܲܡܩܵܘܝܵܐ ܗ̄ܘ̣ܵܬܼ ܟܲܕܼ ܠܲܝܬܿ ܫܘܼܚܠܵܦܵܐ ܕܒܹܗ ܬܸܤܬܲܕܸܩ . ܘܐܸܢ ܕܹܝܢ ܠܵܐ ܫܘܼܚܠܵܦܵܐ ܝܵܗܹ̇ܒܼ ܐܲܢ̄ܬܿ : ܘܫܘܼܚܠܵܦܵܐ ܗܵܢܵܘ ܕܲܟܼܝܵܢܹ̈ܐ : ܤܸܕܼܩܵܐ ܟܝܵܢܵܝܵܐ ܝܵܗܹ̇ܒܼ ܐܲܢ̄ܬܿ ܟܲܕܼ ܠܵܐ ܝܵܕܲܥ̇ ܐܲܢ̄ܬܿ . ܐܸܠܵܐ ܠܵܐ ܗ̄ܘ̣ܵܐ ܫܘܼܚܠܵܦܵܐ ܕܲܚܕܲܝܘܼܬܼܵܐ ܗ̄ܘ̣ܵܐ : ܟܲܕܼ ܐܲܝܠܹܝܢ ܕܒܼܵܗ̇ ܐܝܼܬܲܝܗܘܿܢ ܡܩܵܘܹܝܢ ܕܠܵܐ ܒܘܼܠܒܵܠܵܐ : ܐܲܟܼܙܢܵܐ ܕܤܲܝܵܐ ܒܢܘܼܪܵܐ ܘܢܘܼܪܵܐ ܒܤܲܝܢܝܵܐ . ܐܸܠܵܐ ܗܵܠܹܝܢ ܠܵܐ ܡܸܬܼܚܲܙܝܵܐ ܕܐܸܡܲ݁ܪ ܐܲܢ̄ܬܿ : ܘܐܲܝܟܼ ܐܲܝܢܵܐ ܕܠܵܐ ܡܩܲܒܸܿܠ ܚܕܼܵܝܘܼܬܼܵܐ ܩܢܘܿܡܵܝܵܬܼܵܐ ܪܵܫܹ̇ܐ ܐܲܢ̄ܬܿ ܠܝܼ . ܐ̄ܚܪܹܬܼܵܐ ܕܹܝܢ ܚܕܼܵܝܘܼܬܼܵܐ pb. 230 ܩܢܘܿܡܵܝܬܼܵܐ : ܕܡ̣ܢ ܟܝܵܢܹ̈ܐ ܐ̄ܚܪ̈ܵܢܹܐ : ܠܵܐ ܡܦܵܣ ܐ̄ܢܵܐ . ܘܐܵܦܠܵܐ ܡܸܕܸܡ ܐ̄ܚܪܹܝܢ ܕܙܵܕܹܩ ܠܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܲܡܫܲܚܠܦܝܼܢ ܐܸܠܵܐ ܐܸܢ ܕܲܠܚܲܕܼ ܦܲܪܨܘܿܦܵܐ : ܕܡܸܢܹܗ ܘܒܹܗ ܡܸܬܼܝܲܕܥܝܼܢ ܟܝܵܢܹ̈ܐ ܬܪ̈ܲܝܗܘܿܢ : ܟܲܕܼ ܗܵܠܹܝܢ ܕܝܼܠܗܘܿܢ ܥܵܒܹ̇ܕ ܠܗܘܿܢ ܠܦܲܪܨܘܼܦܵܐ . ܕܐܝܼܬܼܵܘܗܝ ܗ̄ܘ̣ܵܐ ܓܹܝܪ ܓܘܼܫܡܵܐ ܗܲܝܟܿܠܵܐ ܕܐܲܠܵܗܘܼܬܹܗ ܕܐܲܠܵܗܵܐ ܡܸܠܬܼܵܐ : ܘܗܲܝܟܿܠܵܐ ܒܢܲܩܝܼܦܘܼܬܼܵܐ ܪܹܫܝܬܼܵܐ ܕܐܲܠܵܗܘܼܬܼܵܐ ܡܚܲܝܕܼ ܗ̄ܘ̣ܵܐ : ܐܲܝܟܼ ܕܢܸܥܒܸܿܕܼ ܠܹܗ ܗܵܠܹܝܢ ܕܗܵܢܵܐ ܠܒܲܝܬܵܝܘܼܬܹܗ ܕܲܟܼܝܵܢܵܐ ܕܐܲܠܗܘܼܬܼܵܐ : ܫܲܦܝܼܪܵܐ ܠܡܵܘܕܵܝܘܼ ܘܫܵܘܹ̇ܐ ܠܡܲܫܠܡܵܢܘܼܬܼܵܐ ܕܐܹ̇ܘܲܢ̈ܓܲܠܝܼܵܐ : ܠܵܘ ܟܲܕܼ ܠܐܘܼܤܝܼܵܐ ܕܝܼܠܹܗ ܥܒܲܕܼ ܐܸܢܹܝܢ . ܐܲܝܕܵܐ ܗܵܟܹܝܠ ܚܕܼܵܝܘܼܬܼܵܐ ܐ̄ܚܪܹܬܼܵܐ ܩܢܘܿܡܵܝܬܼܵܐ ܨܵܒܹ̇ܐ ܐܲܢ̄ܬܿ ܠܡܲܠܵܦܘܼܬܲܢܝ : ܕܒܲܚܕܼܵܝܘܼܬܼܵܐ ܪܹܫܝܬܼܵܐ ܘܐܲܠܵܗܵܝܬܼܵܐ ܘܠܵܐ ܡܸܬܼܠܠܵܢܝܼܬܼܵܐ ؟ ܠܵܐ ܝܵܕܲܥ̇ ܐ̄ܢܵܐ : ܐܸܠܵܐ ܐܸܢ ܕܚܲܕܸ ܦܲܪܨܘܿܦܵܐ : ܕܗܵܢܵܐ ܗܵܘ̇ ܐܝܼܬܼܵܘܗܝ : ܐܵܦ ܗܵܘ̇ ܗܵܢܵܐ . ܘܡܸܛܠ ܗܵܢܵܐ ܒܟܼܠ ܕܘܼܟ ܐܲܟܼܝܦܵܐܝܼܬܼ ܩܵܥܹ̇ܐ ܐ̄ܢܵܐ : ܕܠܵܐ ܗ̄ܘ̣ܵܐ ܠܲܟܼܝܵܢܵܐ : ܐܸܠܵܐ ܠܦܲܪܨܘܿܦܵܐ ܙܵܕܹܩ ܕܢܼܬܼܢܲܤ̈ܒܵܢ ܐܲܝܠܹܿܝܢ ܕܡܸܬܼܡܲܠ̈ܠܵܢ : ܐܵܘ ܥܲܠ ܐܲܠܵܗܘܼܬܼܵܐ ܐܵܘ ܥܲܠ ܐ̄ܢܵܫܘܼܬܼܵܐ . ܐܲܝܟܲܢܵܐ ܕܠܵܐ : ܟܲܕܼ ܒܐܘܼܤܝܼܵܐ ܡܚܲܝ̈ܕܼܵܢ ܬܲܪ̈ܬܲܝܗܹܝܢ : ܬܸܗܘܸܐ ܦܲܢܛܵܤܝܼܵܠ ܥܲܠ ܐ̄ܢܵܫܝܬܼܵܐ . ܠܵܐ ܗ̄ܘ̣ܵܐ ܓܹܝܪ ܒܟܼܠܗܹܝܢ ܡܸܬܼܐ̱ܡܲܪ ܒܐܘܼܤܝܼܵܐ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܒܐܘܼܤܝܼܵܐ : ܐܸܠܵܐ ܟܠܗܹܝܢ ܐܲܝܠܹܝܢ ܕܥܲܠ ܦܲܪܨܘܿܦܵܐ ܡܵܘ̈ܕܥܵܢ . ܘܡܸܢܼܝܼܕܲܥ ܐܲܠܵܗܵܐ ܡܸܠܬܼܵܐ : ܕܒܸܤܪܵܐ ܡܸܬܼܐ̱ܡܲܪ ܕܲܗܘ̤ܵܐ ܘܲܒܼܪܹܗ ܕܐ̄ܢܵܫܵܐ : ܡ̣ܢ ܕܡܘܼܬܼܵܐ ܘܡ̣ܢ ܦܲܪܨܘܿܦܵܐ ܕܒܸܤܪܵܐ ܘܲܕܼܒܲܪܢܵܫܵܐ ܕܒܹܗ ܐܸܬܼܚܲܫܲ : ܕܢܵܘܕܲܥ ܢܲܦܫܹܗ ܠܥܵܠܡܵܐ . ܠܵܐ ܗ̄ܘ̣ܵܐ ܓܹܝܪ ܟܠܗܹܝܢ ܐܲܝܠܹܝܢ ܕܲܟܼܝܵܢܵܐܝܼܬܼ pb. 231 ܡܸܬܼܐܡܲܪ ܒܸܤܪܵܐ : ܡܸܬܼܐ̱ܡܲܪ ܐܵܦ ܐܲܠܵܗܵܐ ܡܸܠܬܼܵܐ . ܐܲܝܟܼ ܕܢܸܗܘܸܐ ܐܸܡܲܬܼܝ ܕܠܵܐ ܐܝܼܬܼܵܘܗܝ ܗ̄ܘ̣ܵܐ : ܐܵܘ ܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ ܗܘ̤ܵܐ : ܐܵܘ ܟܠܡܵܐ ܕܡܸܬܼܐ̱ܡܲܪ ܒܸܤܪܵܐ ܡ̣ܢ ܩܕܼܵܡ ܕܢܸܗܘܸܐ : ܘܟܲܕܼ ܗܘ̤ܵܐ : ܘܡ̣ܢ ܒܵܬܲܪ ܕܲܗܘ̤ܵܐ : ܒܫܘܼܚ̈ܠܵܦܹܐ ܕܬܲܪܒܿܝܼܬܼܵܐ ܘܕܲܚ̈ܒܼܵܠܹܐ : ܘܕܲܒܼܦܵܤܝܼ̈ܩܵܬܼܵܐ ܒܲܪ ܟܝܵܢܵܐ ܕܝܼܠܲܢ . ܡܸܛܠ ܕܒܲܪ ܟܝܵܢܵܐ ܗ̄ܘ̣ ܕܝܼܠܲܢ ܒܟܼܠ ܡܸܕܸܡ : ܐܲܝܠܹܝܢ ܕܒܼܐܘܼܤܝܼܵܐ ܡܸܬܼܐܲܡܲܪ : ܠܵܐ ܗ̄ܘ̣ܵܐ ܒܡܸܕܸܡ ܐ̄ܚܪܹܝܢ ܡܸܬܼܐܲܡܪ̈ܵܢ : ܐܸܠܵܐ ܐܸܢ ܒܲܠܚܘܿܕܼ ܒܗܵܕܹܐ ܕܐܘܼܤܝܼܵܐ ܘܡܸܬܼܐ̱ܡܲܪ ܒܲܪ ܟܝܵܢܵܐ . ܒܐܝܠܹܝܢ ܓܹܝܪ ܕܡ̣ܢ ܦܲܪܨܘܿܦܵܐ ܘܡ̣ܢ ܕܡܘܼܬܼܵܐ ܕܲܟܼܝܵܢܵܐ ܡܸܬܼܐܲܡܪܵ̈ܢ : ܡܸܬܼܐ̱ܡܲܪ ܗܵܘ̇ ܡܵܐ ܕܡܵܘܕܲܥ ܠܹܗ : ܐܲܝܟܼ ܦܲܪܨܘܼܦܵܐ ܠܐܘܼܣܝܼܵܐ ܗܵܘ̇ ܡܵܐ ܕܹܝܢ ܕܐܝܼܬܼܵܘܗܝ ܟܝܵܢܵܐܝܼܬܼ ܠܵܐ ܡܸܬܼܐ̱ܡܲܪ : ܡܸܛܠ ܕܠܵܐ ܗ̄ܘ̣ܵܐ ܠܐܘܼܤܝܼܵܐ ܘܠܲܟܼܝܵܢܵܐ : ܐܸܠܵܐ ܠܦܲܪܨܘܼܦܵܐ ܗܘ̤ܵܬܼ ܚܕܼܵܝܘܼܬܼܵܐ ܗܵܟܲܢܵܐ ܐܵܦ ܒܸܤܪܵܐ : ܠܵܐ ܗ̄ܘ̣ܵܐ ܟܠ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܡܸܬܼܐ̱ܡܲܪ : ܠܵܐ ܗ̄ܘ̣ܵܐ ܓܹܝܪ ܕܠܵܐ ܫܘܼܪܵܝܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܠܵܐ ܥܒܼܝܼܕܼܵܐ : ܘܠܵܐ ܗ̄ܘ̣ܵܐ ܠܵܐ ܓܫܝܼܡܵܐ : ܘܠܵܐ ܗ̄ܘ̣ܵܐ ܠܵܐ ܡܸܬܼܚܲܙܝܵܢܵܐ : ܘܠܵܐ ܗ̄ܘ̣ܵܐ ܒܲܪ ܟܝܵܢܵܐ ܕܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܐܵܦܸܢ ܗܵܘ̇ ܡܵܐ ܕܡܸܬܼܐ̱ܡܲܪ ܒܪܵܐ ܘܡܵܪܝܵܐ ܘܕܲܐܵܠܵܗܵܐ ܡܸܬܼܐ̱ܡܲܪ ܐܵܦ ܒܸܤܪܵܐ : ܒܗܵܢܵܐ ܙܢܵܐ ܒܲܚܕܼܵܝܘܼܬܼܵܐ . ܡܸܛܠ ܕܲܠܦܲܪܨܘܿܦܵܐ ܕܲܒܼܪܵܐ ܕܐܲܠܵܗܵܐ ܗܘ̤ܵܬܼ ܚܕܵܝܘܼܬܼܵܐ : ܘܠܵܐ ܗ̄ܘ̣ܵܐ ܠܐܘܼܤܝܼܵܐ ܘܠܵܐ ܗ̄ܘ̣ܵܐ ܠܲܟܼܝܵܢܵܐ : ܐܸܠܵܐ ܡ̣ܢ ܟܝܵܢܹ̈ܐ : ܘܠܵܐ ܗ̄ܘ̣ܵܐ ܠܲܟܼܝܵܢܵܐ : ܐܸܠܵܐ ܠܦܲܪܨܘܿܦܵܐ . ܕܟܼܠܗܹܝܢ ܕܦܲܪܨܘܿܦܵܐ ܐܝܼܬܼ ܠܹܗ : ܤܛܲܪ ܡ̣ܢ ܐܘܼܤܝܼܵܐ ܕܦܲܪܨܘܿܦܵܐ . pb. 232 ܐܲܝܕܵܐ ܗܵܟܹܝܠ ܚܕܼܵܝܘܼܬܼܵܐ ܐ̄ܚܪܹܬܼܵܐ ܩܢܘܿܡܵܝܬܼܵܐ ܐܵܡܲ݁ܪ ܐܲܢ̄ܬܿ : ܕܐܸܢܵܐ ܠܵܐ ܡܩܲܒܸܿܠ ܐ̄ܢܵܐ ܠܵܗ̇ : ܐܲܝܟܼ ܕܐܵܡܲ݁ܪ ܐܲܢ̄ܬܿ : ܐܵܘ ܐܲܝܟܼ ܠܵܐ ܡܸܬܿܕܲܪܟܵܢܝܼܬܼܵܐ : ܐܵܘ ܐܲܝܟܼ ܠܵܐ ܦܐܝܼܬܼܵܐ . ܘܡܸܛܠ ܗܵܢܵܐ : ܢܵܦܹ̇ܐ ܐ̄ܢܵܐ ܠܡܹܐܡܲܪ ܬܪܹܝܢ ܡܫܝܼ̈ܚܝܼܢ . ܚܲܕܼ ܒܲܪܢܵܫܵܐ : ܕܒܲܩܪܵܝܬܵܐ ܕܲܒܼܪܵܐ ܡܝܲܩܲܪ . ܠܚܘܿܕܼܵܐܝܼܬܼ ܕܹܝܢ ܬܘܼܒܼ ܠܡܸܠܬܼܵܐ ܕܐܲܠܵܗܵܐ : ܕܲܩܢܸܐ ܫܡܵܐ ܘܤܘܼܥܪܵܢܵܐ ܕܲܒܼܪܘܼܬܼܵܐ ؟܀ ܗܵܘ̇ ܕܒܲܚܕܼܵܝܘܼܬܼܵܐ ܐܵܡܲ݁ܪ ܚܲܕܼ ܒܪܵܐ ܚܲܕܼ ܡܫܝܼܚܵܐ ܚܲܕܼ ܡܵܪܝܵܐ : ܐܲܝܟܲܢܵܐ ܡܸܫܟܲܚ ܕܲܦܪܝܼܫܵܐܝܼܬܼ ܢܹܐܡܲܪ ܠܵܐ ܬܘܼܒܼ ܓܹܝܪ ܚܕܼܵܝܘܼܬܼܵܐ ܡܸܬܼܐܲܡܪܵܐ ܗܵܕܹܐ : ܐܸܠܵܐ ܟܠܚܲܕܸ ܡ̣ܢ ܟܝܵܢܹ̈ܐ ܒܐܘܼܤܝܼܵܐ ܕܝܼܠܹܗ . ܐܵܦܠܵܐ ܓܹܝܪ ܐܲܠܵܗܵܐ ܡܸܠܬܼܵܐ ܡܸܬܼܐ̱ܡܲܪ ܕܲܗܘ̤ܵܐ ܒܸܤܪܵܐ ܒܐܘܼܪܤܝܼܵܐ ܕܝܼܠܹܗ : ܐܸܠܵܐ ܒܲܚܕܼܵܝܘܼܬܼܵܐ ܕܥܲܡ ܒܸܤܪܵܐ . ܘܐܵܦܠܵܐ ܒܸܤܪܵܐ ܡܬܼܐ̱ܡܲܪ ܒܪܵܐ : ܒܸܠܥܵܕܼ ܚܕܼܵܝܘܼܬܼܵܐ ܕܲܒܪܵܐ ܕܐܲܠܵܗܵܐ . ܡܸܛܠ ܗܵܢܵܐ ܚܲܕܼ ܒܸܤܪܵܐ ܒܬܲܪ̈ܬܲܝܗܹܝܢ : ܘܚܲܕܼ ܒܪܵܐ ܒܬܼܲܪ̈ܬܲܝܗܹܝܢ . ܗܵܘ̇ ܓܹܝܪ ܕܒܲܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܐܝܼܬܼܵܘܗܝ ܘܡܸܬܼܐ̱ܡܲܪ : ܒܲܬܼܚܘܼܡܵܐ ܘܲܒܼܦܘܼܪܫܵܢܵܐ ܡ̣ܢ ܚܕܼܵܕܹ̈ܐ ܠܵܐ ܐܝܼܬܼܵܘܗܝ ܘܠܵܐ ܡܸܬܼܐ̱ܡܲܪ . ܐܲܟܼܙܢܵܐ ܕܐܲܠܵܗܵܐ ܡܸܠܬܼܵܐ ܒܲܟܼܝܵܢܹܗ ܐܝܬܼܵܘܗܝ ܐܲܠܵܗܵܐ ܠܵܐ ܡܓܲܫܡܵܐ : ܒܲܚܕܼܵܝܘܼܬܼܵܐ ܕܹܝܢ ܕܥܲܡ ܒܸܤܪܵܐ ܡܸܬܐ̱ܡܲܪ ܒܸܤܪܵܐ . ܘܒܸܤܪܵܐ ܕܒܲܟܼܝܵܢܹܗ ܓܘܼܫܡܵܐ ܗ̄ܘ̣ : ܘܒܼܐܘܼܤܝܼܵܐ ܕܹܝܢ ܓܘܼܫܡܵܐ ܗ̄ܘ̣ : ܒܲܚܕܼܵܝܘܼܬܼܵܐ ܕܹܝܢ ܕܲܠܘܵܬܼ ܐܲܠܵܗܵܐ ܡܸܠܬܼܵܐ ܒܪܵܐ ܕܐܲܠܵܗܵܐ : ܐܲܠܵܗܵܐ ܐܝܼܬܼܵܘܗܝ ܘܲܒܼܪܵܐ . ܘܠܵܐ ܬܪܹܝܢ ܒܸܤܪܹ̈ܐ ܡܸܬܼܐܲܡܪܝܼܢ : ܘܠܵܐ ܬܘܼܒܼ ܬܪܹܝܢ ܒܢ̈ܝܼܢ : ܗܵܢ̇ܘܿܢ ܕܲܦܪܝܼܫܝܼܢ ܒܲܟܼܝܵܢܵܐ : ܘܒܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܐܝܼܬܲܝܗܘܿܢ . ܒܹܝܬܼ pb. 233 ܒܢܲܝ̈ܢܵܫܵܐ ܓܹܝܪ ܤܲܓܿܝܼ̈ܐܹܐ ܕܐܝܼܬܲܝܗܘܿܢ ܒܢܲܝ̈ܵܐ : ܒܦܘܼܪܫܵܢܵܐ ܘܒܲܦܠܝܼܓܼܘܼܬܼܵܐ ܕܲܟܼܝܵܢܹ̈ܐ ܡܸܬܼܐ̱ܡܪܝܼܢ : ܗܵܢ̇ܘܿܢ ܕܲܒܼܛܲܝܒܿܘܼܬܼܵܐ ܘܲܒܼܒܲܝܬܵܝܘܼܬܼܵܐ ܒܲܠܚܘܿܕܼ ܡܸܬܼܝܼܗܸܒܼ ܠܟܼܠ ܚܲܕܼ ܡܸܢܗܘܿܢ : ܐܲܟܼܙܢܵܐ ܕܲܠܟܼܠ ܚܲܕܼ ܡ̣ܢ ܪܹ̈ܫܵܢܹܐ ܡܸܬܼܝܼܗܸܒܼ ܐܝܼܩܵܪܵܐ ܡ̣ܢ ܡܲܠܟܵܐ . ܗܵܘ̇ ܓܹܝܪ ܡܵܐ ܕܐܝܼܬܼܵܘܗܝ ܒܲܠܚܘܿܕܼ ܒܲܩܢܘܿܡܹܗ ܕܝܼܠܹܗ : ܗܵܢܵܐ ܐܝܼܬܼܵܘܗܝ ܐܵܦ ܠܤܲܓܿܝܼ̈ܐܹܐ ܐܲܝܟܼ ܕܲܒܼܛܲܝܒܿܘܼܬܼܵܐ . ܐܝܼܬܼܵܘܗܝ ܓܹܝܪ ܒܲܩܢܘܿܡܹܗ : ܘܒܲܕܼܡܘܼܬܹܗ ܥܒܲܕܼ ܠܹܗ ܕܡܘܼܬܼܵܐ : ܠܵܐ ܗ̄ܘ̣ܵܐ ܒܦܘܼܩܪܵܢܵܐ : ܘܠܵܐ ܗ̄ܘ̣ܵܐ ܒܐܝܼܩܵܪܵܐ : ܘܠܵܐ ܗ̄ܘ̣ܵܐ ܒܫܲܘܝܘܼܬܼܵܐ ܕܛܲܝܒܿܘܼܬܼܵܐ ܫܚܝܼܡܵܐܝܼܬܼ : ܐܸܠܵܐ ܒܲܕܼܡܘܼܬܹܗ ܟܝܵܢܵܝܬܼܵܐ ܥܲܒܼܕܹܗ ܕܡܘܼܬܹܗ . ܐܲܝܟܲܢܵܐ ܕܠܵܘ ܐ̄ܚܪܹܢܵܐ ܐܝܼܬܼܵܘܗܝ : ܐܸܠܵܐ ܗ̤ܘܝܘܼ ܗܵܘ̇ ܕܲܠܦܲܪܨܘܿܦܹܗ ܕܝܼܠܹܗ ܢܲܗܒܹܿܗ . ܕܗܵܢܵܐ ܗܵܘ̇ ܢܸܗܘܸܐ : ܘܗܵܘ̇ ܗܵܢܵܐ : ܚܲܕܼ ܘܗ̤ܘ ܟܲܕܼ ܗ̤ܘ ܒܬܲܪ̈ܬܲܝܗܹܝܢ ܐܘܼܤ̈ܝܼܵܣ . ܦܲܪܨܘܿܦܵܐ ܕܲܡܨܲܠܲܡ ܒܒܸܤܪܵܐ : ܘܲܡܨܲܠܲܡ ܠܒܸܤܪܵܐ ܒܲܕܼܡܘܼܬܼܵܐ ܕܲܒܼܪܘܼܬܼܵܐ ܕܝܼܠܹܗ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܘܚܲܕܼ ܒܸܤܪܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ . ܗܵܢܵܐ ܡ̣ܢ ܗܵܘ̇ : ܘܗܵܘ̇ ܡ̣ܢ ܗܵܢܵܐ ܡܸܨܛܲܠܲܡ : ܗ̤ܝ ܟܲܕܼ ܗ̤ܝ ܘܲܚܕܼܵܐ ܕܡܘܼܬܼܵܐ ܕܦܲܪܨܘܼܦܵܐ . ܠܵܐ ܝܵܕܲܥ̇ ܐ̄ܢܵܐ ܗܵܟܹܝܠ ܒܐܲܝܢܵܐ ܪܸܥܝܵܢܵܐ ܐܵܡܲ݁ܪ ܐܲܢ̄ܬܿ ܠܲܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܐܲܝܟܲܢܵܐ ܕܬܸܗܘܸܐ ܠܵܐ ܡܸܬܿܕܲܪܟܵܢܝܼܬܼܵܐ : ܐܵܘ ܐܲܝܟܼ ܠܵܐ ܦܐܝܼܬܼܵܐ : ܕܐܹܩܲܒܸܿܠ ܐܵܘ ܠܵܐ ܐܹܩܲܒܸܿܠ . ܘܡܸܛܠ ܗܵܕܹܐ ܡܸܬܿܬܿܚܲܡ ܘܡܸܬܼܐ̱ܡܲܪ ܒܲܪܢܵܫܵܐ ܠܚܘܿܕܼܵܐܝܼܬܼ ܒܲܩܪܵܝܬܼܵܐ ܐܵܘ ܒܐܝܼܩܵܪܵܐ ܕܲܒܼܪܵܐ : ܠܚܘܿܕܼܵܐܝܼܬܼ ܕܹܝܢ ܬܘܼܒܼ ܘܡܸܠܬܼܵܐ ܕܡ̣ܢ ܐܲܠܵܗܵܐ : ܕܲܒܼܪܘܼܬܼܵܐ ܘܫܘܼܡܵܗܵܐ ܘܲܩܪܵܝܵܬܼܵܐ ܐܝܼܬܼ ܠܹܗ ܟܝܵܢܵܐܝܼܬܼ ؟ ܗܵܝ̇ ܕܹܝܢ ܕܚܝܼܕܼܵܐܝܼܬܼ ܐܲܝܟܲܢ ܐܵܡܲ݁ܪ ܐܲܢ̄ܬܿ ؟ pb. 234 ܐܸܡܲܪ ܢܲܗܝܼܪܵܐܝܼܬܼ ܤܝܵܡܵܐ ܕܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ : ܘܤܝܼܡ ܠܐܲܝܠܹܝܢ ܕܫܵܘܹ̇ܝܢ : ܘܐܵܦ ܥܠܲܝ ܘܐܵܦ ܥܲܠ ܟܠ ܐ̄ܢܵܫ : ܠܡܹܐܡܲܪ . ܒܲܕܼ ܠܵܐ ܢܲܗܲܪܬܵܝܗܝ ܠܪܸܥܝܵܢܵܐ : ܕܐܲܝܟܲܢ ܙܵܕܹܩ ܠܲܢ ܠܡܸܬܼܪܲܥܵܝܘܼ ܘܲܠܡܹܐܡܲܪ . ܐܲܝܟܲܢܵܐ ܐܵܡܲ݁ܪ ܐܲܢ̄ܬܿ ܕܠܵܐ ܢܸܤܬܲܟܲܠ ܟܝܵܢܵܐ ܕܒܲܪܢܵܫܵܐ ܝܑܼܚܝܼܕܼܵܐܝܼܬܼ : ܝܲܬܿܝܼܪ ܡ̣ܢ ܐܘܼܝܤܝܼܵܐ ܕܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܒܪܵܐ : ܠܵܘ ܡ̣ܢ ܟܝܵܢܵܐ ܐܸܠܵܐ ܡ̣ܢ ܚܕܼܵܝܘܼܬܼܵܐ ؟ ܐܸܠܵܐ ܐܵܦ ܫܘܼܚ̈ܠܵܦܹܐ ܐܵܡܲ݁ܪ ܐܲܢ̄ܬܿ ܕܐܝܼܬܼ ܒܗܘܿܢ ܒܲܟܼܝܵܢܹ̈ܐ : ܐܲܝܠܹܝܢ ܕܐܸܬܼܟܲܢܲܫ ܠܲܚܕܼܵܝܘܼܬܼܵܐ ܕܚܲܕܸ ܒܪܵܐ . ܘܠܵܐ ܒܛܸܠ̣ ܫܘܼܚܠܵܦܵܐ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܟܼܝܵܢܹ̈ܐ : ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܫܘܼܚܠܵܦܵܠ ܕܲܟܼܝܵܢܹ̈ܐ ܡܸܬܼܒܲܛܲܠ ܡܸܛܠ ܚܕܼܵܝܘܼܬܼܵܐ . ܐܸܢܗ̤ܘ ܗܵܟܹܝܠ ܕܠܵܐ ܡܸܬܼܥܲܠܹܝܢ ܦܘܼܪ̈ܫܵܢܹܐ ܕܲܟܼܝܵܢܹ̈ܐ : ܟܝܵܢܵܐ ܕܒܸܤܪܵܐ ܐܝܼܬܼܵܘܗܝ ܠܚܘܿܕܵܐܝܼܬܼ ܕܲܟܼܝܵܢܵܐ ܕܐ̄ܢܵܫܘܼܬܼܵܐ . ܗܵܘ̇ ܕܹܝܢ ܕܐܝܼܬܼܵܘܗܝ ܒܪܵܐ ܒܲܪ ܟܝܵܢܵܐ ܕܐܲܠܵܗܵܐ ܐܲܒܼܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܝܑܼܚܝܼܕܼܵܐܝܼܬܼ ܘܲܠܚܘܿܕܵܐܝܼܬܼ ܐܝܼܬܼܵܘܗܝ ܕܐܲܠܵܗܘܼܬܼܵܐ . ܒܲܚܕܼܵܝܘܼܬܼܵܐ ܕܹܝܢ : ܒܸܤܪܵܐ ܐܝܼܬܼܵܘܗܝ ܒܪܵܐ : ܘܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܒܸܤܪܵܐ . ܘܡܸܛܠ ܗܵܢܵܐ ܗܵܘ̇ ܡ̇ܢ ܕܗܵܟܲܢܵܐ ܐܵܡܲ݁ܪ : ܠܵܐ ܐܵܫܲ݁ܪ ܬܪܹܝܢ ܒܢ̈ܝܼܢ : ܘܠܵܐ ܐܵܡܲ݁ܪ ܬܪܹܝܢ ܒܸܤܪܹ̈ܐ : ܘܠܵܘ ܒܲܟܼܝܵܢܵܐ ܐܵܡܲ݁ܪ ܬܪܹܝܢ ܒܸܤܪܹ̈ܐ : ܘܐܵܦܠܵܐ ܒܵܗ̇ ܒܸܤܪܵܐ : ܒܵܗ̇ ܒܪܘܼܬܼܵܐ : ܒܵܗ̇ ܟܲܕܼ ܒܵܗ̇ ܡܸܬܼܚܲܫܚܝܼܢ ܒܦܲܪ̈ܨܘܿܦܹܐ ܟܝܵܢܝܹ̈ܐ ܕܲܚܕܲܕܹ̈ܐ ܒܕܝܼܠܗܘܿܢ : ܐܲܟܼܙܢܵܐ ܕܢܘܼܪܵܐ ܒܤܲܢܝܵܐ : ܘܲܕܼܤܲܢܝܵܐ ܗ̄ܘ̣ܵܐ ܢܘܼܪܵܐ : ܘܢܘܼܪܵܐ ܤܲܢܝܵܐ . ܘܟܼܠܚܲܕܼ ܚܲܕܼ ܡܸܢܗܘܿܢ ܤܲܢܝܵܐ ܘܢܘܼܪܵܐ : ܘܠܵܘ ܬܪܹܝܢ ܤܢܲܝ̈ܵܐ : ܘܠܵܘ ܬܹܪܹܝܢ ܢܘܼܪܹ̈ܐ . ܡܸܛܠ pb. 235 ܕܲܒܼܢܘܼܪܵܐ ܬܪ݁ܲܝܗܘܿܢ : ܘܲܒܼܤܲܢܝܵܐ ܬܪ̈ܲܝܗܘܿܢ . ܠܵܘ ܓܹܝܪ ܒܦܘܼܠܓܼܵܐ : ܐܸܠܵܐ ܒܲܚܕܼܵܝܘܼܬܼܵܐ . ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ : ܦܲܪ̈ܨܘܿܦܹܐ ܟܝܵܢܵܝܹ̈ܐ ܗܵܘܹ̇ܝ . ܐܵܘ ܗܵܟܹܝܠ ܠܵܐ ܬܹܐܡܲܪ ܟܝܵܢܹ̈ܐ ܡܦܲܪ̈ܫܹܐ : ܟܲܕܼ ܡܩܵܘܹܝܢ ܒܦܘܼܪ̈ܫܵܢܹܐ ܕܲܟܼܝܵܢܹ̈ܐ ܘܠܵܐ ܡܸܬܼܒܲܛܠܝܼܢ . ܐܵܘ ܐܸܡܲܪ ܕܩܵܘܝܼܘ ܒܫܘܼܚܠܵܦܵܐ ܕܲܟܼܝܵܢܹ̈ܐ : ܘܐܲܝܟܼ ܦܘܼܪܫܵܢܵܐ ܕܲܟܼܝܵܢܹ̈ܐ ܡܬܲܚܸܡ ܐܲܢ̄ܬܿ ܠܗܘܿܢ ܒܲܚܕܼܵܝܘܼܬܼܵܐ ܕܠܵܐ ܡܸܤܬܲܕܼܩܵܐ : ܠܵܘ ܐܲܝܟܼ ܡ̇ܢ ܕܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܸܬܼܒܲܛܝܼܢ ܒܲܚܕܼܵܝܘܼܬܼܵܐ . . . . ܐܸܢܗ̤ܘ ܗܵܟܹܝܠ ܓܹܝܪ ܕܐܲܢ̄ܬܿ ܝܑܼܚܝܼܕܵܐܝܼܬܼ ܡܸܤܬܲܟܲܠ ܐܲܢ̄ܬܿ ܠܗܘܿܢ : ܘܠܵܘ ܒܲܟܼܝܵܢܹ̈ܐ : ܐܸܠܵܐ ܒܦܘܼܪܫܵܢܗܘܿܢ ܕܡ̣ܢ ܚܕܼܵܕܹ̈ܐ : ܡ̇ܢ ܚܲܝܵܒܼ ܐ̄ܢܵܐ ܕܡܵܘܕܸܐ ܐ̄ܢܵܐ ܒܲܚܕܼܵܝܘܼܬܼܵܐ ܠܵܐ ܡܸܬܼܦܲܪܫܵܢܝܼܬܼܵܐ ܕܲܠܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ ؟ ܘܲܠܘܵܬܼܵܟܼ ܐܲܝܟܼ ܕܲܦܠܝܼܓܼ ܐܲܢ̄ܬܿ ܥܲܠ ܗܵܠܹܝܢ : ܡܸܠܲܝ̈ ܥܵܒܹ̇ܕܼ ܐ̄ܢܵܐ : ܐܸܠܵܐ ܐܵܪܵܐ ܕܲܠܡܵܐ ܠܚܲܕܼ ܟܝܵܢܵܐ ܐܵܡܲ݁ܪ ܐܲܢ̄ܬܿ ܠܲܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܐܲܝܟܼ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܠܵܐ ܡܩܝܼܡܝܼܢ ܟܝܵܢܹ̈ܐ ܕܝܼܠܵܝܵܬܼ̈ܗܘܿܢ ؟ ܘܠܲܐܝܠܹܝܢ ܕܡ̣ܢ ܩܕܝܼܡ ܐܸܬܼܐ̱ܡܲܪ ܡܸܢܵܟܼ ܡܬܲܪܸܨ ܐܲܢ̄ܬܿ : ܝܲܬܿܝܼܪܵܐܝܼܬܼ ܕܹܝܢ ܡܒܲܛܵܠܘܼ ܡܒܲܛܸܠ ܐܲܢ̄ܬܿ ܠܗܘܿܢ ܡ̣ܢ ܡܸܬܼܒܲܚܢܵܢܘܼܬܼܵܐ ܕܲܠܘܵܬܼܝ : ܟܲܕܼ ܕܲܠܩܘܼܒܼܠܵܐ ܕܗܵܠܹܝܢ ܕܐܵܡܲ݁ܪ ܐ̄ܢܵܐ ܨܵܒܹ̇ܐ ܐܲܢ̄ܬܿ ܠܡܹܐܡܲܪ . ܡܸܛܠ ܕܠܵܘ ܐܲܝܟܼ ܒܲܫܪܵܪܵܐ : ܐܸܠܵܐ ܒܕܲܠܩܘܼܒܼܠܵܝܘܼܬܼܵܐ : ܐܲܝܟܼ ܒܥܸܠܕܒܼܵܒܼܵܐ ܓܸܕܼܫܲܬ̤ ܠܵܟܼ ܕܠܵܐ ܬܸܨܒܸܿܐ ܕܲܠܥܸܠܬܼܵܐ ܕܦܘܼܪܫܵܢܵܐ ܬܸܒܼܥܸܐ . ܗܵܕܹܐ ܓܹܝܪ ܐܲܝܟܼ ܡܒܲܛܠܵܢܝܼܬܼܵܐ ܐܝܼܬܹܝܗ̇ ܕܲܟܼܝܵܢܹ̈ܐ : ܘܠܵܐ ܡܩܲܒܸܿܠ ܐ̄ܢܵܐ ܠܵܗ̇ . pb. 236 ܒܕܲܠܩܘܼܒܼܠܵܝܘܼܬܼܵܐ ܕܹܝܢ ܕܲܠܘܵܬܼܝ : ܥܲܡ ܬܚܘܼ̈ܡܹܐ ܒܡܸܠܹ̈ܐ ܥܲܙܝܼ̈ܙܵܬܼܵܐ ܗܵܪܓܲܬܿ : ܐܲܟܼܙܢܵܐ ܕܠܸܤܛܵܝܹ̈ܐ ܕܲܬܿܛܲܫܸܐ ܪܸܥܝܵܢܵܟܼ ܘܠܵܐ ܬܸܬܼܝܼܕܲܥ . ܘܗܵܕܹܐ ܐܵܡܲ݁ܪ ܐܲܢ̄ܬܿ : ܘܗܵܝ̇ : ܘܟܼܠܗܹܝܢ : ܐܸܠܵܐ ܠܵܘ ܠܒܼܘܼܛܵܠܵܐ ܕܲܟܼܝܵܢܹ̈ܐ ܐܵܡܲܪ ܐܲܢܬܿ ܚܕܼܵܝܘܼܬܼܵܐ ܩܘܿܡܵܝܬܵܐ : ܐܸܠܵܐ ܠܲܚܕܵܝܘܼܬܼܵܐ ܟܝܵܢܵܝܬܵܐ ܕܲܒܼܪܘܼܟܵܒܼܵܐ ܕܠܚܲܕܼ ܟܝܵܢܵܐ . ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ ܠܚܲܕ ܟܝܵܢܵܐ ܕܲܒܼܪܢܵܫܵܐ ܐܲܢ̄ܬܿ ܚܕܼܵܝܘܼܬܼܵܐ ܩܢܘܿܡܵܝܬܵܐ . ܐܸܠܵܐ ܐܵܦ ܗܵܕܹܐ ܐܵܦܸܢ ܡܩܝܼܡܝܼܢ ܟܝܵܢܹ̈ܐ : ܐܸܠܵܐ ܠܲܟܼܝܵܢܵܐ ܚܵܫܘܿܫܵܐ ܘܲܥܒܼܝܼܕܼܵܐ ܘܒܲܪܝܵܐ ܗܵܘܿܝܵܐ ܟܝܵܢܹ̈ܐ : ܐܸܠܵܐ ܠܲܟܼܝܵܢܵܐ ܚܵܫܘܿܫܵܐ ܘܲܥܒܼܝܼܕܼܵܐ ܘܒܲܪܝܵܐ ܗܵܘ̇ܝܵܐ ܚܕܼܵܝܘܼܬܼܵܐ . ܒܪܝܼܬܼܵܐ ܗ̣̄ܝ ܓܹܝܪ ܕܬܲܪܬܹܝܢ ܚܕܼܵܝܘܼܬܼܵܐ ܟܝܵܢܵܝܬܼܵܐ . ܐܲܝܠܹܝܢ ܓܹܝܪ ܕܒܲܟܼܝܵܢܗܹܝܢ ܠܲܝܬܿ ܠܗܹܝܢ : ܗܵܠܹܝܢ ܒܲܚܕܼܵܝܘܼܬܼܵܐ ܕܲܟܼܝܵܢܵܐ ܡܩܲܒ̈ܠܵܢ ܒܲܟܼܝܵܢܗܹܝܢ . ܐܸܠܵܐ ܐܲܝܠܹܝܢ ܕܠܲܚܕܼܵܝܘܼܬܼܵܐ ܟܝܵܢܝܬܼܵܐ ܡܸܬܼܚܝܕܝܼܢ : ܥܲܡ ܚܵܫܘܿܫܘܼܬܼܵܐ ܟܝܵܢܵܝܬܼܵܐ ܕܲܐ̄ܚܪܹܢܵܐ ܡܸܬܼܚܲܝܕܝܼܢ . ܘܠܵܘ ܨܒܼܝܵܢܵܐܝܼܬܼ ܡܩܲܒܿܠܝܼܢ ܚܲܫܹ̈ܐ ܕܲܚܕܼܵܕܹ̈ܐ : ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ : ܒܲܟܼܝܵܢܗܘܿܢ ܐܝܼܬܲܝܗܘܿܢ ܠܵܐ ܡܩܲܒܿܠܵܢܹ̈ܐ ܕܕܼܝܼ̈ܠܵܝܵܬܼܵܐ ܕܲܚܕܼܵܕܹ̈ܐ . ܒܚܲܕܼܵܝܘܼܬܼܵܐ ܕܹܝܢ ܕܲܟܼܝܵܢܵܐ ܡܸܫܬܵܘܬܿܦܝܼܢ ܠܲܚܕܼܵܕܹ̈ܐ : ܘܝܵܗ̇ܒܿܝܼܢ ܘܢܵܤ̇ܒܿܝܼܢ ܚܲܫܹ̈ܐ ܕܲܚܼܵܕܹ̈ܐ ܒܐܵܢܲܢܩܹܐ ܕܲܟܼܝܵܢܵܐ : ܘܲܒܼܡܸܕܸܡ ܡܡܲܙܓܼܵܐ ܕܲܟܼܝܵܢܵܐ . ܐܲܝܟܲܢܵܐ ܕܢܸܚܲܫ : ܗܵܘ̇ ܡ̇ܢ ܕܠܵܐ ܚܵܐܹ̇ܫ ܗ̄ܘ̣ܵܐ ܡܸܢܹܗ ܘܠܹܗ . ܒܲܚܕܼܵܝܘܼܬܼܵܐ ܓܹܝܪ : ܠܵܘ ܢܲܦܫܵܐ ܡܸܢܵܗ̇ ܘܠܵܗ̇ ܟܵܦ̇ܢܵܐ ܐܵܘ ܨܗܝܵܐ : ܐܵܘ ܟܵܐܹ̇ܒܼ ܠܵܗ̇ ܡ̣ܢ ܦܤܵܩܵܐ ܐܵܘ ܡ̣ܢ ܝܲܩܪ̣ܵܢܵܐ ܐܵܘ ܡ̣ܢ ܡܚܘܿܬܼܵܐ . ܘܠܵܐ ܬܘܼܒܼ ܓܘܼܫܡܵܐ ܠܵܐ ܡܢܲܦܫܵܐ : ܐܝܼܬܼ ܠܹܗ ܪܓܸܫܬܼܵܐ ܡܸܕܸܡ ܡ̣ܢ ܗܵܠܹܝܢ . ܡ̣ܢ ܚܕܼܵܝܘܼܬܼܵܐ pb. 237 ܕܹܝܢ ܟܝܵܢܵܝܬܼܵܐ ܕܲܟܼܝܵܢܹ̈ܐ ܡܫܲܚ̈ܠ̱ܦܹܐ : ܚܲܫܹ̈ܐ ܗܵܠܹܝܢ ܕܲܚܕܼܵܕܹ̈ܐ ܚܵܫ̇ܝܼܢ ܚܵܫܘܿܫܵܐܝܼܬܼ : ܘܡܸܫܬܵܘܬܿܦܝܼܢ ܒܐܵܢܲܢܩܹܐ ܕܲܚܕܼܵܝܘܼܬܼܵܐ . ܐܸܢ ܗܵܟܲܢܵܐ ܐܵܡܲܪ ܐܲܢ̄ܬܿ ܚܕܼܵܝܘܼܬܼܵܐ ܩܢܘܿܡܵܝܬܵܐ ܒܲܟܼܝܵܢܵܐ : ܐܲܝܟܼ ܐܵܪ̈ܝܵܢܹܐ ܐܵܡܲ݁ܪ ܐܲܢ̄ܬܿ . ܕܲܟܼܝܵܢܵܝܬܼܵܐ ܐܝܼܬܹܝܗ̇ ܘܠܵܘ ܨܒܼܝܵܢܵܝܬܼܐ : ܕܥܲܡ ܚܵܫܘܿܫܘܼܬܼܵܐ ܟܝܵܢܵܝܬܼܵܐ ܚܲܫ̣ : ܚܲܫ̣ ܠܲܡ ܡ̣ܢ ܚܕܼܵܝܘܼܬܼܵܐ ܟܝܵܢܵܝܬܼܵܐ . ܚܲܫܹ̈ܐ ܓܹܝܪ ܕܢܲܦܫܵܐ : ܚܲܫܹ̈ܐ ܕܦܲܓܼܪܵܐ ܒܪܘܼܟܵܒܼܵܐ ܟܝܵܢܵܝܵܐ . ܠܵܘ ܓܹܝܪ ܐܲܝܟܼ ܕܢܸܚܲܫ ܐܸܬܼܪܲܟܲܒܼ ܠܵܐ ܥܒܼܝܼܕܼܵܐ : ܗܵܘ̇ ܕܒܲܟܼܝܵܢܹܗ ܠܵܐ ܒܲܪܝܵܐ ܐܝܼܬܼܵܘܗܝ : ܐܲܝܟܼ ܒܲܪܝܵܐ ܘܲܥܒܼܝܼܕܼܵܐ . ܠܵܐ ܗ̄ܘ̣ܵܐ ܓܹܝܪ ܒܗܵܝ̇ ܕܐܝܼܬܹܝܗ̇ ܢܲܦܫܵܐ ܒܦܲܓܼܪܵܐ ܘܦܲܓܼܪܵܐ ܒܢܲܦܫܵܐ ܡܚܵܘܹܝܢ ܚܲܕܸ ܟܝܵܢܵܐ ܕܲܚܕܼܵܝܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܒܟܼܠ ܓܘܼܫܡܵܐ ܕܗܵܘ̇ܝܵܐ ܒܹܗ ܢܲܦܫܵܐ ܥܵܒܼ̇ܕܼܵܐ ܒܹܗ ܚܕܼܵܝܘܼܬܼܵܐ : ܐܲܝܟܵܐ ܕܐܵܦܠܵܐ ܠܗܵܘ̇ ܕܝܼܠܗ̇ ܡܸܫܟܚܵܐ ܒܟܼܠܙܒܲܢ ܠܡܲܚܵܝܘܼ : ܐܸܠܵܐ ܒܪܘܼܟܵܒܼܵܐ : ܐܲܟܼܡܵܐ ܕܐܸܬܿܬܲܩܢܲܬ̤ ܠܚܲܕܼ ܟܝܵܢܵܐ ܡ̣ܢ ܥܵܒܼܘܿܕܼܵܐ . ܘܒܲܬܼܚܘܼܡܵܐ ܟܵܝܵܢܝܵܐ ܘܲܡܬܲܚܡܵܐ ܘܲܕܼܠܵܐ ܥܵܒܲ݁ܪ : ܡܸܬܼܠܲܒܼܟܵܐ ܙܘܲܠܒܼܝܼܟܼܵܐ ܕܠܵܐ ܒܨܒܼܝܵܢܹܗ̇ . ܘܬܼܘܼܒܼ ܡܸܫܬܼܪܹܝܢ ܘܡܸܬܲܐܤܪܝܼܢ ܒܬܼܘܼܩܵܢܵܐ ܒܲܚܕܼܵܝܘܼܬܼܵܐ ܕܲܟܼܝܵܢܵܐ . ܐܸܢ ܗܵܟܹܝܠ ܠܐܲܠܵܗܵܐ ܡܸܠܬܼܵܐ ܠܚܲܕܼ ܟܝܵܢܵܐ ܗܘ̤ܵܬܼ ܠܹܗ ܚܕܼܵܝܘܼܬܼܵܐ ܥܲܡ ܐ̄ܢܵܫܘܼܬܼܵܐ : ܘܐܵܦܸܢ ܗܸܢܘܿܢ ܟܝܵܢܹ̈ܐ ܕܠܵܐ ܒܘܼܠܒܵܠܵܐ ܩܵܘ̣ܝܘ : ܐܸܠܵܐ ܒܲܚܕܼܵܝܘܼܬܼܵܐ ܕܲܟܼܝܵܢܵܐ : ܒܫܘܼܚܠܵܦܵܐ ܐܸܬܿܬܲܩܲܢܘ ܥܵܒܼܘܿܕܼܵܐ ܘܲܥܒܼܝܼܕܼܵܐ : ܟܲܕܼ ܨܵܒܹ̇ܐ ܘܟܲܕܼ ܠܵܐ ܨܵܒܹ̇ܐ . ܒܕܼܐܬܼܟܲܢܝܼܘ ܗܵܟܲܢܵܐ : ܘܐܝܼܬܼܵܘܗܝ ܥܒܼܝܼܕܼܵܐ ܘܒܲܪܝܵܐ . ܘܗܵܘ̇ ܕܟܼܠ ܡܸܫܟܲܚ ܠܡܲܬܼܩܵܢܘܼ : ܗܵܢܵܘ ܕܹܝܢ ܐܲܠܵܗܵܐ : ܟܝܵܢܵܐ ܕܲܚܕܲܝܘܼܬܼܵܐ ܢܸܗܘܸܐ . ܘܠܵܐ ܗ̄ܘ̣ܵܐ ܡܢܘܿܡܵܐ ܕܐ̄ܢܵܫܘܼܬܼܵܐ : ܕܒܲܟܼܝܵܢܵܐ ܡܸܬܼܝܼܕܲܥ ܚܲܝܘܼܬܼܵܐ . ܐܲܟܼܙܢܵܐ ܕܐܵܦܠܵܐ ܦܲܓܼܪܵܐ pb. 238 ܒܸܠܥܵܕܼ ܢܲܦܫܵܐ ܒܲܩܢܘܿܡܹܗ ܕܝܼܠܹܗ ܐܝܼܬܼܵܘܗܝ ܚܲܝܘܼܬܼܵܐ : ܐܸܠܵܐ ܒܬܼܘܼܩܵܢܵܐ ܕܲܚܕܼܵܝܘܼܬܼܵܐ ܟܝܵܢܵܝܬܼܵܐ ܐܝܼܬܼ ܠܹܗ ܕܢܸܗܘܸܐ ܚܲܝܘܼܬܼܵܐ : ܐܸܢܗ̤ܘ ܕܗܵܟܲܢܵܐ : ܘܐܵܦ ܗ̤ܘ ܒܲܪܢܵܫܵܐ ܒܐܲܠܵܗܵܐ ܐܝܼܬܼ ܠܹܗ ܕܢܸܗܘܸܐ ܚܲܝܘܼܬܼܵܐ : ܘܠܵܘ ܩܢܘܿܡܹܗ ܕܝܼܠܹܗ ܘܲܟܼܝܵܢܹܗ ܐܝܼܬܼ ܠܹܗ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܕܲܠܚܕܼ ܟܝܵܢܵܐ ܡܩܲܝܡܵܐ . ܡܸܛܠ ܗܵܢܵܐ ܡܸܫܐܸܠ ܠܡܹܐܡܲܪ : ܘܒܲܪܢܵܫܵܐ ܒܲܪܢܵܫܵܐ ܕܝܼܬܼܵܘܗܝ : ܘܒܲܩܢܘܿܡܹܗ ܘܒܲܟܼܝܵܢܹܗ ܚܲܝܘܼܬܼܵܐ . ܘܐܲܠܵܗܵܐ ܡܸܠܬܼܵܐ : ܒܲܩܡܘܿܡܹܗ ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܕܒܲܚܕܼܵܝܘܼܬܼܵܐ ܠܲܟܼܝܵܢܹܗ ܢܩܝܼܡ : ܘܲܕܼܠܵܐ ܡ̣ܢ ܚܕܼܵܝܘܼܬܼܵܐ ܢܸܗܘܸܐ ܚܲܝܘܼܬܼܵܐ . ܕܢܸܗܘܸܐ ܓܹܝܪ ܒܲܪܢܵܫܵܐ : ܡ̣ܢ ܬܘܼܩܵܢܵܐ ܕܲܒܼܪܝܼܬܼܵܐ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܸܫܵܐ ܢܤܲܒ̣ . ܕܢܸܗܘܸܐ ܒܪܵܐ ܝܑܼܚܝܼܕܼܵܐ ܢܤܲܒ̣ ܡ̣ܢ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܠܵܐ ܗ̄ܘ̣ܵܐ ܡ̣ܢ ܟܝܵܢܹܗ ܕܝܼܠܹܗ : ܘܠܵܐ ܗ̄ܘ̣ܵܐ ܒܲܚܕܼܵܝܘܬܼܵܐ ܟܝܵܢܵܬܐ ܘܲܩܢܘܿܡܵܝܬܼܵܐ . ܗܵܘ̇ ܓܹܝܪ ܕܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܐܝܼܬܼ ܠܹܗ ܕܢܸܗܘܸܐ : ܠܵܐ ܗ̄ܘ̣ܵܐ ܡ̣ܢ ܐ̄ܚܪܹܢܵܐ ܐܝܼܬܼ ܠܹܗ ܕܢܸܗܢܸܐ : ܐܸܠܵܐ ܡ̣ܢ ܬܲܘܼܩܵܢܵܐ ܟܝܵܢܵܝܵܐ . ܐܲܝܟܲܢܵܐ ܕܢܸܗܘܸܐ ܚܕܼܵܐ ܚܲܝܘܼܬܼܵܐ : ܗܵܝ̇ ܕܠܵܐ ܗ̄ܘ̣ܵܐ ܡ̣ܢ ܓܘܼܫܡܵܐ : ܘܠܵܐ ܗ̄ܘ̣ܵܐ ܡ̣ܢ ܢܲܦܫܵܐ : ܘܠܵܐ ܗ̄ܘ̣ܵܐ ܡ̣ܢ ܬܪ̈ܲܝܗܘܿܢ : ܐܸܠܵܐ ܡ̣ܢ ܬܘܼܩܵܢܵܐ ܟܝܵܢܵܝܵܐ . ܗܵܕܹܝܐ ܕܹܝܢ : ܡܸܬܼܚܲܒܠܵܢܝܼܬܼܵܐ ܘܚܵܫܘܿܫܬܼܵܐ ܐܝܼܬܹܝܗ̇ . ܚܕܼܵܝܘܼܬܼܵܐ ܕܹܝܢ ܕܲܠܦܲܪܨܘܿܦܵܐ ܕܴܲܟܼܝܵܢܹ̈ܐ : ܠܵܐ ܚܵܫܘܿܫܬܼܵܐ ܐܝܼܬܹܝܗ̇ ܡܸܬܼܚܲܒܿܠܵܢܝܼܬܼܵܐ ܕܲܒܼܒܲܝܬܵܝܼܬܼܵܐ ܨܒܼܝܵܢܵܝܬܐ . ܘܠܵܘ ܕܠܵܐ ܒܨܒܼܝܵܢܵܐ ܐܝܼܬܼ ܠܹܗ ܚܕܼܵܝܘܼܬܼܵܐ : ܒܡܸܬܼܢܲܚܬܼܵܢܘܼܬܼܵܐ ܘܲܒܼܪܡܪܵܡܵܐ : ܒܦܵܩܘܿܕܼܘܼܬܼܵܐ ܘܲܒܼܡܸܬܼܦܲܩܕܵܢܘܼܬܼܵܐ . ܘܪܸܥܝܵܢܵܐ ܕܐܲܝܟܼ ܗܵܢܵܐ ܐܝܼܬܼ ܠܹܗ : ܠܵܘ ܒܒܼܘܼܛܵܠܵܐ ܘܠܵܘ pb. 239 ܒܡܸܬܼܒܲܛܠܵܢܘܼܬܼܵܐ : ܘܠܵܘ ܒܲܥܩܘܼܪܝܵܐ ܕܚܲܕܼ ܟܝܵܢܵܐ : ܐܵܘ ܕܕܼܝܼ̈ܠܵܝܵܬܼܵܐ ܕܬܼܪ̈ܲܝܗܘܿܢ ܟܵܝܵܢܹ̈ܐ . ܒܪܸܥܝܵܢܵܐ ܕܹܝܢ ܘܲܒܼܨܒܼܝܵܢܵܐ ܝܑܼܚܝܼ̈ܕܼܵܝܵܬܼܵܐ ܒܲܟܼܝܵܢܵܝ̈ܬܐ ܦܪ̈ܝܪܫܵܢ : ܐܲܝܟܼ ܦܘܼܪܫܵܢܵܐ ܕܲܟܼܝܵܢܹ̈ܐ ܒܲܚܕܼܵܐ ܫܲܘܝܘܼܬܼܵܐ . ܕܗ̤ܘ ܟܲܕܼ ܗ̤ܘ ܗܘ̤ܵܐ ܨܸܒܼܝܵܢܵܐ ܘܪܸܥܝܵܢܵܐ ܒܲܚܕܸܵܝܘܼܬܼܵܐ ܕܲܟܼܝܵܢܹ̈ܐ : ܕܲܠܗܹܝܢ ܟܲܕܼ ܠܗܹܝܢ ܢܸܨܒܿܘܿܢ ܬܪ̈ܲܝܗܘܿܢ ܐܵܘ ܠܵܐ ܢܸܨܒܿܘܿܢ . ܘܨܒܼܝܵܢܵܐ : ܘܨܒܼܝܵܢܵܐ ܕܲܚܕܲܕܹ̈ܐ ܐܝܼܬܼ ܠܗܘܿܢ . ܡܸܛܠ ܕܐܵܦ ܦܲܪܨܘܼܦܵܐ ܕܗܵܢܵܐ : ܕܗܵܘ̇ ܐܝܼܬܼܵܘܗܝ . ܘܲܕܼܗܵܘ̇ : ܕܗܵܢܵܐ . ܡ̣ܢ ܗܵܘ̇ : ܗܵܢܵܐ : ܘܡ̣ܢ ܗܵܢܵܐ : ܗܵܘ̇ : ܐܲܝܟܼ ܕܡ̣ܢ ܦܲܪܨܘܿܦܵܐ ܕܼܝܼܠܹܗ ܡܡܲܠܸܠ : ܒܚܲܕܼ ܦܲܪܨܘܿܦܵܐ ܗܵܘ ܕܐܝܼܬܼܵܘܗܝ ܕܲܚܕܲܝܘܼܬܼܵܐ ܕܲܟܼܝܵܢܹ̈ܐ : ܠܵܘ ܠܚܲܕܼ ܩܢܘܿܡܵܐ ܐܵܘ ܟܝܵܢܵܐ . ܠܵܘ ܓܹܝܪ ܒܦܲܓܼܪܵܐ ܡܬܲܚܡܵܐ ܐܲܠܵܗܘܼܬܼܵܐ : ܐܲܝܟܼ ܟܠܚܲܕܼ ܡ̣ܢ ܟܝܵܢ̈ܝܼܢ ܕܒܲܩܢܘܿܡܵܐ ܡܸܬܼܚܲܝܕܼܝܼܢ . ܗܵܢ̇ܘܿܢ ܓܹܝܪ ܡܸܬܿܬܲܚܡܝܼܢ ܡ̣ܢ ܟܝܵܢܵܐ : ܕܲܒܼܝܵܬܼܗܘܿܢ ܡܚܲܬܸܡ ܠܗܘܿܢ : ܘܲܠܒܲܪ ܡܸܢܗܘܿܢ ܠܵܐ ܐܝܼܬܲܝܗܘܿܢ . ܐܲܝܟܼ ܐܲܟܼܙܢܵܐ ܕܢܲܦܫܵܐ ܘܦܲܓܼܪܵܐ ܒܝܵܬܼܗܘܿܢ ܐܝܼܬܲܝܗܘܿܢ ܐܲܤܝܼܪܹ̈ܐ : ܘܲܠܒܲܪ ܡܸܢܗܘܿܢ ܠܵܐ ܐܝܼܬܲܝܗܘܿܢ . ܐܸܢܗ̤ܘ ܗܵܟܹܝܠ ܕܗܵܟܲܢܵܐ ܐܸܡܲ݁ܪ ܐܲܢ̄ܬܿ : ܕܒܲܩܢܘܿܡܵܐ ܡܚܲܝܲܕܼ ܐܲܠܵܗܵܐ ܡܸܠܬܼܵܐ ܘܒܸܤܪܵܐ : ܘܲܠܗܵܕܹܐ ܐܸܡܲ݁ܪ ܐܲܢ̄ܬܿ ܚܕܼܵܝܘܼܬܼܵܐ ܠܵܐ ܡܸܬܿܕܲܪܟܵܢܝܼܬܼܵܐ ܘܠܵܐ ܦܐܝܼܬܼܵܐ : ܠܵܐ ܡܸܫܬܿܐܸܠ ܐ̄ܢܵܐ ܢܲܗܝܼܪܵܐܝܼܬܼ ܠܡܹܐܡܲܪ : ܕܪ̈ܲܫܝܼܥܹܐ ܐܸܢܘܿܢ ܐܲܝܠܹܝܢ ܕܗܵܟܲܢܵܐ ܐܸܡ̇ܪܝܼܢ : ܘܠܵܐ ܐܝܼܬܼܵܘܗܝ ܡ̣ܢ ܐܵܪ̈ܬܵܕܘܿܟܿܤܹܐ ܪܸܥܝܵܢܵܐ ܗܵܢܵܐ . ܐܸܢܗ̤ܘ ܓܹܝܪ ܕܠܵܐ ܢܲܢܩܹܐ ܕܲܟܼܝܵܢܵܐ ܚܵܫܘܿܫܵܐ ܐܸܬ̤ܵܐ ܗ̄ܘ̣ܵܐ ܒܪܵܐ ܠܵܐ ܚܵܫܘܿܫܵܐ : ܐܲܝܟܲܢܵܐ ܕܒܲܪܓܸܫܬܼܵܐ ܢܸܚܲܫ̣ : ܡܚܵܘܹ̇ܝܢ ܠܵܗ̇ ܠܐܘܼܤܝܼܵܐ ܕܝܼܠܹܗ : ܕܠܵܐ ܗ̄ܘ̣ܵܐ ܠܵܐ ܚܵܫܘܿܫܬܼܵܐ pb. 240 ܐܝܼܬܹܝܗ̇ : ܐܸܠܵܐ ܟܝܵܢܵܐ ܚܵܫܘܿܫܵܐ : ܕܡܸܢܹܗ ܒܲܚܕܼܵܝܘܼܬܼܵܐ ܒܢܘܿܡܵܝܵܬܼܵܐ ܐܸܬܼܩܲܝܲܡ ܘܒܹܗ ܚܲܫ̣ . ܗܵܘ̇ ܓܹܝܪ ܕܠܲܝܬܿ ܠܹܗ ܠܲܟܼܝܵܢܹܗ ܕܢܚܲܫ : ܘܠܵܐ ܒܚܲܕܼ ܙܢܵܐ ܚܵܐܹ̇ܫ ܒܲܩܢܘܿܡܹܗ : ܐܸܢܘܗ̤ܘ ܕܠܵܐ ܚܵܫܘܿܫܵܐ ܗ̄ܘ̣ . ܐܲܝܢܵܐ ܓܹܝܪ ܕܲܒܼܡܸܕܸܡ ܚܸܵܐܹ̇ܫ : ܠܵܐ ܐܝܼܬܼܵܘܗܝ ܒܲܩܢܘܿܡܹܗ ܠܵܐ ܚܫܵܘܿܫܵܐ : ܐܸܠܵܐ ܒܲܙܢܵܐ ܠܵܐ ܚܵܫܘܿܫܵܐ : ܐܲܟܼܙܢܵܐ ܕܟܼܠܗܘܿܢ ܚܵܫܘܿܫܹ̈ܐ ܚܵܫܲܝ̈ ܒܲܟܼܝܵܢܵܐ : ܠܵܐ ܗ̄ܘ̣ܵܐ ܒܟܼܠ ܙܢܝܼ̈ܢ ܚܵܐܹ̇ܫܝܼܢ : ܐܸܠܵܐ ܒܗܵܘ̇ ܙܢܵܐ ܕܐܝܼܬܼ ܠܹܗ ܠܲܟܼܝܵܢܵܐ ܕܢܸܚܲܫ . ܠܵܐ ܗ̄ܘ̣ܵܐ ܒܵܗ̇ ܟܲܕܼ ܒܵܗ̇ ܟܠ ܡܸܕܸܡ ܚܵܐܹ̇ܫ : ܘܠܵܐ ܢܘܼܗܪܵܐ : ܘܠܵܐ ܐܵܐܲܪ : ܘܠܵܐ ܢܘܼܪܵܐ : ܘܠܵܐ ܚܲܝ̈ܘܵܬܼܵܐ ܕܲܒܼܡܲܝ̈ܐ : ܘܠܵܐ ܚܲܝ̈ܘܵܬܼܵܐ ܕܲܒܼܝܲܒܼܫܵܐ : ܘܠܵܐ ܦܵܪ̈ܚܵܬܼܵܐ : ܘܠܵܐ ܓܘܼܫܵܡܹ̈ܐܘ ܘܠܵܐ ܢܲܦ̈ܫܵܬܼܵܐ : ܘܠܵܐ ܡܲܠܲܐܟܹ̈ܐ : ܘܠܵܐ ܕܲܝ̈ܘܹܐ : ܐܸܠܵܐ ܒܐܘܼܤܝܼܵܐ ܡ̇ܢ ܘܒܲܩܢܘܿܡܵܐ ܐܝܼܬܲܝܗܘܿܢ ܚܵܫܘܿܫܹ̈ܐ . ܚܵܫ̇ܝܼܢ ܕܹܝܢ ܐܲܝܟܼ ܕܐܝܼܬܼ ܠܹܗ ܠܲܟܼܝܵܢܗܘܿܢ ܥܲܗܢܘܼܬܼܵܐ ܕܢܸܚܲܫ : ܐܵܘ ܡܸܢܗܘܿܢ ܘܲܠܗܵܘܿܢ : ܐܵܘ ܒܲܐ̄ܚܪܹܢܵܐ . ܐܸܠܵܐ ܐܵܦܠܵܐ ܒܒܼܘܼܠܒܵܠܵܐ ܐܸܡܲ݁ܪ ܐܲܢ̄ܬܿ : ܘܠܵܐ ܬܘܼܒܼ ܒܫܘܼܚܠܵܦ ܐܘܼܤܝܼܵܐ : ܘܠܵܐ ܒܡܸܬܼܚܲܒܿܠܵܢܘܼܬܼܵܐ : ܘܠܵܐ ܬܘܼܒܼ ܟܝܵܢܵܐܝܼܬܼ : ܐܲܝܟܼ ܕܬܸܗܘܸܐ ܚܕܼܵܐ ܚܕܼܵܝܘܼܬܼܵܐ ܩܢܘܿܡܵܝܬܼܵܐ . ܡܵܕܹܝܢ ܠܗܵܝ̇ ܨܒܼܵܢܵܝܬܼܵܐ ܐܵܡܲ݁ܪ ܐܲܢ̄ܬܿ : ܕܒܼܵܗ̇ ܡܸܬܼܪܲܢܝܵܐ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ ܘܲܕܼܠܵܐ ܚܲܫܵܐ ܕܲܟܼܝܵܢܹ̈ܐ : ܠܚܲܕܼ ܦܲܪܨܘܿܦܵܐ : ܠܵܘ ܒܲܚܕܼܵܝܘܼܬܼܵܐ ܟܝܵܢܵܝܬܐ . ܦܲܪܨܘܿܦܵܐ ܓܹܝܪ ܕܒܲܚܕܼܵܝܘܼܬܼܵܐ ܟܝܵܢܵܝܬܐ ܗܵܘܹ̇ܐ : ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ ܕܐܸܬܼܚܲܝܲܕܸܘ ܡܸܬܐܡܲܪ . ܐܲܟܼܙܢܵܐ ܕܒܲܪܢܵܫܵܐ : ܠܵܐ ܦܲܓܼܪܵܐ ܘܠܵܐ ܢܲܦܫܵܐ . ܠܲܟܼܝܵܢܵܐ ܓܹܝܪ ܗܘ̤ܵܬܼ ܚܕܼܵܝܘܼܬܼܗܘܿܢ ܕܗܵܠܹܝܢ : ܘܲܠܦܲܪܨܘܼܦܵܐ ܕܲܟܼܝܵܢܵܐ . ܐܲܠܵܗܵܐ pb. 241 ܕܹܝܢ : ܠܦܲܪܨܘܿܦܵܐ ܕܝܼܠܹܗ ܘܠܲܒܼܪܘܼܬܹܗ : ܢܤܲܒ̣ ܠܹܗ ܕܡܘܼܬܼܵܐ ܕܥܲܒܼܕܵܐ : ܠܵܐ ܗ̄ܘ̣ܵܐ ܡ̣ܢ ܐ̄ܚܪܹܢܵܐ ܗܘ̤ܵܐ . ܕܐܲܝܟܼ ܗܵܠܹܝܢ ܓܹܝܪ ܐܝܼܬܲܝܗܘܿܢ : ܐܲܝܠܹܝܢ ܕܠܲܟܼܝܵܢܵܐ ܡܸܬܼܚܲܝܕܝܼܢ . ܕܡܘܼܬܼܵܐ ܕܥܲܒܼܕܵܐ ܢܤܲܒܼ : ܘܠܵܐ ܗ̄ܘ̣ܵܐ ܐܘܼܤܝܼܵܐ ܕܒܲܪܢܵܫܵܐ ܐܝܼܬܹܝܗ̇ ܗ̄ܘ̣ܵܬܼ ܕܡܘܼܬܼܵܐ ܕܥܲܒܼܕܵܐ : ܐܸܠܵܐ ܗܵܘ̇ ܕܢܲܤܒܵܗ̇ : ܠܲܕܼܡܘܼܬܼܵܐ ܘܲܠܦܲܪܨܘܿܦܵܐ ܐܲܩܝܼܡܵܗ̇ . ܘܒܲܕܡܘܼܬܼܵܐ ܕܒܲܢܲܝ̈ܢܵܫܵܐ ܗܘ̤ܵܐ : ܘܠܵܐ ܗ̄ܘ̣ܵܐ ܟܝܵܢܵܐ ܕܒܼܢܲܝ̈ܢܵܫܵܐ : ܐܵܦܸܢ ܟܝܵܢܵܐ ܕܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ ܗܵܘ̇ ܕܲܢܤܲܒܼ . ܠܗܵܘ̇ ܕܢܲܤܒܹܗ : ܒܲܕܡܘܼܬܼܵܐ ܕܒܲܪܢܵܫܵܐ ܗܘ̤ܵܐ . ܘܥܲܡ ܗܵܝ̇ ܕܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ : ܗܵܘ̇ ܕܲܢܤܲܒܼ : ܘܠܵܘ ܗܵܘ̇ ܕܐܸܬܼܢܤܸܒܼ . ܗܵܘ̇ ܓܹܝܪ ܕܐܸܬܼܢܤܸܒܼ : ܐܘܼܤܝܼܵܐ ܘܲܕܝܵܢܵܐ ܕܒܲܪܢܵܫܵܐ ܗ̄ܘ̣ܵܐ . ܗܵܘ̇ ܕܲܢܤܲܒܼ : ܒܐܸܤܟܹܡܵܐ ܐܲܝܟܼ ܒܲܪܢܵܫܵܐ ܐܸܫܬܿܟܲܚ : ܟܲܕܼ ܠܵܐ ܐܝܼܬܼܵܘܗܝ ܟܝܵܢܵܐ ܕܒܲܪܢܵܫܵܐ . ܠܵܐ ܗ̄ܘ̣ܵܐ ܓܹܝܪ ܠܲܟܼܝܵܢܵܐ ܢܲܤܒܹܿܗ ܠܹܗ : ܐܸܠܵܐ ܠܲܕܡܘܼܬܼܵܐ . ܘܠܲܕܼܡܘܼܬܼܵܐ ܘܠܸܐܤܟܹܡܵܐ ܕܒܲܪܢܵܫܵܐ : ܒܟܼܠܗܹܝܢ ܐܲܝܠܹܝܢ ܕܦܲܪܨܘܿܦܐ ܡܵܘܕܲܥ : ܟܲܕܼ ܠܡܸܤܟܹܢܘܼܬܼܵܐ ܕܐܸܤܟܹܡܵܐ ܡܸܫܬܲܥܸܐ : ܥܕܲܡܵܐ ܠܡܵܘܬܵܐ ܐܸܬܼܢܲܚܲܬܼ : ܡܵܘܬܵܐ ܕܹܝܢ ܕܲܙܩܝܼܦܵܐ : ܕܒܹܗ ܢܲܦܫܹܗ ܤܲܪܸܩ . ܐܲܝܟܲܢܵܐ ܕܒܲܟܼܝܵܢܵܐ ܠܡܲܟܿܝܼܟܼܘܼܬܼܵܐ ܕܲܕܡܘܼܬܼܵܐ ܕܥܲܒܼܕܵܐ ܢܚܵܘܸܐ : ܘܲܠܨܲܥܪܵܐ ܕܒܹܝܬܼ ܒܢܲܝ̈ܢܵܫܵܐ ܢܤܲܝܒܲܪ . ܠܹܗ ܓܹܝܪ ܨܲܥܲܪܘ : ܠܗܵܘ̇ ܕܲܒܼܡܸܬܼܢܲܚܬܼܵܢܘܼܬܼܵܐ ܕܠܵܐ ܤܵܟܼܵܐ ܗ̄ܘ̣ . ܐܵܘܕܲܥ̇ ܐܵܦ ܠܥܸܠܬܐ ܕܡܸܛܠܵܬܼܵܗ̇ ܢܤܲܒܼ ܠܲܕܼܡܘܼܬܼܵܐ ܕܥܲܒܼܕܵܐ : ܟܲܕܼ ܒܲܕܡܘܼܬܼܵܐ ܕܲܒܼܢܲܝ̈ܢܵܫܵܐ ܒܐܸܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ : ܘܡܲܟܸܟܼ ܢܲܦܫܹܗ ܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܠܵܐ ܗ̄ܘ̣ܵܐ ܕܹܝܢ ܒܲܟܼܝܵܢܹܗ ܚܲܫ̣ pb. 242 ܐܸܢܹܝܢ : ܐܸܠܵܐ ܐܸܬܼܚܲܫܲܚ ܒܗܵܠܹܝܢ ܒܗܵܘ̇ ܕܲܟܼܝܵܢܵܐܝܼܬܼ ܚܵܐܹ̇ܫ : ܒܐܸܤܟܹܡܹܗ ܘܲܒܼܦܲܪܨܘܼܦܹܗ : ܐܲܝܟܲܢܵܐ ܕܠܹܗ ܢܸܬܸܿܠ ܒܛܲܝܒܿܘܼ ܒܦܲܪܨܘܼܦܹܗ : ܫܡܵܐ ܕܲܡܝܲܬܲܪ ܡ̣ܢ ܟܠ ܫܘܵܗ̈ܝܼܢ . ܕܠܹܗ ܟܠ ܒܪܘܿܟܿ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܪܥܵܐ : ܘܟܼܠ ܠܸܫܵܢ ܢܵܘܕܸܐ ܠܹܗ . ܐܲܝܟܲܢܵܐ ܕܲܒܼܦܘܼܚܵܡܵܐ ܕܐܲܠܵܗܵܐ : ܘܐܲܝܟܼ ܪܲܒܿܘܼܬܼܵܐ ܕܐܲܠܵܗܑܵܐ : ܢܸܬܼܪ̱ܢܸܐ ܒܪܵܐ : ܗܵܘ̇ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܒܲܕܼܡܘܼܬܼܵܐ ܕܒܲܪܢܵܫܵܐ ܗܘ̤ܵܐ : ܘܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ . ܘܡܲܟܸܿܟܼ ܢܲܦܫܹܗ ܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܘܐܸܬܼܪܲܡܪܲܡ : ܒܕܸܐܬܼܝܼܗܸܒܼ ܠܹܗ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܒܐܸܤܟܹܡܵܐ ܕܲܕܼܡܘܼܬܼܵܐ ܕܥܲܒܼܕܵܐ ܕܐܸܬܼܢܲܤܒܲܬ̤ ܠܲܚܕܼܵܝܘܼܬܼܵܐ . ܗܵܘ̇ ܕܹܝܢ ܐܝܼܬܼܵܘܗܝ ܕܡܘܼܬܼܵܐ ܕܥܲܒܼܕܵܐ : ܗ̄ܘ̣ܵܐ ܒܐܸܤܟܹܡܵܐ : ܐܸܠܵܐ ܒܐܘܼܤܝܼܵܐ . ܘܐܸܬܼܢܲܤܒܲܬ̤ ܠܲܕܼܡܘܼܬܼܵܐ ܘܠܸܐܤܟܹܿܡܵܐ ܘܲܠܡܲܘܼܟܵܟܼܵܐ ܕܲܥܕܲܡܵܐ ܠܡܵܘܬܵܐ ܕܲܙܩܝܼܦܵܐ : ܡܸܛܠ ܗܵܢܵܐ ܐܸܬܼܪܲܡܪܡܲܬ̤ ܠܡܸܤܲܒܼ ܫܡܸܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܠܡܸܤܬܲܟܵܠܘܼ ܕܹܝܢ ܐܘܼܤܝܼܵܐ ܠܲܕܼܡܘܼܬܼܵܐ ܕܥܲܒܼܕܵܐ : ܠܲܡܫܝܼܚܵܐ ܤ̣ܵܡ ܗ̄ܘ̣ܵܐ ܠܡܸܤܬܲܟܵܠܘܼ . ܡܫܝܼܚܵܐ ܓܹܝܪ : ܒܲܟܼܝܵܢܵܐ ܐܝܼܬܼܵܘܗܝ ܬܲܪ̈ܬܲܝܗܹܝܢ . ܡܸܛܠ ܗܵܢܵܐ : ܐܵܦ ܕܝܼܠܝ̈ܬܼܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ ܠܵܚ̈ܡܵܢ ܒܚܲܕܼ ܦܲܪܨܘܼܦܵܐ : ܠܵܐ ܗ̄ܘ̣ܵܐ ܕܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܘܠܵܐ ܗ̄ܘ̣ܵܐ ܦܲܪܨܘܼܦܵܐ ܒܐܘܼܤܝܼܵܐ : ܠܵܐ ܗ̄ܘ̣ܵܐ ܓܹܝܪ ܒܐܘܼܤܝܼܵܐ ܐܝܼܬܼܵܘܗܝ ܕܐܲܠܵܗܵܐ ܡܸܠܬܼܵܐ . ܘܠܵܐ ܗ̄ܘ̣ܵܐ ܦܲܪܨܘܿܦܵܐ ܕܲܚܕܼܵܝܘܼܬܼܵܐ ܐܝܼܬܼܵܘܗܝ ܕܲܟܼܝܵܢܹ̈ܐ ܕܐܸܬܼܚܲܝܲܕܼ : ܐܲܝܟܲܢܵܐ ܕܲܒܼܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܢܠܲܚܸܡ pb. 243 ܠܐܘܼܤ̈ܝܼܵܣ ܬܲܪ̈ܬܲܗܹܝܢ : ܠܵܐ ܓܹܝܪ ܐܝܼܬܼܵܘܗܝ ܒܐܘܼܤܝܼܵܐ ܬܲܪ̈ܬܲܝܗܹܝܢ . ܠܵܘ ܐܲܝܟܼ ܡ̇ܢ ܕܲܐ̄ܚܪܹܢܵܐ ܗ̄ܘ̣ ܐܲܠܵܗܵܐ ܡܫܝܼܚܵܐ : ܠܒܲܪ ܡ̣ܢ ܐܠܵܗܵܐ ܡܸܠܬܼܵܐ . ܐܸܠܵܐ ܕܡܵܘܕܥܵܢܵܐ ܗ̄ܘ̣ ܕܲܚܕܼܵܝܘܼܬܼܵܐ ܕܬܲܪ̈ܬܲܝܗܹܝܢ ܐܘܼܤ̈ܝܼܵܣ : ܕܐܲܠܵܗܵܐ ܡܸܠܬܼܵܐ ܘܲܕܼܒܲܪܢܵܫܵܐ . ܐܲܠܵܗܵܐ ܕܹܝܢ ܘܒܲܪܢܵܫܵܐ : ܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܐܲܝܟܼ ܕܐܵܦ ܐܲܢ̄ܬܿ ܐܵܡܲ݁ܪ ܐܲܢ̄ܬܿ . ܠܵܐ ܠܲܡ ܐܵܒܼ̇ܕܝܼܢ ܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ : ܐܸܠܵܐ ܓܡܲܪܘ ܠܲܢ ܝܲܬܿܝܼܪܵܐܝܼܬܼ ܚܲܕܼ ܡܵܪܝܵܐ ܘܲܡܫܝܼܚܵܐ ܘܲܒܼܪܵܐ : ܒܚܲܕܼ ܪܲܗܛܵܐ ܠܵܐ ܡܸܬܼܡܲܠܠܵܢܵܐ ܘܠܵܐ ܡܸܬܿܕܲܪܟܵܢܵܐ ܕܲܠܘܵܬܼ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ . ܐܵܦܸܢ ܒܐܲܝܠܹܝܢ ܕܛܵܒܼܵܐܝܼܬܼ ܐܸܡܲܪܬܿ : ܕܡܸܬܼܚܙܸܐ ܐܲܢ̄ܬܿ ܕܡܸܬܿܬܿܘܸܐ ܐܲܢ̄ܬܿ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܼܵܐ : ܐܸܬܼܓܲܡܪܲܬ̤ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܡܸܛܠ ܕܠܵܘ ܡ̣ܢ ܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܕܐܝܼܬܼܵܘܗܝ ܡܫܝܼܚܵܐ ܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܼܵܐ . ܡܵܘܕܥܵܢܝܼܬܼܵܐ ܓܹܝܪ ܕܐ̄ܢܵܫܘܼܬܼܵܐ : ܐܝܼܬܹܝܗ̇ ܡܸܬܼܒܲܪܢܫܵܢܘܼܬܼܵܐ . ܘܠܵܐ ܗ̄ܘ̣ܵܐ ܒܲܠܚܘܿܕܼ ܡ̣ܢ ܐܲܠܵܗܘܼܬܼܵܐ ܡܸܬܼܪܲܢܝܵܐ : ܟ̱ܠܵܗ̇ ܗܵܝ̇ ܕܐܸܬܼܒܲܢܲܫ : ܐܸܠܵܐ ܐܵܦ ܡ̣ܢ ܡܸܬܼܒܲܪܢܫܵܢܘܼܬܼܵܐ ܕܒܲܪܢܫܲܬ̤ . ܡܸܛܠ ܗܵܢܵܐ ܤܵܐܹ̇ܡ ܫܠܝܼܚܵܐ ܦܲܪܨܘܿܦܵܐ ܕܲܚܕܼܵܝܘܼܬܼܵܐ : ܘܵܗܵܝܕܹܝܢ ܗܵܢ̇ܘܿܢ ܕܡܸܢܗܘܿܢ ܐܝܬܹܝܗ̇ ܚܕܼܵܝܘܼܬܼܵܐ . ܐܵܡܲ݁ܪ ܩܲܕܼܡܵܝܑܬܼ ܕܡܘܼܬܼܵܐ ܕܐܲܠܵܗܵܐ ܕܐܝܼܬܹܝܗ̇ ܦܸܚܡܵܐ ܕܐܵܠܵܗܵܐ : ܘܗܵܝܕܹܝܢ ܢܸܤܒܲܬ̤ ܕܡܘܼܬܼܵܐ ܕܥܲܒܼܕܵܐ . ܠܵܘ ܠܐܘܼܤܝܼܵܐ : ܘܠܵܘ ܠܲܟܼܝܵܢܵܐ : ܐܸܠܵܐ ܠܐܸܤܟܹܡܵܐ ܘܲܠܦܲܪܨܘܿܦܵܐ . ܐܲܝܟܲܢܵܐ ܕܢܸܫܬܵܘܬܲܦ ܒܲܕܼܡܘܼܬܼܵܐ ܕܥܲܒܼܕܵܐ : ܘܐܵܦ ܕܡܘܼܬܼܵܐ ܕܥܲܒܼܕܵܐ ܬܸܫܬܵܘܬܲܦ ܠܲܕܼܡܘܼܬܼܵܐ ܕܐܲܠܵܗܵܐ . ܐܲܝܟܼ ܕܡ̣ܢ pb. 244 ܐܵܢܲܢܩܹܐ ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ : ܢܸܗܘܸܐ ܚܲܕܼ ܦܲܪܨܘܿܦܵܐ . ܐܝܼܬܼܵܘܗܝ ܓܹܝܪ ܦܲܪܨܘܼܦܵܐ : ܕܡܘܼܬܼܵܐ . ܐܲܝܟܲܢܵܐ ܕܒܼܐܘܼܤܝܼܵܐ ܐܝܼܬܼܵܘܗܝ ܗܵܢܵܐ : ܘܒܲܚܕܼܵܝܘܼܬܼܵܐ ܗܵܘ̇ : ܒܡܸܠܬܼܵܐ ܕܡܘܼܟܵܟܼܵܐ ܘܲܕܼܪܘܼܡܪܵܡܵܐ . ܐܲܝܟܲܢܵܐ ܗܵܟܹܝܠ ܦܵ̇ܩܹ̇ܕܼ ܐܲܢ̄ܬܿ ܠܲܢ : ܕܫܘܼܚ̈ܠܵܦܹܐ ܕܲܟܼܝܵܢܹ̈ܐ ܗܵܠܹܝܢ ܢܸܤܬܲܟܲܠ ܒܲܚܕܼܵܝܘܼܬܼܵܐ ؟ ܠܵܘ ܓܹܝܪ ܚܕܼܵܝܘܼܬܼܵܐ ܠܫܘܼܚ̈ܠܵܦܹܐ ܕܲܟܼܝܵܢܹ̈ܐ ܐܲܪܝܼܡܲܬ̤ : ܕܠܵܐ ܢܸܤܬܲܟܲܠ ܐܸܢܘܿܢ ܬܘܼܒܼ ܡ̣ܢ ܕܪܹܫ ܠܫܘܼܚ̈ܠܵܦܹܐ ܗܵܠܹܝܢ . ܗܵܘ̇ ܓܹܝܪ ܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܠܚܘܿܕܼܵܐܝܼܬܼ ܕܝܼܠܵܢܵܝܬܼܵܐ ܗ̣̄ܝ ܕܲܕܼܡܘܼܬܼܵܐ ܕܐܲܠܵܗܵܐܘ ܗܵܝ̇ ܕܹܝܢ ܕܐܸܬܼܢܲܤܒܲܬ̤ : ܝܑܼܚܝܼܕܼܵܐܝܬܼ ܕܲܕܼܡܘܼܬܼܵܐ ܗ̣̄ܝ ܕܥܲܒܼܕܵܐ . ܗܵܝ̇ ܕܹܝܢ : ܕܗܵܢܵܐ ܗܵܘ̇ : ܘܗܵܘ̇ ܗܵܢܵܐ : ܒܲܚܕܼܵܝܘܼܬܼܵܐ ܕܦܲܪܨܘܿܦܵܐ : ܘܠܵܘ ܕܐܘܼܤܝܼܵܐ . ܐܲܝܟܲܢܵܐ : ܕܐܲܝܟܲܢ ܕܐܝܼܬܹܝܗ̇ ܗܵܕܹܐ ܒܐܘܼܤܝܼܵܐ : ܬܸܗܘܸܐ ܗܵܝ̇ ܒܲܚܕܼܵܝܘܼܬܼܵܐ : ܘܠܵܘ ܐ̄ܚܪܹܬܼܵܐ . ܗܵܝ̇ ܕܒܼܐܘܼܤܝܼܵܐ ܕܡܘܼܬܼܵܐ ܕܐܲܠܵܗܵܐ ܐܝܼܬܹܝܗ̇ : ܘܒܲܪܬܼ ܟܝܵܢܵܐ ܕܗܵܕܹܐ ܐܘܼܤܝܼܵܐ : ܒܗܵܝ̇ ܕܐܝܼܬܹܝܗ̇ ܕܡܘܼܬܼܵܐ ܟܝܵܢܵܝܬܼܵܐ . ܒܲܚܕܼܵܝܘܼܬܼܵܐ ܕܹܝܢ : ܕܡܘܼܬܼܵܐ ܕܐܲܠܵܗܵܐ ܠܲܕܼܡܘܼܬܼܵܐ ܕܥܲܒܼܕܵܐ ܢܸܤܒܲܬ̤ . ܘܲܕܡܘܼܬܼܵܐ ܕܐܲܠܵܗܑܵ : ܕܐܝܼܬܹܝܗ̇ ܟܝܵܢܵܐܝܼܬܼ ܕܐܲܠܵܗܵܐ : ܒܐܸܤܟܹܡܵܐ ܕܡܘܼܬܼܵܐ ܕܥܲܒܼܕܵܐ ܗܘ̤ܵܬܼ . ܕܡܘܼܬܼܵܐ ܕܹܝܢ ܕܥܲܒܼܕܵܐ : ܕܐܝܬܹܝܗ̇ ܟܝܵܢܵܐܝܼܬܼ ܕܡܘܼܬܼܵܐ ܕܥܲܒܼܕܵܐ : ܘܒܲܚܕܼܵܝܘܼܬܼܵܐ ܕܡܘܼܬܼܵܐ ܕܐܲܠܵܗܵܐ : ܠܵܘ ܟܝܵܢܵܐܝܼܬܼ ܕܐܲܠܵܗܵܐ . ܐܲܝܟܲܢܵܐ ܕܝܼܚܝܼ̈ܕܼܵܝܬܼܵܐ ܒܲܟܼܝܵܢܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܟܝܵܢ̈ܝܵܢ ܝܑܼܚܝܼܕܼܵܐܝܼܬܼ ܢܸܤܬܲܟܲܠ : ܘܲܒܼܟܼܠ ܚܲܕܼ ܚܲܕܼ ܡ̣ܢ ܟܝܵܢܹ̈ܐ ܠܦܘܼܪ̈ܫܵܢܹܐ ܟܝܵܢܵܝܹ̈ܐ . ܘܠܲܐܝܠܹܝܢ ܕܕܲܚܕܼܵܝܘܼܬܼܵܐ ܐܸܢܹܝܢ : ܝܑܼܚܝܼܕܼܵܐܝܼܬܼ ܕܲܚܕܲܝܘܼܬܼܵܐ : ܘܠܵܘ ܕܐܘܼܤܝܼܵܐ ܢܸܤܢܲܟܲܠ . ܐܲܝܟܲܢܵܐ ܗܵܟܹܝܠ ܦܵܩܹ̇ܕܼ ܐܲܢ̄ܬܿ ܠܲܢ : ܕܠܵܐ ܢܸܪܢܸܐ ܡܸܕܸܡ ܡ̣ܢܡ ܗܵܠܹܝܢ ܠܚܘܿܕܵܐܝܼܬܼ ܡ̣ܢ pb. 245 ܦܘܼܪܫܵܢܵܐ ܕܲܟܼܝܵܢܹ̈ܐ : ܗܵܢ̇ܘܿܢ ܕܐܸܡ݂ܲܪܬܿ ܕܠܵܐ ܐܵܒܼ̇ܕܝܼܢ ܡܸܛܠ ܚܕܼܵܝܘܼܬܼܵܐ ؟ ܐܸܠܵܐ ܠܵܟܼ ܡ̇ܢ ܠܲܝܬܿ ܠܵܟܼ ܕܲܬܼܦܲܢܸܐ ܦܸܬܼܓܼܵܡܵܐ : ܘܠܵܐ ܕܬܲܟܿܤܲܢܝ ܒܐܲܝܠܹܝܢ ܕܲܢܩܲܛܪܸܓܼ ܐܲܢ̄ܬܿ ܠܝܼ . ܐܸܠܵܐ ܠܢܲܦܫܵܟܼ ܡܩܲܛܪܸܓܼ ܐܲܢ̄ܬܿ : ܒܐܲܝܠܹܝܢ ܕܠܝܼ ܨܵܒܹ̇ܐ ܐܲܢ̄ܬܿ ܠܲܡܩܲܛܪܵܓܼܿܘܼ : ܘܕܲܠܩܘܼܒܼܠܵܐ ܐܵܡܲ݁ܪ ܐܲܢ̄ܬܿ ܕܢܲܦܫܵܟܼ ܀ ܐܲܢ̄ܬܿܘܿܢ ܕܹܝܢ ܐܘܿ ܕܲܝܵܢܹ̈ܐ ܟܹܐܢܹ̈ܐ : ܡܵܢܵܐ ܒܲܚܸܢܬܿܘܿܢ ܡ̣ܢ ܗܵܠܹܝܢ ؟ ܐܵܘ ܥܲܠ ܗܵܠܹܝܢ ܕܲܦܠܲܚܢ ܒܲܒܼܥܵܬܼܵܐ : ܐܵܘ ܡ̣ܢ ܗܵܠܹܝܢ ܕܐܸܡܲܪܢ : ܘܡ̣ܢ ܗܵܠܹܝܢ ܕܐܵܘ̇ܕܝܼܬܼ : ܘܡ̣ܢ ܗܵܠܹܝܢ ܕܟܸܦ̇ܪܹܬܼ ܕܠܵܐ ܡܸܬܼܪܲܥܸܐ ܐ̄ܢܵܐ : ܐܲܟܸܤܘ ܠܛܵܥܝܵܐ : ܐܵܘ ܐܲܠܸܦܘ ܠܠܵܐ ܝܵܕܼܘܿܥܵܐ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܐܲܝܠܹܝܢ ܕܟܼܵܦܲܪ ܐ̄ܢܵܫ : ܡ̣ܢ ܗܵܠܹܝܢ ܐܲܝܟܼ ܗܲܪܵܛܝܼܩܵܐ ܢܸܬܼܚܲܝܲܒܼ : ܐܸܠܵܐ ܡ̣ܢ ܗܵܠܹܝܢ ܕܡܵܘܕܹܐ . ܗܵܟܲܢܵܐ ܐܵܪܝܼܘܿܣ : ܗܵܟܲܢܵܐ ܐܘܼܢܵܡܝܼܣ : ܗܵܟܲܢܵܐ ܡܵܩܸܕܘܿܢܝܼܣ : ܗܵܟܲܢܵܐ ܟܠܚܲܕܼ ܡ̣ܢ ܗܲܪ̈ܲܛܝܼܩܹܐ : ܡ̣ܢ ܐܲܝܠܹܝܢ ܕܐܵܘܕܝܼܘ ܕܲܠܩܘܼܒܼܠܵܐܝܼܬܼ : ܘܲܕܼܪܵܫ̣ܘ ܘܐܸܬܼܒܚܲܪܘ : ܘܐܸܬܼܚܲܝܲܒܼܘ ܡ̣ܢ ܐܲܒܼ̈ܗܵܬܼܵܐ . ܡܵܢܵܐ ܗܵܫܵܐ ܐܵܦ ܐܲܢ̄ܬܿܘܿܢ : ܡܸܬܿܕܲܡ̈ܝܵܢܹܐ ܕܗܵܢ̇ܘܿܢ : ܡܵܢ ܡ̣ܢ ܗܵܘ̇ ܕܐܵܘ̇ܕܝܼܬܼ ܘܕܸܪܫܹ̇ܬܼ ܐܝܼܬܼܵܘܗܝ ܕܠܩܘܼܒܼܠܗܘܿܢ : ܕܐܲܝܟܼ ܗܲܪܵܛܝܼܩܵܐ ܚܲܝܒܼܘܼܢܝ ؟ ܡܵܢܵܐ ܐܸܫܟܲܚܬܿܘܿܢ ܒܐܸܓܲܪܬܿܝ : ܕܐܝܼܬܼܵܘܗܝ ܕܲܠܩܘܼܒܼܠܵܐ ܕܲܤܝܵܡܵܐ ܕܐܲܒܼ̈ܗܵܬܼܵܐ ؟ ܐܸܢ ܐܸܡ̇ܪܹܬܼ : ܘܐܸܢ ܠܵܐ ܐܸܡ̇ܪܹܬܼ : ܐܸܡܲܪܘ . ܗܵܘ̇ ܗܵܟܲܢܵܐ ܐܸܡ݂ܲܪ : ܕܟܼܠܗܹܝܢ ܐܲܝܠܹܝܢ ܕܥܲܠ ܡܫܝܼܚܵܐ ܤܵܠ݁̈ܩܵܢ ܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ : ܥܲܠ ܐܲܠܵܗܵܐ ܡܸܠܬܼܵܐ ܙܵܕܹܩ ܕܢܸܤ̈ܩܵܢ : ܡܵܘܠܵܕܼܵ ܕܡ̣ܢ ܐܲܢ̄ܬܿܬܼܵܐ : ܙܩܝܼܦܵܐ : ܡܵܘܬܵܐ : ܩܒܼܘܼܪܬܑܵܐ : ܩܝܵܡܬܼܵܐ : ܤܘܼܠܵܩܵܐ : ܘܡܹܐܬܼܝܼܬܼܵܐ ܕܬܲܪܬܹܝܢ ܕܡ̣ܢ ܕܪܹܫ ܟܲܕܼ ܐܵܬܹ̇ܐ : ܠܵܐ ܗ̄ܘ̣ܵܐ pb. 246 ܡ̣ܢ ܐܲܝܠܹܝܢ ܕܫܲܪܝܼܘ ܐܲܒܼ̈ܗܵܬܼܵܐ . . . ܐܸܢܵܐ ܕܹܝܢ ܐܸܡ̇ܪܹܬܼ ܠܘܵܬܼ ܗܵܠܹܝܢ : ܠܡܵܐ ܠܵܘ ܗܵܠܹܝܢ ܐܸܡ݂ܲܪܘ ܐܲܒܼ̈ܗܵܬܼܵܐ : ܘܡܸܛܠ ܗܵܕܹܐ ܐܵܦܠܵܐ ܡ̣ܢ ܗܵܪܟܵܐ ܙܵܕܹܩ ܕܲܢܫܲܪܸܐ . ܐܵܦ ܠܚܘܼܫܵܒܼܵܐ ܐܸܡ̇ܪܹܬܼ : ܠܵܐ ܓܹܝܪ ܡܸܬܼܪܲܥܹܝܢ ܗ̄ܘ̣ܵܘ : ܕܠܲܐܠܵܗܵܐ ܡܸܠܬܼܵܐ : ܚܵܫܘܿܫܵܐ : ܡܵܝܘܿܬܼܵܐ : ܘܲܥܒܼܝܼܕܼܵܐ : ܘܒܲܪܝܵܐ : ܘܡ̣ܢ ܐܲܝܠܹܝܢ ܕܠܲܝܬܿ ܗ̣̄ܘܲܝ̈ ܕܲܗܘ̤ܵܐ ܢܚܵܘܘܿܢܵܝܗܝ . ܗܵܠܹܝܢ : ܕܗܵܢ̇ܘܿܢ ܕܡ̣ܢ ܬܲܡܵܢ ܡܫܲܪܹܝܢ : ܡܸܬܼܐܲܨܝܼܢ ܠܡܹܐܡܲܪ . ܐܸܠܵܐ ܕܕܲܠܩܘܼ̈ܒܼܠܵܝܵܬܼܵܐ ܕܐܲܝܠܹܝܢ : ܕܐܸܡ݂ܲܪ ܘܐܲܠܸܦ̣ ܐܵܪܝܼܘܿܣ . ܡܸܛܠ ܗܵܢܵܐ : ܡ̣ܢ ܚܕܼܵܝܘܼܬܼܵܐ ܕܦܲܪܨܘܼܦܵܐ ܕܲܡܫܝܼܚܵܐ ܥܒܲܕܼܘ ܫܘܼܪܵܝܵܐ ܕܡܲܠܦܵܢܘܼܬܼܵܐ . ܐܲܝܟܲܢܵܐ ܕܲܠܗܵܠܹܝܢ ܕܐܲܠܵܗܘܼܬܼܵܐ ؟ ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܡܛܲܟܼܤܵܐܝܼܬܼ ܒܘܵܠܝܼܬܼܵܐ ܢܩܲܒܿܠܘܼܢ : ܠܵܘ ܕܒܼܘܼܠܒܵܠܵܐ ܕܲܟܼܝܵܢܹ̈ܐ ܐܵܘ ܕܒܼܘܼܛܵܠܵܐ ܢܸܗܘܸܐ . ܐܸܠܵܐ ܠܘܼܩܒܲܠ ܟܠܗܹܝܢ ܗܹܪܹ̈ܤܝܼܵܣ ܡܸܬܼܟܲܬܿܫܝܼܢ : ܘܒܼܵܐܪܬܵܕܘܿܤܝܼܵܐ ܡܫܲܪܪܝܼܢ ܡܫܲܪܪܐܝܼܬܼ ܟܲܕܼ ܡܦܲܢܹܝܢ ܦܸܬܼܓܼܵܡܵܐ : ܟܲܕܼ ܐܵܡ̇ܪܝܼܢ ܦܸܬܼܓܼܵܡܹ̈ܐ ܗܵܠܹܝܢ : ܡܗܲܝܡܸܢ ܐ̄ܢܵܐ ܒܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܝܑܼܚܝܼܕܼܵܝܵܐ . ܒܲܚܸܢ : ܐܸܡ̇ܪܹܬܼ ܠܹܗ : ܐܲܝܟܲܢܵܐ ܡܵܪܝܵܐ : ܘܝܼܫܘܿܥ ܡܫܝܼܚܵܐ : ܘܝܼܚܝܼܕܼܵܝܵܐ : ܘܲܒܼܪܵܐ : ܩܲܕܼܡܵܝܑܬܼ ܤܵܡ̣ܘ ܗ̄ܘ̣ܵ . ܫܡܵܗܹ̈ܐ ܕܓܼܵܘܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܲܝܟܼ ܫܲܬܼܐܸܤܬܼܵܐ : ܘܗܵܝܕܹܝܢ ܠܡܲܫܡܵܢܘܼܬܼܵܐ ܕܡܸܬܼܒܲܪܢܫܵܢܘܼܬܼܵܐ ܘܲܕܼܚܲܫܹ̈ܐ ܘܕܲܩܝܵܡܬܼܵܐ ܥܠܹܝܗ̇ ܒܵܢܹ̇ܝܢ . ܕܟܲܕܼ ܩܵܕܼܡ̇ܝܼܢ ܤܵܝ̇ܡܝܼܢ ܫܡܵܗܹ̈ܐ ܕܬܼܪ̈ܲܝܗܘܿܢ ܟܝܵܢܹ̈ܐ : ܕܐܝܼܬܲܝܗܘܿܢ ܡܫܵܘ̈ܕܥܵܢܹܐ ܕܗܵܠܹܝܢ ܕܓܼܵܘܵܐ : ܠܵܐ ܗܵܝ̇ ܕܲܒܼܪܘܼܬܼܵܐ ܘܡܵܪܘܼܬܼܵܐ ܐܸܤܬܿܕܸܩ : ܘܠܵܐ ܗܵܝ̇ ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܕܲܒܼܪܘܼܬܼܵܐ pb. 247 ܠܩܹܘܲܢܕܹܝܢܘܿܣ ܬܹܐܬܸܐ ܕܚܲܘܼܒܵܠܵܐ ܘܲܕܼܒܼܘܼܠܒܵܠܵܐ ܀ . . . . . . . . . . . ܡܵܢܵܐ ܡܸܟܹܝܠ ܡܸܬܼܚܙܸܐ ܠܟܼܘܿܢ : ܐܘܿ ܕܲܝܵܢܹ̈ܐ ܟܹܐܢܹ̈ܐ ؟ ܡܸܛܠ ܕܗܵܘ̇ ܟܬܲܒܼ ܪܸܥܝܵܢܵܐ ܕܲܫܦܲܪ ܠܹܗ : ܘܐܸܢܵܐ ܬܘܼܒܼ ܟܸܬܼܒܹܿܬܼ ܪܸܥܝܵܢܝ ܒܵܗ̇ ܒܲܕܼܡܘܼܬܼܵܐ . ܕܲܝܵܢܹ̈ܐ ܕܹܝܢ ܬܘܼܒܼ ܠܟܼܘܿܢ ܓܵܒܹ̇ܝܢܲܢ : ܡܵܢܵܐ ܐܸܬܼܚܲܫܲܒܼܬܿܘܿܢ ܥܲܠ ܗܵܠܹܝܢ ؟ ܐܲܝܢܵܐ ܪܸܥܝܵܢܵܐ ܐܝܼܬܼ ܠܟܼܘܿܢ ܥܠܲܝܗܹܝܢ ؟ ܡܲܢܘܼ ܟܹܐܝܢ : ܐܵܘ ܡܲܢ̣ܘܼ ܥܵܘ̇ܠ ؟ ܘܒܲܐܝܢܵܐ ܚܘܼܫܵܒܼܵܐ ܒܲܚܸܢܬܿܘܿܢ ؟ ܐܸܡܲܪܘ ܠܲܢ ܪܸܥܝܵܢܟܼܘܿܢ : ܟܬܼܘܿܒܼܘ ܠܲܢ : ܐܲܝܟܼ ܕܲܝܢܹ̈ܐ ܟܹܐܢܹ̈ܐ . ܐܵܪܵܐ ܐܸܢܵܐ ܕܲܓܠܹ̇ܬܼ ܘܥܸܒܲܪܬܼ ܥܲܠ ܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ : ܥܲܠ ܕܐܸܡ̇ܪܹܬܼ ܠܹܗ . ܕܡ̣ܢ ܗܵܪܟܵܐ ܫܲܪܝܼܘ : ܠܵܐ ܗ̄ܘ̣ܵܐ ܡ̣ܢ ܐܲܠܵܗܵܐ ܡܸܠܬܼܵܐ : ܐܸܠܵܐ ܡ̣ܢ ܚܲܕܸ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ؟ ܐܲܝܟܼ ܕܠܲܐܝܢܵܐ ܕܐܵܘܤܸܦ ܥܲܠ ܗܵܠܹܝܢ : ܠܝܼ ܚܲܝܸܒܼܬܿܘܿܢ . ܘܲܠܗܵܘ̇ ܙܲܟܿܝܼܬܘܿܢ : ܠܐܲܝܢܵܐ ܕܠܲܓܼܡܵܪ ܠܵܐ ܢܛܲܪ ܗܲܝܡܵܢܘܼܬܼܗܘܿܢ : ܐܸܠܵܐ ܚܫܲܒܼ ܐܸܢܘܿܢ ܕܲܫܚܝܸܡܵܐܝܼܬܼ ܘܲܕܼܠܵܐ ܦܘܼܪܫܵܢܵܐ ܐܸܬܼܚܲܫܲܚܘ ܒܲܫܡܵܗܹ̈ܐ ܗܵܠܹܝܢ . ܐܸܢܸܐ ܕܹܝܢ ܐܸܡ̇ܪܹܬܼ : ܕܠܵܘ ܫܚܝܼܡܵܐܝܼܬܼ ܫܲܪܝܼܘ ܡ̣ܢ ܗܵܪܟܵܐ : ܐܸܠܵܐ ܒܢܝܼܫܵܐ ܐܲܠܵܗܵܝܵܐ . ܐܸܢܗ̤ܘ ܕܲܒܼܗܵܕܹܐ ܐܲܪܫܥܹ̇ܬܼ : ܚܵܘܵܐܘܼܢܝ . ܘܐܸܠܵܐ : ܕܲܠܡܵܐ ܠܥܸܠܬܼܵܐ ܗܵܝ̇ ܕܐܸܡ̇ܪܹܬܼ ܠܹܗ ܕܡ̣ܢ ܗܵܪܟܵܐ ܫܲܪܝܼܘܼ : ܐܲܤܠܝܼܬܿܘܿܢ ܐܲܝܟܼ ܐܲܝܕܵܐ ܕܪܘܼܫܥܵܐ ܐܝܼܬܹܝܗ̇ : ܕܢܸܗܘ̈ܝܵܢ ܗܵܠܹܝܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܕܓܼܵܘܵܐ : ܐܲܝܟܼ ܡܵܐ ܕܲܡܫܵܘܕܥܝܼܢ ܫܡܵܗܹ̈ܐ ؟ ܘܲܕܼܡܸܛܠ ܡܲܠܦܵܢܘܼܬܼܵܐ pb. 248 ܡܫܲܡܠܲܝܬܼܵܐ ܘܲܙܗܝܼܪܬܵܐ ܨܒܼܵܘ ܠܲܡܫܲܪܵܝܘܼ ܡ̣ܢ ܫܡܵܗܹ̈ܐ ܗܵܠܹܝܢ : ܐܲܝܟܼ ܡ̇ܢ ܕܐܝܼܬܼܵܘܗܝ ܫܲܪܝܼܪܵܐܝܼܬܼ ܫܡܵܐ ܕܲܡܫܝܼܚܵܐ ܒܲܟܼܝܵܢܹ̈ܐ ܬܪ̈ܲܝܗܘܿܢ : ܒܲܪܢܵܫܵܐ ܘܐܲܠܵܗܵܐ . ܐܸܠܵܐ ܐܸܢ ܡܸܛܠ ܗܵܕܹܐ : ܐܵܦ ܠܗܵܢܵܐ ܙܵܕܹܩ ܗ̄ܘ̣ܵܐ ܕܲܬܼܚܲܒܼܘܼܢ . ܐܸܡ݂ܲܪ ܗ̄ܘ̣ܵܐ ܓܹܝܪ : ܕܲܡܫܲܚܠܦܝܼܢ ܐܸܢܘܿܢ ܟܝܵܢܹ̈ܐ ܕܐܸܬܼܟܲܢܲܫܘ ܠܪܲܗܛܵܐ ܕܲܚܕܼܵܝܘܼܬܼܵܐ . ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ : ܠܵܐ ܗ̄ܘ̣ܵܐ ܚܲܕܼ ܐܲܠܵܗܵܐ ܡܸܠܬܼܵܐ ܡ̣ܢ ܬܪ̈ܲܝܗܘܿܢ : ܠܵܐ ܓܹܝܪ ܡܸܬܿܬܿܪܝܼܡ ܫܘܸܚܠܵܦܵܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ . ܡܵܕܹܝܢ ܕܲܡܫܝܼܚܵܐ ܐܝܼܬܲܝܗܘܿܢ ܬܪ̈ܲܝܗܘܿܢ ܟܝܵܢܹ̈ܐ : ܘܠܵܐ ܗ̄ܘ̣ܵܐ ܕܐܲܠܵܗܵܐ ܡܸܠܬܼܵܐ . ܐܵܘ ܗܵܟܹܝܠ ܠܡܸܠܲܝ̈ ܕܝܼܠܝ ܘܕܝܼܠܹܗ ܚܲܝܸܒܼܘ : ܐܵܘ ܒܗܵܠܹܝܢ ܕܗܵܘ̇ : ܐܵܦ ܠܝܼ ܙܲܟܵܝܵܐ ܚܘܼܫܒܘܼܢܵܢܝ : ܐܲܝܟܼ ܐܲܝܢܵܐ ܕܡܵܘܕܸܐ ܒܟܼܠܗܹܝܢ . ܐܸܢܕܹܝܢ ܠܵܐ : ܐܲܝܟܵܐ ܕܥܲܠ ܐܲܠܵܗܵܐ ܡܸܠܬܼܵܐ ܡܵܘܕܲܥ ܕܗ̤ܘܝܘܼ ܒܐܘܼܤ̈ܝܼܵܣ ܬܲܪ̈ܬܲܝܗܹܝܢ : ܝܵܘܵܘ : ܐܵܘ ܗܵܢܵܐ ܐܵܘ ܐܲܢ̄ܬܿܘܿܢ : ܡ̣ܢ ܐܲܝܕܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ ܒܲܟܼܢܘܼܫܝܵܐ ܐܸܬܼܓܡܲܪ ܐܲܠܵܗܵܐ ܡܸܠܬܼܵܐ ؟ ܠܚܲܕܼ ܓܹܝܪ ܡܫܝܼܚܵܐ ܐܸܡ݂ܲܪ ܕܐܝܼܬܼܵܘܗܝ ܡ̣ܢ ܟܝܵܢܹ̈ܐ ܡܫܲܚ̈ܠ̱ܦܹܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܘܐܸܬܼܓܹܡܲܪ ܠܵܐ ܡܸܬܼܡܲܠܠܵܢܵܐܝܼܬܼ ܡ̣ܢ ܟܢܘܼܫܝܵܐ ܕܲܟܼܝܵܢܹ̈ܐ . ܡ̣ܢ ܐܲܝܠܹܝܢ ܟܝܵܢܹ̈ܐ ؟ ܘܡ̣ܢ ܐܲܝܠܹܝܢ ܐܘܼܤ̈ܝܼܵܣ ؟ ܡ̣ܢ ܐܲܝܕܵܐ ܐܲܠܵܗܘܼܬܼܵܐ : ܡ̣ܢ ܐܲܝܕܵܐ ܐ̄ܢܵܫܘܼܬܼܵܐ ܐܸܬܼܓܡܲܪ ܐܲܠܵܗܵܐ ܡܸܠܬܼܵܐ : ܕܢܸܗܘܸܐ ܐܲܠܵܗܵܐ ܡܸܠܬܼܵܐ ܒܲܟܼܝܵܢܹ̈ܐ ܬܪ̈ܲܝܗܘܿܢ ؟ ܐܵܘ ܐܲܢ̄ܬܿܘܿܢ ܐܵܘ ܗ̤ܘ : ܐܸܡܲܪܘ ܠܲܢ ܐܵܦ ܗܵܫܵܐ : ܐܵܦܸܢ ܠܵܐ ܐܸܡܲܪܬܿܘܿܢ ܒܩܲܕܼܡܵܝܬܼܵܐ . ܐܸܡܲܪܘ : ܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܐܝܼܬܼܵܘܗܝ ܒܬܲܪ̈ܬܲܝܗܹܝܢ : ܐܲܟܼܙܢܵܐ ܕܡܵܘܕܹܝܬܿܘܿܢ ܥܲܠ ܡܫܝܼܚܵܐ ܕܐܝܼܬܼܵܘܗܝ ܒܐܘܼܤܝܼܵܐ ܒܬܲܪ̈ܬܲܝܗܹܝܢ : ܡ̣ܢ ܟܝܵܢܹ̈ܐ ܡܫܲܚ̈ܠ̱ܦܹܐ ܘܲܟܼܝܵܢܹ̈ܐ ܡܫܲܚ̈ܠ̱ܦܹܐ . ܠܵܐ ܠܲܡ ܒܲܛܠܲܬ̤ ܚܕܼܵܝܘܼܬܼܵܐ pb. 249 ܠܫܘܼܚܠܵܦܵܐ ܕܲܟܼܝܵܢܹ̈ܐ : ܐܸܠܵܐ ܟܝܵܢܹ̈ܐ ܡܫܲܚ̈ܠ̱ܦܹܐ ܐܵܡܪܝܼܬܿܘܿܢ ܕܐܝܼܬܼܵܘܗܝ ܐܵܠܵܗܵܐ ܡܸܠܬܼܵܐ . ܐܸܢܗ̤ܘ ܓܹܝܪ : ܕܡ̣ܢ ܚܕܼܵܐ ܐܘܼܤܝܼܵܐ ܬܲܪܬܹܝܢ ܐܘܤ̈ܝܼܵܣ ܗ̤ܘܲܝ̈ : ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܤܸܕܼܩܵܐ ܘܠܵܐ ܗ̄ܘ̣ܵܐ ܚܕܼܵܝܘܼܬܼܵܐ ܗܘ̤ܵܬܼ . ܠܲܡܫܝܼܚܵܐ ܕܹܝܢ ܒܲܚܕܼܵܝܘܼܬܼܵܐ ܐܵܡܲ݁ܪ ܕܲܗܘ̤ܵܐ : ܘܐܝܼܬܼܵܘܗܝ ܒܲܟܼܝܵܢܹ̈ܐ ܬܪܹܝܢ . ܐܲܠܵܗܵܐ ܡܸܠܬܼܵܐ : ܒܲܚܕܼܵܝܘܼܬܼܵܐ ܗܘ̤ܵܐ ܒܸܤܪܵܐ : ܘܠܵܘ ܒܐܘܼܤܝܼܵܐ : ܐܲܝܟܲܢܵܐ ܗܵܟܹܝܠ ܡܵܘܕܥܵܐ ܕܗ̤ܘܝܘܼ ܟܲܕܼ ܗ̤ܘ ܚܲܕܼ . ܗܵܘ̇ ܕܐܝܼܬܼܵܘܗܝ ܬܪܹܝܢ ܒܲܚܕܼܵܝܘܼܬܼܵܐ : ܘܗܵܘ̇ ܕܐܝܼܬܼܵܘܗܝ ܟܝܵܢܵܐ ؟ ܐܵܘ ܗ̤ܘܝܘܼ ܟܲܕܼ ܗ̤ܘ ܟܝܵܢܵܐ ܘܲܚܕܼܵܝܘܼܬܼܵܐ : ܘܒܲܟܼܝܵܢܵܐ ܘܒܲܚܕܼܵܝܘܼܬܼܵܐ : ܘܦܲܪܨܘܿܦܵܐ ܘܐܘܼܤܝܼܵܐ ؟ ܐܵܦܸܢ ܓܹܝܪ ܠܵܐ ܐܝܼܬܼܵܘܗܝ ܕܠܵܐ ܐܘܼܤܝܼܵܐ ܦܵܪܨܘܼܦܵܐ : ܠܵܐ ܗ̄ܘ̣ܵܐ ܗ̤ܘܝܘܼ ܟܲܕܼ ܗ̤ܘ ܐܘܼܤܝܼܵܐ ܘܦܲܪܨܘܼܦܵܐ . ܐܲܝܟܲܢܵܐ ܗܵܟܹܝܠ ܕܵܢܬܿܘܿܢ ܠܲܢ : ܐܘܿ ܕܲܝܵܢܹ̈ܐ ܚܲܟܿܝܼܡܹ̈ܐ ؟ ܐܲܝܟܲܢܵܐ ܐܸܬܼܪܲܥܝܼܬܿܘܿܢ ܥܲܠ ܗܵܠܹܝܢ ܕܐܲܒܼ̈ܗܵܬܼܵܐ ؟ ܐܵܪܵܐ ܫܠܸܡ̣ܘ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܒܲܫܡܵܗܹ̈ܐ ܘܲܒܼܫܘܼܘܕܵܥܵܐ ܕܲܫܡܵܗܹ̈ܐ : ܘܲܚܦܝܼܛܵܐܝܼܬܼ ܘܢܲܗܝܼܪܵܐܝܼܬܼ ܒܲܫܡܵܗܹ̈ܐ ܗܵܠܹܝܢ ܐܸܬܸܚܲܫܚܘ ؟ ܘܡ̣ܢ ܗܵܪܟܵܐ : ܘܠܵܘ ܡ̣ܢ ܓܲܒܿ ܐ̄ܚܪܹܝܢ : ܐܸܫܟܲܚܘ ܙܗܝܼܪܵܐܝܼܬܼ ܠܲܡܫܲܪܵܝܘܼ ܒܡܲܠܦܵܢܘܼܬܼܗܘܿܢ : ܐܸܠܵܐ ܐܸܢ ܡ̣ܢ ܐܲܝܟܵܐ ܕܕܲܒܲܪ ܐܸܢܘܿܢ ܪܘܼܚܵܐ ܕܩܘܼܕܫܵܐ : ܕܠܵܐ ܡܸܕܸܡ ܢܸܬܼܒܲܨܲܪ : ܘܠܵܐ ܡܸܕܸܡ ܢܸܗܘܸܐ ܝܲܬܿܝܼܪܵܐ : ܘܠܵܐ ܡܸܕܸܡ ܤܪܝܼܩܵܐ : ܘܐܲܝܟܼ ܕܐܵܬܼܝܵܐ ܢܸܤܥܪܘܼܢ : ܐܸܠܵܐ ܟܠܗܹܝܢ ܒܒܼܘܼܚܵܢܵܐ . ܐܲܝܟܲܢܵܐ ܕܐܲܝܠܹܝܢ ܕܒܲܡܫܝܼܚܵܐ ܢܸܬܼܚܲܙ̈ܝܵܢ : ܟܠܗܹܝܢ ܕܐܲܠܵܗܵܐ ܡܸܠܬܼܵܐ : ܕܐܝܼܬܼ ܠܹܗ ܟܝܵܢܵܐ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܘܲܡܬܼܘܿܡܵܝܵܐ . ܘܟܼܠܗܹܝܢ ܕܐ̄ܢܵܫܘܼܬܼܵܐܐ : ܕܐܝܼܬܝܗܹܝܢ pb. 250 ܟܝܵܢܵܐ ܡܵܝܘܿܬܼܵܐ ܘܚܵܫܘܿܫܵܐ ܘܒܲܪܝܵܐ . ܘܐܲܝܠܹܝܢ ܕܲܚܕܼܵܝܘܼܬܼܵܐ ܐܸܢܹܝܢ ܘܲܕܼܡܼܬܼܒܲܢܫܵܢܘܼܬܼܵܐ : ܡܸܢܹܗ ܕܡܲܪܒܵܥܵܐ ܘܡ̣ܢ ܡܸܬܼܒܲܪܢܫܵܢܘܼܬܼܵܐ : ܥܲܠ ܚܲܕܼ ܦܲܪܨܘܼܦܵܐ ܤܵܠ̈ܩܵܢ . ܥܲܠ ܗܵܘ̇ ܦܲܪܨܘܿܦܵܐ ܕܲܕܓܼܵܘܵܐ ܐܝܼܬܼܵܘܗܝ : ܕܡܵܪܲܢ ܝܼܫܘܿܥ ܡܫܝܼܚܵܐ ܒܪܵܐ ܕܐܲܠܵܗܵܐ ܝܑܼܚܝܼܕܼܵܝܵܐ : ܕܡܸܢܹܗ ܫܲܪܝܼܘ ܐܲܒܼ̈ܗܵܬܼܵܐ : ܘܗܵܝܕܹܝܢ ܒܦܘܼܪܫܵܢܵܐ ܕܡܸܠܬܼܵܐ . ܥܲܠ ܐܲܠܵܗܘܼܬܼܵܐ ܐܵܠܸܦܘܼ : ܕܐܝܼܬܼܵܘܗܝ ܡ̣ܢ ܐܲܠܵܗܵܐ ܐܵܒܼܵܐ : ܒܲܪ ܟܝܵܢܵܐ ܕܐܲܒܼܵܐ : ܢܘܼܗܪܵܐ ܕܡ̣ܢ ܢܘܼܗܪܵܐ : ܕܒܼܐܝܼܕܹܗ ܟܠ ܡܸܕܸܡ ܗܘ̤ܵܐ : ܐܲܝܠܹܝܢ ܕܒܲܐܪܥܵܐ ܐܵܦ ܕܒܲܫܡܲܝܵܐ . ܘܗܵܝܕܹܝܢ ܡܸܬܼܒܲܤܪܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ ܘܲܕܼܐ̄ܢܵܫܘܼܬܼܵܐ : ܐܸܡ݂ܲܪܘ : ܕܡܸܛܠܵܬܲܢ ܒܢܝ̈ܢܵܫܵܐ ܘܡܸܛܠ ܦܘܼܪܩܵܢܲܢ : ܢܚܸܬܼ ܘܐܸܬܼܒܲܤܲܪ . ܘܗܵܝܕܹܝܢ ܐܸܡ݂ܲܪܘ ܠܗܵܠܹܝܢ ܕܒܸܤܪܵܐ : ܥܲܠ ܡܵܘܠܵܕܼܵܐ ܘܥܲܠ ܓܒܼܝܼܠܘܼܬܼܵܐ : ܕܐܸܬܼܒܲܤܲܪ . ܐܸܡ݂ܲܪܘ : ܟܲܕܼ ܡܲܠܦܝܼܢ : ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ ܐܸܬܼܒܲܤܲܪ : ܠܲܚܕܼܵܝܘܼܬܼܵܐ ܗܵܝ̇ ܕܠܵܗ̇ ܐܸܬܼܒܲܤܲܪ ܘܐܸܬܼܒܲܪܢܲܫ ܐܵܘܕܲܥ̣ܘ . ܥܕܲܡܵܐ ܓܹܝܪ ܠܡܸܬܼܒܲܤܪܵܢܘܼܬܼܵܐ : ܡ̣ܢ ܐܲܠܵܗܵܐ ܡܸܠܬܼܵܐ ܡܲܠܦܝܼܢ ܗ̄ܘ̣ܵܘ ܠܲܢ ܟܠܡܸܕܸܡ . ܘܡ̣ܢ ܗܵܝ̇ ܕܹܝܢ ܕܐܸܬܼܒܲܤܲܪ : ܥܲܠ ܚܕܼܵܝܘܼܬܼܵܐ ܗܵܝ̇ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܥܲܠ ܡܵܘܠܵܕܼܵܐ ܕܒܸܤܪܵܐ ܕܐܸܬܼܒܲܤܲܪ : ܐܵܡ̇ܪܝܼܢ : ܚܲܫܵܐ ܘܡܵܘܬܵܐ ܘܲܩܝܡܬܼܵܐ ܘܤܘܼܠܵܩܵܐ ܘܤܘܼܥܪ̈ܵܢܹܐ ܕܐܵܘܕܲܥ̣ܘ ܥܲܠ ܦܲܓܼܪܵܐ ܕܲܡܚܲܝܲܕܼ ܗ̄ܘ̣ܵܐ ܠܹܗ : ܐܲܝܟܼ ܡܢܲܦܫܵܐ ܘܝܲܕܼܘܼܥܬܼܵܢܵܐ . ܐܲܝܟܼ ܕܠܵܐ ܠܒܼܘܼܠܒܵܠܵܐ ܢܸܤܒܲܪ ܕܲܗܘ̤ܵܬܼ ܚܕܼܵܝܘܼܬܼܵܐ : ܘܠܑܵܐ ܬܘܼܒܼ ܒܫܘܼܚܠܵܦܵܐ ܕܐܘܼܤܝܼܵܐ ܘܕܲܟܼܝܵܢܵܐ : ܐܵܘ pb. 251 ܠܡܘܼܙܵܓܼܵܐ ܐܵܘ ܠܪܘܼܟܵܒܼܵܐ ܟܝܵܢܵܝܵܐ : ܕܠܲܗܘܵܝܐ ܕܲܚܕܼܵܐ ܚܲܝܘܼܬܼܵܐ : ܐܸܠܵܐ ܠܚܲܕܼ ܦܲܪܨܘܿܦܵܐ ܡ̣ܢ ܡܕܲܒܿܪܵܢܘܼܬܼܵܐ ܕܥܲܠ ܐܲܦܲܝ̈ܢ . ܐܲܝܟܲܢܵܐ ܕܢܸܫܬܵܘܬܲܦ ܠܲܢ ܒܡܘܼܟܵܟܼܵܐ ܕܲܥܕܲܡܵܐ ܠܡܵܘܬܵܐ : ܡܵܘܬܵܐ ܕܹܝܢ ܕܲܙܩܝܼܦܵܐ . ܢܸܫܬܵܘܬܲܦ ܠܹܗ ܕܹܝܢ ܚܢܲܢ ܒܲܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܕܒܹܗ ܟܠ ܒܪܘܿܟ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܢܵܘܕܹܐ ܟܠ ܠܸܫܵܢ . ܠܵܐ ܗ̄ܘ̣ܵܐ ܕܠܵܐ ܨܒܼܝܵܢܵܐ ܐܝܼܬܹܝܗ̇ ܗ̄ܘ̣ܵܬܼ ܢܲܦܫܵܐ : ܘܠܵܐ ܗ̄ܘ̣ܵܐ ܕܠܵܐ ܪܸܥܝܵܢܵܐ : ܕܒܲܟܼܝܵܢܵܐ ܕܐ̄ܢܵܫܘܼܬܼܵܐ . ܘܠܵܐ ܗ̄ܘ̣ܵܐ ܕܠܵܐ ܪܓܸܫܬܼܵܐ ܐܝܼܬܼܵܘܗܝ ܗ̄ܘ̣ܵܐ ܦܲܓܼܪܵܐ : ܒܲܪܓܸܫܬܼܵܐ ܕܚܲܝܘܼܬܼܵܐ ܕܝܵܬܹܗ : ܡ̣ܢ ܚܕܼܵܝܘܼܬܼܵܐ ܟܝܵܢܵܝܬܼܵܐ ܕܦܲܓܼܪܵܐ ܘܲܕܢܲܦܫܵܐ . ܟܠܗܹܝܢ ܟܝܵܢܵܝܵܬܼܵܐ ܒܲܥ̇ܒܼܵܕܼܵܐ ܕܲܟܼܝܵܢܵܐ ܘܲܕܼܚܲܝܠܵܐ ܕܠܵܐ ܒܘܼܨܵܪ ܐܝܼܬܲܝܗܹܝܢ : ܟܲܕܼ ܡܲܥ̈ܒܿܕܼܵܢ ܘܡܸܬܼܥܲܒܼ̈ܕܵܢ . ܠܵܘ ܓܹܝܪ ܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܕܲܠܘܵܬܼ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܲܕܼܠܵܐ ܡܲܥܒܿܕܼܵܢܘܼܬܼܵܐ ܢܸܗܘܸܐ ܡܲܕܥܵܐ ܕܐ̄ܢܵܫܘܼܬܼܵܐ . ܘܲܒܼܡܲܕܥܵܐ ܕܐܲܠܵܗܵܐ ܡܸܠܬܼܵܐ ܢܸܬܼܪܵܥܸܐ : ܘܠܵܐ ܗ̄ܘ̣ܵܐ ܒܡܲܕܥܵܐ ܕܐ̄ܢܵܫܘܼܬܼܵܐ . ܘܲܕܼܢܸܪܓܲܫ : ܐܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܕܢܲܦܫܵܐ ܚܲܝܬܼܵܐ : ܐܸܠܵܐ ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܒܚܲܝܹ̈ܐ ܢܸܚܸܐ . ܘܲܕܼܢܸܚܸܐ ܚܲܝܹ̈ܐ ܘܲܕܼܢܸܪܓܲܫ : ܠܵܐ ܗ̄ܘ̣ܵܐ ܒܡܲܥܒܿܕܼܵܢܘܼܬܼܵܐ ܕܲܪܓܸܫܬܼܵܐ ܕܢܲܦܫܵܐ : ܐܸܠܵܐ ܒܚܲܝܠܵܐ ܕܐܲܠܵܗܘܼܬܼܵܐ . ܚܕܼܵܝܘܼܬܼܵܐ ܓܹܝܪ ܕܐܲܝܟܼ ܗܵܕܹܐ : ܚܵܫܘܿܫܬܼܵܐ ܐܝܼܬܹܝܗ̇ . ܐܲܝܟܲܢܵܐ ܕܝܼܗ̇ܒܵܐ ܢܲܦܫܵܐ ܟܝܵܢܵܐܝܼܬܼ ܪܓܸܫܬܼܵܐ ܠܦܲܓܼܪܵܐ : ܗܵܟܲܢܵܐ ܒܐܝܼܕܼܵܗ̇ ܕܲܪܓܸܫܬܼܵܐ : ܠܵܗ̇ ܡܸܬܼܝܲܗܒܵܐ ܪܓܸܫܬܼܵܐ ܕܚܲܫܹ̈ܐ ܕܦܲܓܼܪܵܐ . pb. 252 ܐܲܝܟܲܢܵܐ ܕܡ̣ܢ ܢܲܦܫܵܐ : ܘܲܠܢܲܦܫܵܐ ܬܸܬܼܝܼܗܸܒܼ ܪܓܸܫܬܼܵܐ ܕܚܲܫܹ̈ܐ ܕܦܲܓܼܪܵܐ . ܚܵܫܘܿܫܬܼܵܐ ܗ̣̄ܝ ܓܹܝܪ . ܡܸܛܠ ܗܵܢܵܐ ܠܦܲܪܨܘܼܦܵܐ ܐܝܼܬܹܝܗ̇ ܚܕܼܵܝܘܼܬܼܵܐ : ܘܠܵܘ ܠܲܟܼܝܵܢܵܐ . ܘܠܵܘ ܚܕܼܵܝܘܼܬܼܵܐ ܕܦܲܪ̈ܨܘܼܦܹܐ ܐܵܡ̇ܪܝܼܢܲܢ : ܐܸܠܵܐ ܕܲܟܼܝܵܢܹ̈ܐ . ܚܲܕܼ ܕܹܝܢ ܦܲܪܨܘܿܦܵܐ : ܒܲܚܕܼܵܝܘܼܬܼܵܐ . ܒܲܟܼܝܵܢܹ̈ܐ ܡ̇ܢ : ܐ̄ܚܪܹܢܵܐ ܘܲܐ̄ܚܪܹܢܵܐ . ܐܲܝܟܼ ܡ̣ܢ ܦܲܪܨܘܼܦܵܐ ܕܓܼܵܘܵܐ ܡܸܬܼܝܼܕܲܥ : ܕܲܠܦܲܨܘܵܦܵܐ ܕܝܼܠܹܗ ܢܲܗܒܹܿܗ ܠܒܸܤܪܵܐ ܠܲܕܼܡܘܼܬܼܵܐ ܕܥܲܒܼܕܵܐ . ܘܡܸܢܹܗ ܡܡܲܠܸܠ ܗ̄ܘ̣ܵܐ : ܟܲܕܼ ܡܲܠܸܦ ܗ̄ܘ̣ܵܐ : ܘܤܵܥܲ݁ܪ : ܘܡܲܥܒܸܿܕܼ . ܘܲܕܼܡܘܼܬܹܗ ܕܝܼܠܹܗ ܝܲܗܒܵܗ̇ ܠܲܕܼܡܘܼܬܼܵܐ ܕܥܲܒܼܕܵܐ : ܘܡܸܢܵܗ̇ ܐܲܝܟܼ ܕܡ̣ܢ ܦܲܪܨܘܼܦܹܗ ܕܝܼܠܹܗ ܘܡ̣ܢ ܐܲܠܵܗܘܼܬܼܵܐ ܡܡܲܠܸܠ . ܕܓܼܵܘܵܐ ܓܹܝܪ ܐܝܼܬܼܵܘܗܝ : ܚܲܕܼ ܘܗ̤ܘ ܟܲܕܼ ܗ̤ܘ ܦܲܪܨܘܿܦܵܐ . ܕܡܘܼܬܼܵܐ ܕܥܲܒܼܕܵܐ : ܕܐܲܠܵܗܘܼܬܼܵܐ . ܘܲܕܼܡܘܼܬܼܵܐ ܕܐܲܠܵܗܘܼܬܼܵܐ : ܕܐ̄ܢܵܫܘܼܬܼܵܐ . ܚܲܕܼ ܘܗ̤ܘ ܟܲܕܼ ܗ̤ܘ ܦܲܪܨܘܼܦܵܐ : ܘܠܵܘ ܐܘܼܤܝܼܵܐ . ܡܩܵܘܝܵܐ ܓܹܝܪ ܐܘܼܤܝܼܵܐ ܕܲܕܡܘܼܬܼܵܐ ܕܐܲܠܵܗܵܐ : ܘܐܘܼܤܝܼܵܐ ܕܲܕܡܘܼܬܼܵܐ ܕܥܲܒܼܕܵܐ ܒܲܩܢܘܿܡܲܝ̈ܗܘܿܢ . ܠܵܘ ܓܹܝܪ ܕܠܵܐ ܨܒܼܝܵܢܵܐ ܘܲܕܼܠܵܐ ܪܸܥܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܲܟܼܙܢܵܐ ܕܐܵܪܝܼܘܿܣ ܘܐܵܦܘܼܠܝܼܢܵܪܝܼܣ ܐܸܡ݂ܲܪܘ : ܐܸܠܵܐ ܠܦܲܪܨܘܿܦܵܐ ܘܠܲܡܕܲܒܿܪܵܢܘܼܬܼܵܐ ܕܲܚܠܵܽܦܲܝܢ : ܘܠܲܚܕܼܵܝܘܼܬܼܵܐ ܕܲܨܠܡܹܗ ܘܲܕܼܡܘܼܬܹܗ ܕܒܲܟܼܝܵܢܵܐ ܕܝܼܠܲܢ ܕܢܲܦܫܵܐ ܘܲܕܦܲܓܼܪܵܐ : ܟܲܕܼ ܠܵܐ ܡܸܬܼܒܲܨܲܪ ܡܸܕܸܡ : ܠܒܲܪ ܡ̣ܢ ܚܛܵܗܹ̈ܐ ܒܲܠܚܘܿܕܼ . ܠܵܐ ܗ̄ܘ̣ܵܐ ܥܲܠ ܐܲܦܲܝ̈ ܐܲܠܵܗܘܼܬܼܵܐ ܐܸܬܿܕܲܒܲܪ : ܐܸܠܵܐ ܗ̤ܝ ܒܐܝܼܕܹܗ ܥܸܒܼܕܲܬ̤ ܕܢܸܬܼܟܲܬܲܫ ܠܘܼܩܒܲܠ ܚܵܘܒܿܬܼܵܐ : ܟܲܕܼ ܡܡܲܠܸܐ ܠܟܼܠܗܘܿܢ ܦܘܼ̈ܩܕܵܢܹܐ ܕܢܵܡܘܿܤܵܐ pb. 253 ܘܲܢܛܘܼܪ̈ܵܬܼܵܐ ܪܹ̈ܫܵܝܵܬܼܵܐ . ܐܲܝܟܲܢܵܐ ܕܐܵܦ ܒܲܓܼܒܼܝܼܬܼܵܐ ܘܒܲܢܛܘܼܪ̈ܵܬܼܵܐ ܕܦܘܼ̈ܩܕܵܢܹܐ : ܕܠܵܐ ܪܸܫܝܵܢ ܢܸܬܼܚܙܸܐ . ܐܲܝܟܲܢܵܐ ܕܟܲܕܼ ܕܲܕܼܠܵܐ ܚܛܵܗܹ̈ܐ ܐܝܼܬܼܵܘܗܝ : ܢܸܬܼܝܼܗܸܒܼ ܡܸܵܛܠܵܬܲܢ ܠܡܵܘܬܵܐ : ܙܲܕܝܼܩܵܐ ܚܠܵܦ ܪ̈ܲܫܝܼܥܹܐ . ܐܲܝܕܵܐ ܗ̣̄ܝ ܓܹܝܪ ܚܵܘܒܿܬܼܵܐ ؟ ܘܐܲܝܕܵܐ ܗ̣̄ܝ ܙܵܟܼܘܼܬܼܵܐ ؟ ܐܲܝܕܵܐ ܗ̣̄ܝ ܫܲܘܝܘܼܬܼܵܐ ܕܦܘܼܪܥܵܢܵܐ ܕܕܼܘܼܒܵܪܹ̈ܐ ܕܐܲܠܵܗܵܐ ܘܲܕܼܒܲܪܢܵܫܵܐ ؟ ܡܕܲܒܿܪܵܢܵܐ ܓܹܝܪ ܗܵܘ̇ ܗ̄ܘ̣ : ܕܒܲܩܢܘܿܡܵܐ ܡܸܬܼܚܲܝܲܕܼ : ܐܲܝܟܲܢܵܐ ܕܢܸܫܬܵܘܬܲܦ ܒܚܲܝܹ̈ܐ ܘܲܒܼܕܼܘܼܒܵܪܹ̈ܐ : ܘܲܒܼܡܵܘܬܵܐ ܡܸܬܿܬܿܚܸܕܼ . ܐܵܦ ܕܘܼܒܲܪܹ̈ܐ ܘܡܵܘܬܵܐ ܘܲܩܝܵܡܬܼܵܐ ܐܝܼܬܹܝܗ̇ : ܕܗܵܘ̇ ܕܲܡܕܲܒܲܪ ܘܲܕܼܗܵܘ̇ ܕܡܸܬܿܕܲܒܲܪ . ܐܵܘ ܓܹܝܪ ܩ̣ܵܘܝܼ ܐܲܠܵܗܵܐ ܒܲܟܼܝܵܢܹܗ : ܐܲܝܟܼ ܕܐܝܼܬܼܵܘܗܝ ܒܲܟܼܝܵܢܵܐ ܕܠܵܐ ܚܛܵܗ̈ܝܼܢ : ܐܵܘ ܒܡܲܛܥܝܵܢܘܼܬܼܵܐ ܗ̤ܘܲܝ̈ ܐܲܝܠܹܝܢ ܕܕܘܼܒܵܪܵܐ ܗ̣̄ܘܲܝ̈ ܕܲܡܫܝܼܚܵܐ : ܕܐܲܝܟܼ ܒܲܪܢܵܫܵܐ ܐܠܵܗܵܐ ܡܸܠܬܼܵܐ ܡܸܬܿܕܲܒܲܪ ܗ̄ܘ̣ܵܐ . ܬܪ̈ܲܝܗܘܿܢ ܓܹܝܪ ܡ̣ܢ ܚܕܼܵܕܹ̈ܐ ܡܸܬܼܢܲܓܼܕܝܼܢ ܗ̄ܘ̣ܵܘ ܘܡܸܬܼܢܲܬܼܦܝܼܢ : ܡ̣ܢ ܟܝܵܢܵܐ ܘܡ̣ܢ ܨܸܒܼܝܵܢܵܐ : ܘܐܵܦ ܗ̤ܘ ܡܸܬܼܢܬܸܦ ܗ̄ܘ̣ܵܐ . ܕܘܼܒܵܪܵܐ ܓܹܝܪ ܒܦܘܼܩܕܵܢܵܐ ܐܝܼܬܼܵܘܗܝ : ܠܵܐ ܗ̄ܘ̣ܵܐ ܕܲܟܼܝܵܢܵܐ ܠܵܐ ܡܸܫܬܲܚܠܦܵܢܵܐ ܘܝܼܚܝܼܕܼܵܝܵܐ ܘܲܕܼܠܵܐ ܡܵܪܵܐ ܐܝܼܬܼܵܘܗܝ : ܕܲܠܨܒܼܝܵܢܵܐ ܘܲܠܪܸܥܝܵܢܵܐ ܕܐ̄ܚܪܹܢܵܐ ܠܵܐ ܡܸܬܼܢܬܸܦ . ܐܸܢܗ̤ܘ ܕܹܝܢ ܕܒܲܫܪܵܪܵܐ ܐܝܼܬܼܵܘܗܝ ܗܘܼܦܵܟܼܵܐ ܘܕܘܼܒܵܪܵܐ ܐ̄ܢܵܫܵܝܵܐ : ܘܕܼܘܼܒܵܪܵܐ ܕܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܐܝܼܬܼܵܘܗܝ ܗ̄ܘ̣ܵܐ : ܘܒܲܐܝܼܠܹܝܢ ܕܒܲܟܼܝܵܢܵܐ ܡܸܬܿܕܲܒܲܪ ܗ̄ܘ̣ܵܐ : ܘܲܒܼܗܹܝܢ ܡܩܲܝܲܡ ܗ̄ܘ̣ܵܐ : ܒܗܵܝ̇ ܕܝܼܠܹܗ ܠܲܟܼܝܵܢܵܐ ܩܲܒܸܿܠ̣ : ܘܲܗܘ̤ܵܐ ܡܸܫܬܲܚܠܦܵܢܵܐ ܘܡܸܫܬܿܓܼܢܝܵܢܵܬ . ܡܸܟܹܝܠ ܠܵܐ ܗ̄ܘ̣ܵܐ ܕܘܼܒܵܪܵܐ ܕܐܲܠܵܗܵܐ ܡܸܬܿܕܲܒܲܪ : ܐܸܠܵܐ ܕܗܵܢܵܐ ܟܝܵܢܵܐ ܕܒܹܗ ܐܸܬܿܕܲܒܲܪ . ܡܵܢܵܐ ܗܵܟܹܝܠ ܐܸܫܟܲܚܬܿܘܿܢ ܒܐܸܓܲܪܬܵܐ ܕܝܼܠܝ : ܕܐܝܼܬܲܝ ܒܵܗ̇ ܪܲܫܝܼܥܵܐ : pb. 254 ܘܚܲܝܸܒܼܬܿܘܿܢܵܢܝ : ܘܲܚܫܲܒܼܬܿܘܿܢܵܝܗܝ ܠܗܵܢܵܐ ܕܵܚܹ̇ܠ ܠܐܲܠܵܗܵܐ ؟ ܩܲܕܼܡܵܝܑܬܼ ܗܵܟܹܝܠ ܠܹܗ ܐܲܟܿܤܹ̇ܬܼ : ܐܲܝܟܼ ܐܲܝܢܵܐ ܕܲܡܕܲܓܸܠ ܥܲܠ ܐܲܒܼ̈ܗܵܬܼܵܐ : ܘܲܡܪܝܼܡ ܠܟܼܠܹܗ ܪܹܫܵܗ̇ ܕܗܲܝܡܵܢܘܼܬܼܵܐ . ܘܫܘܼܪܵܝܵܐ ܡܸܢܹܗ ܘܠܹܗ ܥܵܒܹ̇ܕܼ ܗ̄ܘ̣ܵܐ : ܡ̣ܢ ܐܲܝܟܵܐ ܕܐܵܠܨܵܐܝܼܬܼ ܚܵܫܘܿܫܵܐ ܥܵܒܹ̇ܕܼ ܠܹܗ ܠܐܲܠܵܗܵܐ ܡܸܠܬܼܵܐ . ܘܲܕܼܠܵܐ ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܡܵܘܕܥܵܐ : ܗܵܝ̇ ܕܐܲܠܵܗܵܐ ܡܸܠܬܼܵܐ ܘܗܵܝ̇ ܕܲܡܫܝܼܚܵܐ . ܠܵܐ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܘܠܵܐ ܐܲܝܟܼ ܕܗ̤ܘ ܐܸܡ݂ܲܪ : ܐܵܦܸܢ ܠܵܐ ܗ̄ܘ̣ܵܐ ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܡܫܝܼܚܵܐ . ܘܐܵܦܠܵܐ ܥܝܵܕܼܵܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܐܲܠܸܦܬܹܗ : ܘܐܲܝܠܹܝܢ ܕܓܼܵܕ̈ܫܵܢ ܡ̣ܢ ܫܡܵܗܹ̈ܐ ܗܵܠܹܝܢ ܘܗܵܠܹܝܢ ܚܵܘܝܼܬܹܗ . ܘܡ̣ܢ ܐܲܝܠܹܝܢ ܕܛܵܒܼܵܐܝܼܬܼ ܐܸܡ݂ܲܪ : ܫܲܒܲܚܬܹܗ : ܕܲܕܼܠܵܐ ܒܘܼܠܒܵܠܵܐ ܢܛܲܪ ܠܲܟܼܝܵܢܹ̈ܐ ܘܲܠܕܼܝܼ̈ܠܝܵܬܼܗܘܿܢ . ܐܲܝܟܲܢܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܐܵܦ ܒܵܗ̇ ܒܲܚܕܼܵܝܘܼܬܼܵܐ ܠܵܐ ܚܵܫܘܿܫܵܐ . ܘܗܵܝ̇ ܕܕܝܼܠܹܗ ܥ̣ܒܲܕܼ ܐܸܢܹܝܢ ܠܕܼܝܼ̈ܠܵܝܵܬܼܵܐ ܕܒܸܤܪܵܐ : ܚܵܘ̇ܝܼܬܼ ܠܹܗ ܕܠܵܐ ܗ̄ܘ̣ܵܐ ܠܐܘܼܤܝܼܵܐ ܕܝܼܠܹܗ : ܐܸܠܵܐ ܠܦܲܪܨܘܿܦܹܗ ܤܵܠ̈ܩܵܢ . ܐܲܝܟܼ ܡ̇ܢ ܕܦܲܪܨܘܿܦܹܗ ܕܝܼܠܹܗ ܐܝܼܬܼܵܘܗܝ : ܘܟܼܠܗܹܝܢ ܐܲܝܟܼ ܕܥܲܠ ܦܲܪܨܘܿܦܹܗ ܡܵܘܕ̈ܥܵܢ : ܠܵܐ ܗ̄ܘ̣ܵܐ ܟܠܗܹܝܢ ܕܦܲܪܨܘܼܦܵܐ : ܕܐܘܼܤܝܼܵܐ ܐܸܢܹܝܢ : ܐܵܦܠܵܐ ܓܹܝܪ ܐܲܠܵܗܵܐ ܡܸܠܬܼܵܐ : ܒܟܼܠܗܹܝܢ ܕܐܘܼܤܝܼܵܐ ܕܒܸܤܪܵܐ ܐܝܼܬܼܵܘܗܝ . ܘܠܵܐ ܬܘܼܒܼ ܒܸܤܪܵܐ : ܒܟܼܠܗܹܝܢ ܕܒܼܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܡܸܬܼܐ̱ܡܲܪ . ܐܸܠܵܐ ܒܟܼܠܗܹܝܢ ܐܲܝܠܹܝܢ ܕܥܲܠ ܦܲܪܨܘܿܦܑܵܐ ܡܵܘ̈ܕܥܵܢ ܘܐܝܼܬܲܝܗܹܝܢ : ܐܲܝܟܲܢܵܐ ܕܐܵܦ ܒܫܘܼܚܠܵܦܵܐ ܕܲܟܼܝܵܢܹ̈ܐ ܬܸܬܼܢܛܲܪ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ : pb. 255 ܘܦܲܪܨܘܿܦܵܐ ܕܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܠܵܐ ܢܸܬܼܦܲܠܲܓܼ . ܘܗܵܘ̇ ܡܵܐ ܕܠܵܐ ܐܸܤ̇ܬܲܟܿܠܹܬܼ : ܘܡܸܬܼܚܪܸܐ ܗ̄ܘܹ̇ܝܬܼ ܒܹܗ : ܐܸܡܲܪܬܹܗ ܠܹܗ ܘܠܵܐ ܛܲܫ̇ܝܼܬܹܗ . ܘܲܠܥܸܠܬܼܵܐ ܘܲܠܦܘܼܠܵܓܼܵܐ ܕܐܸܬܼܝܼܠܸܕܼ ܒܝܼ ܤܵܡ̇ܬܹܗ : ܕܠܵܐ ܐܸܫܒܿܩܹܗ ܠܡܹܐܡܲܪ ܡܸܕܸܡ ܡ̣ܢ ܐܲܝܠܹܝܢ ܕܩܲܕܼܡܵܝܑܬܼ ܐܸܡ݂ܲܪ . ܥܲܠ ܐܲܝܕܵܐ ܗܵܟܹܝܠ ܚܲܝܸܒܼܬܿܘܿܢܵܢܝ ؟ ܡܸܛܠ ܕܐܲܟܸܤ̇ܬܹܗ ܕܠܵܐ ܢܩܸܦ̣ ܠܲܒܼ̈ܢܵܬܼ ܩܵܠܹ̈ܐ ܕܐܲܒܼ̈ܗܵܬܼܵܐ : ܘܕܲܠܦܩܘܼܒܼܠܵܐ ܕܢܝܼܫܗܘܿܢ ܤܵܡ̣ ܗ̄ܘ̣ܵܐ ܚܵܫܘܿܫܵܐ ܘܒܲܪܝܵܐ ܘܲܥܒܼܝܼܕܼܵܐ : ܘܲܕܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܹܝܢ ܗ̣̄ܘܲܝ̈ ܥܵܒܼ̇ܕܼ ܗ̄ܘ̣ܵܐ ܠܹܗ ܠܐܲܠܵܗܵܐ ܡܸܠܬܼܵܐ : ܟܲܕܼ ܡ̣ܢ ܗܵܢܵܐ ܡܫܲܪܸܐ ܗ̄ܘ̣ܵܐ : ܘܟܲܕܼ ܥܲܠ ܗܵܢܵܐ ܠܟܼܠܗܹܝܢ ܕܝܼ̈ܠܵܝܵܬܼܵܐ ܡܲܤܸܩ ܗ̄ܘ̣ܵܐ : ܘܟܼܠܗܹܝܢ ܐܲܠܸܦܬܹܗ . ܡܸܛܠ ܗܵܢܵܐ ܐܸܬܼܥܲܤܲܩܬܿܘܿܢ ؟ ܐܵܘ ܡܸܛܠ ܗܵܝ̇ ܕܕܲܓܸܠ̣ ܥܲܠ ܐܲܒܼ̈ܗܵܬܼܵܐ ܕܐܲܟܸܤ̇ܬܹܗ ܗ̄ܘܹ̇ܝܬܼ : ܥܲܠ ܕܐܸܡ݂ܲܪ ܗ̄ܘ̣ܵܐ ܕܲܩܪܵܐܘܼܗ̇ ܐܲܒܼ̈ܗܵܬܼܵܐ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ ܝܵܠܕܲܬܼ ܐܲܠܵܗܵܐ . ܗܵܢ̇ܘܿܢ ܕܐܵܦܠܵܐ ܠܹܗ ܠܝܲܠܕܵܐ ܡܸܬܼܥܲܗܕܹܝܢ ؟ ܥܲܠ ܐܲܦܲܝ̈ ܗܵܠܹܝܢ ܢܲܟܼܪܝܼܬܿܘܿܢܵܢܝ ؟ ܠܵܐ ܐ̄ܢܵܫ ܢܲܪܫܸܐ ܛܲܝܒܿܘܼܬܼܵܐ ܥܲܠ ܐ̄ܢܵܫ . ܐܸܠܵܐ ܐܵܢܗ̤ܘ ܕܐܸܬܼܦܲܠܚܲܬ̤ ܒܲܕܼܪܵܫܵܐ ܕܗܲܝܡܵܢܘܼܬܼܵܐ ܒܲܪܬܼ ܩܵܠܵܐ ܗܵܕܹܐ ܡ̣ܢ ܐܲܒܼ̈ܗܵܬܼܵ ܕܲܒܼܢܝܼܩܵܝܼܵܐ : ܕܲܒܼܗܘܿܢ ܡܸܬܼܟܲܬܲܫ ܠܘܼܩܒܲܠܝ : ܩܪܵܐܘܼܢܵܗ̇ : ܐܵܘ ܐܸܢ ܐܸܬܼܐܲܡܪܲܬ̤ ܡ̣ܢ ܤܘܼܢܗܵܕܘܿܣ ܐ̄ܚܪܹܬܼܵܐ ܕܐܵܪ̈ܬܵܕܘܿܟܿܤܹܐ . ܕܗܲܪ̈ܲܛܝܼܩܹܐ ܓܹܝܪ ܐܝܼܬܹܝܗ̇ : ܟܠܗܘܿܢ ܐܲܝܠܹܝܢ ܕܡܲܩܪܒܼܝܼܢ ܠܘܼܩܒܲܠ ܐܲܠܵܗܘܼܬܹܗ ܕܲܡܫܝܼܚܵܐ . ܡ̣ܢ ܗܵܢ̇ܘܿܢ ܕܹܝܢ : ܕܲܢܩܸܦ̣ܘ ܒܗܲܝܡܵܢܘܼܬܼܗܘܿܢ ܠܐܪ̈ܬܵܕܘܿܤܹܐ : ܠܵܐ ܐܸܬܼܐܲܡܪܲܬ̤ . ܐܸܢܹܝܢ ܡ̣ܢ ܤܘܼܢܗܵܕܘܿܣ ܕܐܵܪ̈ܬܵܕܘܿܟܿܤܹܐ ܡܸܬܼܚܵܘܝܵܐ ܕܐܸܬܼܐܲܡܪܲܬ̤ : ܗܵܝܕܹܝܢ ܐܵܦ ܐܸܢܸܐ ܡܵܘܕܸܐ pb. 256 ܐ̄ܢܵܐ : ܕܐܲܝܟܼ ܐܲܝܢܵܐ ܕܕܲܠܩܘܼܒܼܠܵܐ ܐܝܼܬܼܵܘܗܝ ܐܸܬܼܚܲܝܒܹ̇ܬܼ . ܐܸܢܕܹܝܢ ܐ̄ܢܵܫ ܠܵܐ ܠܲܒܼܟܵܗ̇ ܠܒܲܪܬܼ ܩܵܠܵܐ ܗܵܕܹܐ : ܐܲܢ̄ܬܿ ܒܡܲܪܵܚܘܼܬܼܵܐ ܩܵܡ̣ܬܿ ܠܘܼܩܒܲܠ ܟܠܗܘܿܢ : ܕܬܲܥܸܠ ܒܗܲܝܡܵܢܘܼܬܼܵܐ ܒܲܪܬܼ ܩܵܠܵܐ ܕܠܵܐ ܐܸܬܼܩܲܒܿܠܲܬ̤ . ܘܗܵܕܹܐ ܗ̄ܘ̣ܵܬܼ ܕܬܼܵܒܲܥ̇ ܗ̄ܘܹ̇ܝܬܼ ܠܵܟܼ : ܠܲܡܚܵܘܵܝܘܼܬܼܵܟܼ ܕܠܵܐ ܐܸܬܿܬܿܤܝܼܡܲܬ̤ ܡ̣ܢ ܐܲܒܼ̈ܗܵܬܼܵܐ . ܕܬܸܬܿܤܝܼܡ ܕܹܝܢ ܘܲܕܼܠܵܐ ܬܸܬܿܤܝܼܡ : ܕܤܘܼܢܗܵܕܘܿܣ ܐܝܼܬܹܝܗ̇ ܕܲܬܿܕܘܼܢ . ܕܥܲܠ ܗܵܕܹܐ ܐܸܬܼܟܲܢܫܲܬ̤ : ܘܠܵܘ ܥܲܠ ܡܸܕܸܡ ܐ̄ܚܪܹܝܢ . ܠܵܐ ܗ̄ܘ̣ܵܐ ܓܹܝܪ ܕܠܝܼ ܡ̣ܢ ܟܠ ܦܪܘܿܣ ܢܸܬܿܛܦܝܼܤܘܼܢ : ܐܸܠܵܐ ܕܐܸܢܵܐ ܒܐܲܝܠܹܝܢ ܕܲܡܒܲܚܢܝܼܢ ܘܕܼܵܝ̇ܢܝܼܢ ܘܓܼܵܒܹ̇ܝܢ ܕܬܸܬܼܩܲܒܲܠ ܐܸܬܿܛܦܝܼܣ . ܕܝܵܢܹ̈ܐ ܓܹܝܪ ܩܪܹܝܬܼܟܼܘܿܢ : ܘܕܲܝܵܢܹ̈ܐ ܕܕܝܼܢܵܐ ܟܹܐܢܵܐ ܠܟܼܠܟܼܘܿܢ ܥܸܒܼ̇ܕܹܿܬܼ . ܘܠܵܐ ܝܸܗ̇ܒܹܿܬܼ ܐܲܝܕܵܐ ܕܟܹܐܢܵܐ ܠܤܘܼܢܗܵܕܘܿܣ ܠܚܲܕܼ ܓܲܒܼܪܵܐ : ܐܲܝܢܵܐ ܕܒܲܩܛܝܼܪܵܐ ܕܵܒܲ݁ܪ ܘܥܵܨܹ̇ܐ ܠܟܼܠܵܗ̇ ܤܘܼܢܗܵܕܘܿܣ : ܕܲܠܗܲܝܡܵܢܘܼܬܼܵܐ ܕܠܹܐ ܡܸܬܼܚܲܙܝܵܐ ܬܸܠܒܿܘܿܟܼ . ܡܵܢܵܐ ܗܵܟܹܝܠ ܥܒܲܕܬܿܘܿܢ ܡ̣ܢ ܗܵܠܹܝܢ ܕܐܸܬܼܟܲܢܲܫܬܿܘܿܢ ܡܸܛܠܵܬܼܗܹܝܢ ؟ ܠܵܐ ܫܪܲܝܬܿܘܿܢ ܐܲܝܕܵܐ ܕܙܵܕܼܩܵܐ : ܘܡ̣ܢ ܤܘܼܢܗܵܕܘܿܣ ܤܕܲܩܬܿܘܿܢ : ܘܠܲܐܝܠܹܝܢ ܕܪܲܚܝܼܩܝܼܢ ܠܵܐ ܩܵܘܝܼܬܿܘܿܢ : ܘܠܵܐ ܢܛܲܪܬܿܘܿܢ ܗܵܝ̇ ܕܙܵܕܼܩܵܐ ܠܐܲܝܠܹܝܢ ܕܐܸܬܼܩܪܝܼܘ ܠܤܘܼܢܗܵܕܘܿܣ . ܘܠܵܐ ܗ̄ܘ̣ܵܐ ܐܲܝܟܼ ܕܐܸܬܼܩܪܝܼܬܿܘܿܢ ܐܸܬܼܟܲܢܲܫܬܿܘܿܢ : ܐܸܠܵܐ ܐܲܝܟܼ ܕܡܸܬܼܩܲܛܪܓܼܵܢܵܐ ܨܵܒܹ̇ܐ : ܗܘ̤ܵܘ ܕܲܝܵܢܹ̈ܐ . ܚܠܵܦ ܡܸܬܼܩܲܛܪܓܼܵܢܵܐ : ܐܵܘܬܿܒܼܘܼܗܝ ܕܢܸܗܘܸܐ ܕܲܝܵܢܵܐ ܠܲܒܼܥܸܠܕܝܼܢܵܐ . ܘܡܵܢܵܐ ܐܵܡܲ݁ܪ ܐ̄ܢܵܐ ܕܲܝܢܵܐ ؟ ܒܪܹܫܵܐ ܕܝܼܠܵܗ̇ pb. 257 ܕܤܘܼܢܗܵܕܘܿܣ ܐܵܘܬܿܒܼܘܼܗܝ . ܘܡܵܢܵܐ ܐܵܡܲ݁ܪ ܐ̄ܢܵܐ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܐ ؟ ܘܕܲܐܝܠܹܝܢ ܕܪܲܚܝܼܩܝܼܢ ܗ̄ܘ̣ܵܘ : ܘܕܲܐܝܠܹܝܢ ܕܠܵܐ ܥܕܲܟܹܝܠ ܐܲܬܼܝܼܐܝܼܢ ܗ̄ܘ̣ܵܘ : ܘܥܲܠ ܟܠܗܘܿܢ ܫܘܼܠܛܵܢܵܐ ܝܲܗ̄ܒܼܬܿܘܿܢ ܠܹܗ : ܘܕܲܐܝܠܹܝܢ ܕܬܲܡܵܢ ܗ̄ܘ̣ܵܘ ܘܕܲܐܝܠܹܝܢ ܕܪܲܚܝܼܩܝܼܢ ܗ̄ܘ̣ܵܘ : ܘܕܲܐܝܠܹܝܢ ܕܚܲܝܼܢ ܗ̄ܘ̣ܵܘ ܘܕܲܐܝܠܹܝܢ ܕܡܲܚܝܼܬܼܝܼܢ ܗ̄ܘ̣ܵܘ : ܡܲܢܘܼ ܢܗܲܝܡܸܢ ܠܗܵܠܹܝܢ : ܡ̣ܢ ܐܲܝܠܹܝܢ ܕܠܵܐ ܦܓܼܝܼܥ ܠܗܘܿܢ ܒܡܲܟܼܬܿܒܼܵܢܘܼܬܼܵܐ ܕܲܗܘ̤ܵܬܼ ܡܸܢܗܘܿܢ ܥܲܠ ܤܘܼܢܗܕܘܿܣ ܕܒܲܐܦܸܤܘܿܣ ؟ ܐܵܪܵܐ ܕܡ̣ܢ ܤܘܼܢܗܵܕܘܿܣ ܕܐܲܝܟܼ ܗܵܕܹܐ : ܡܸܫܟܿܚܵܐ ܗ̄ܘ̣ܵܬܼ ܕܢܸܗܘܸܐ ܕܝܢܵܐ ܟܹܐܢܵܐ ؟ ܐܸܠܵܐ ܐܵܦܸܢ ܐܸܢܵܐ ܕܡܸܤܬܿܒܲܪ ܐ̄ܢܵܐ ܕܡܸܛܠ ܕܚܸܫܹ̇ܬܼ ܐܸܡܲ݁ܪ ܐ̄ܢܵܐ ܗܵܠܹܝܢ : ܘܠܵܐ ܗ̄ܘ̣ܵܐ ܒܚܘܼܫܵܒܼܵܐ ܟܹܐܢܵܐ ܡܒܲܚܸܢ ܐ̄ܢܵܐ ܠܗܹܝܢ : ܠܵܐ ܢܸܬܿܛܦܝܼܣ ܐ̄ܢܵܫ ܠܡܸܠܲܝ̈ . ܠܵܐ ܓܹܝܪ ܒܵܥܹ̇ܐ ܐ̄ܢܵܐ : ܕܢܸܗܘܸܐ ܠܝܼ ܡܸܕܸܡ ܥܘܼܕܼܪܵܢܵܐ ܡ̣ܢ ܒܢܲܝ̈ܢܵܫܵܐ . ܐܸܢܵܐ ܓܹܝܪ ܡܸܟܹܿܝܠ ܡܸܬܼܢܲܩܸܐ ܐ̄ܢܵܐ : ܘܙܲܒܼܢܵܐ ܕܐܸܫܬܿܪܸܐ ܡܛ̣ܵܐ : ܕܐܸܗܘܸܐ ܥܲܡ ܡܫܝܼܚܵܐ : ܕܡܸܛܠܵܬܹܗ ܐܲܩܪܸܒܼ ܗܵܢܵܐ ܥܲܡܝܼ . ܐܸܠܵܐ ܕܠܵܐ ܢܸܛܥܘܿܢ ܐ̄ܢܵܫܵܐ ܡ̣ܢ ܗܲܝܡܵܢܘܼܬܼܵܐ ܬܪܝܼܨܬܵܐ : ܡܸܛܠ ܫܡܵܐ ܕܕܝܼܢܵܐ ܕܤܘܼܢܗܵܕܘܿܣ : ܡܸܛܠ ܗܵܕܹܐ ܐܸܡ̇ܪܹܬܼ ܗܵܠܹܝܢ . ܒܪܲܡ ܕܹܝܢ : ܐܸܢܵܐ ܒܨܝܼܪ ܐܸܡ̇ܪܹܬܼ ܡ̣ܢ ܐܲܝܠܹܝܢ ܕܢܸܗܘܿܢ ܟܬܲܒܼܘ . ܐܸܠܵܐ ܡܸܢܗܘܿܢ ܕܗܵܢܘܿܢ ܕܚܲܝܒܼܘܼܢܝ : ܡܸܢܗܘܿܢ ܝܑܼܠܲܦܘ ܕܠܵܐ ܕܝܼܢܵܐ ܗܘ̤ܵܐ : ܐܵܦܠܵܐ ܒܕܝܼܢܵܐ ܐܸܬܼܚܲܝܒܹܿܬܼ . ܐܸܢܵܐ ܓܹܝܪ ܐܵܡܲ݁ܪ ܗ̄ܘܹ̇ܝܬܼ ܠܗܵܠܹܝܢ ܕܐܵܒܼ̈ܗܵܬܼܵܐ : ܘܐܵܡܲ݁ܪ ܗ̄ܘܹ̇ܝܬܼ ܠܗܵܠܹܝܢ ܕܲܟܼܬܼܵܒܹ̈ܐ ܩܲܕܝܼ̈ܫܹܐ . ܘܲܡܩܲܕܸܡ ܗ̄ܘܹ̇ܝܬܼ ܚܵܐܲܪ ܗ̄ܘܹ̇ܝܬܼ pb. 258 ܒܥܘܼܬܵܕܼܵܐ ܕܗܵܘܹ̇ܐ ܠܘܼܩܒܲܠ ܗܲܝܡܵܢܘܼܬܼܵܐ . ܘܲܡܩܲܕܸܡ ܗ̄ܘܹ̇ܝܬܼ ܘܐܵܡܲ݁ܪ ܗ̄ܘܹ̇ܝܬܼ ܫܘܼܪܵܪܵܐ ܕܗܵܘܹ̇ܐ ܠܗܲܝܡܵܢܘܼܬܼܵܐ ܕܐܵܪ̈ܝܵܢܹܐ : ܡ̣ܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ . ܗܵܝ̇ ܕܐܵܦ ܠܡܵܢܝܼܢܵܝܹ̈ܐ ܡܲܤܒܿܤܵܐ ܗ̄ܘ̣ܵܬܼ : ܒܗܵܝ̇ ܕܠܵܐ ܚܵܫܘܿܫܵܐܝܼܬܼ ܚܲܫ̣ . ܘܬܼܘܼܒܼ ܠܐܵܦܘܿܠܝܼܢܵܪܝܼܣ : ܕܲܒܼܬܲܪ̈ܬܲܝܗܹܝܢ ܐܝܼܕܼܵܘ̈ܗܝ ܫܵܠܹ̇ܡ ܗ̄ܘ̣ܵܐ ܠܵܗ̇ : ܘܲܠܟܼܠܗܹܝܢ ܗܹܪܹ̈ܤܝܼܵܣ ܐܸܬܼܚܲܛܸܦ ܗ̄ܘ̣ܵܐ . ܡܸܛܠ ܕܲܡܒܲܛܸܠ ܗ̄ܘ̣ܵܐ ܠܡܹܐܡܲܪ ܕܝܼ̈ܠܵܝܵܬܼܵܐ ܕܟܼܠ ܚܲܕܼ ܡ̣ܢ ܟܝܵܢܹ̈ܐ ܒܲܚܕܼܵܝܘܿܬܼܵܐ : ܘܡܲܤܸܩ ܗ̄ܘ̣ܵܬܠ ܠܗܹܝܢ ܠܟܼܠܗܹܝܢ ܥܲܠ ܐܲܠܵܗܵܐ ܡܸܠܬܼܵܐ : ܐܵܦ ܠܗܵܠܹܝܢ ܕܒܸܤܪܵܐ . ܘܲܒܼܗܵܠܹܝܢ ܚܫܲܒܼܬܿܘܿܢ : ܠܐܵܪ̈ܬܵܕܘܿܟܿܤܹܐ ܕܢܬܼܪܡܘܿܢ ܦܫܝܼܩܵܐܝܼܬܼ ܡ̣ܢ ܗܲܪ̈ܵܛܝܼܩܹܐ : ܕܠܲܝܬܿ ܠܗܘܿܢ ܐܲܝܠܹܝܢ ܕܙܵܕܹܩ ܕܢܸܬܼܚܲܫܚܘܼܢ ܒܗܹܝܢ ܠܘܼܩܒܲܠܗܘܿܢ . ܡܸܛܠ ܕܐܲܫܠܸܡܬܿܘܿܢ ܠܗܘܿܢ ܦܘܼܡܲܝ̈ܟܿܘܿܢ : ܘܐܸܤܲܪܬܿܘܿܢ ܐܝܼܕܲܝ̈ܟܿܘܿܢ ܘܪܸ̈ܓܼܠܲܝܟܿܘܿܢ : ܘܐܲܫܠܸܡܬܿܘܿܢ ܢܲܦܫܟܼܘܿܢ ܠܗܘܿܢ . ܕܐܵܘ ܬܸܦܠܘܼܢ ܡ̣ܢ ܚܵܒܿܬܼܟܼܘܿܢ : ܐܵܘ ܕܲܕܼܠܵܐ ܡܲܦܲܩ ܒܪܘܼܚܵܐ ܬܸܚܫܘܼܢ ܒܝܼ̈ܫܵܬܼܵܐ : ܐܲܝܟܼ ܠܵܐ ܡܸܬܼܟܲܚܕܵܢܹ̈ܐ ܙܲܟܿܝܼܬܘܿܢ ܠܗܹܪܹ̈ܤܝܼܵܣ ܠܘܼܩܒܲܠ ܐܲܪ̈ܬܵܕܘܿܟܿܤܹܐ . ܐܵܦܸܢ ܓܹܝܪ ܐܵܪܝܵܢܵܐ ܢܸܫܬܲܟܲܚ : ܠܟܼܘܿܢ ܩܵܪܹܐ ܒܤܵܗ̈ܕܹܐ ܠܘܼܩܒܲܠ ܐܲܝܠܹܝܢ ܕܐܸܬܼܟܲܢܲܫܘ ܒܢܝܼܩܝܼܵܐ : ܐܲܝܟܼ ܡ̇ܢ ܕܲܒܼܓܼܘܼܡܕܵܢܘܼܬܼܵܐ ܩܵܡ̣ܘ ܓܲܠܝܵܐܝܼܬܼ ܠܘܼܩܒܲܠ ܐܵܪܝܼܘܿܣ : ܠܡܹܐܡܲܪ ܐܲܝܠܹܝܢ ܕܠܵܐ ܙܵܕ̈ܩܵܢ . ܗܵܢܵܘ ܕܹܝܢ : ܕܲܠܗܘ̇ ܚܵܫܘܿܫܵܐ ܘܡܵܝܘܿܬܼܵܐ ܘܲܥܒܼܝܼܕܼܵܐ : ܒܲܪ ܟܝܵܢܵܐ ܐܵܡ̇ܪܝܼܢ ܠܹܗ ܕܠܵܐ ܚܵܫܘܿܫܵܐ : ܘܠܵܐ ܡܵܝܘܿܬܼܵܐ : ܘܥܵܒܼ̇ܘܿܕܼܵܐ ܕܟܼܠܗܹܝܢ ܒܸܪ̈ܝܵܬܼܵܐ . ܘܐܵܦܸܢ ܡܵܢܘܼܝܢܵܝܐ ܢܸܗܘܸܐ : ܤܵܗܕܝܼܬܿܘܿܢ ܠܹ݂ܗ : ܒܗܵܝ̇ ܕܠܵܐ ܚܵܫܘܿܫܵܐܝܼܬܼ ܚܲܫ̣ : ܕܒܸܐܤܟܹܿܡܵܐ pb. 259 ܚܲܫ̣ . ܗܵܢܵܐ ܓܹܝܪ ܠܵܐ ܚܵܫܘܿܫܵܐܝܼܬܼ ܚܵܐܹ̇ܫ : ܗܵܘ̇ ܕܟܲܕܼ ܡܸܤܬܿܒܲܪ ܗ̄ܘ̣ܵܐ ܕܚܵܐܹ̇ܫ : ܠܵܐ ܚܵܐܹ̇ܫ ܗ̄ܘ̣ܵܐ . ܗܵܘ̇ ܓܹܝܪ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܟܵܝܵܢܵܐ : ܗܵܢܵܐ ܐܵܦܠܵܐ ܡܝܼܬܼ . ܠܡܲܚܤܸܢ ܐܵܘܕܝܼܬܿܘܿܢ ܫܪܵܪܵܐ : ܘܐܲܟܸܤܬܿܘܿܢ ܠܲܬܼܠܵܬܼܡܵܐܐ ܘܲܬܼܡܸܵܢܬܲܥܤܲܪ : ܕܲܒܼܡܲܤܲܒܼ ܒܐܲܦܹ̈ܐ ܠܵܐ ܐܸܡ݂ܲܪ . ܫܪܵܪܵܐ . ܐܸܢ ܥܲܡ ܗܵܕܹܐ ܐܵܦ ܠܗܵܝ̇ ܡܸܬܼܚܪܹܝܬܿܘܿܢ ܠܡܹܐܡܲܪ : ܕܠܵܘ ܒܲܟܼܝܵܢܵܐ ܐܵܡ̇ܤܪܝܼܢܲܢ ܕܡܝܼܬܼ ܐܲܠܵܗܵܐ ܡܸܠܬܼܵܐ : ܡܸܛܠ ܕܲܟܼܝܵܢܵܐ ܐܲܠܵܗܵܝܵܐ ܠܵܐ ܡܵܝܘܿܬܼܵܐ ܗ̄ܘ̣ ܘܠܵܐ ܚܵܫܘܿܫܵܐ . ܘܐܵܦܠܵܐ ܒܡܲܤܒܿܪܵܢܘܼܬܼܵܐ ܕܒܸܤܪܵܐ : ܐܸܠܵܐ ܒܲܟܼܝܵܢܵܐ ܒ ܕܒܸܤܪܵܐ ܕܐܝܼܬܼܵܘܗܝ ܚܵܫܘܿܫܵܐ ܘܡܵܝܘܿܬܼܵܐ . ܘܗܵܘ̇ ܡܵܐ ܕܲܗܘ̤ܵܐ ܐܲܠܵܗܵܐ ܡܸܠܬܼܵܐ ܒܸܤܪܵܐ ܗ̄ܘ̣ܵܐ : ܡܩܲܒܸܿܠ ܠܵܗ̇ ܠܡܸܠܬܼܵܐ ܗܵܕܹܐ ܚܲܢܦܵܐ : ܒܫܘܼܚܠܵܦ ܕܡܘܼܬܼܵܐ ܡܩܲܒܸܿܠ . ܘܲܒܼܫܘܼܚܠܵܦ ܐܘܼܤܝܼܵܐ ܐܵܡܲ݁ܪ ܐܲܢ̄ܬܿ ܕܲܗܘ̤ܵܬܼ ܡܸܬܼܒܲܪܢܵܫܢܘܼܬܼܵܐ : ܕܠܵܐ ܐܸܫܬܲܚܠܦܲܬ̤ ܐܘܼܤܝܼܵܐ ܕܝܼܠܹܗ ܘܲܕܼܡܘܼܬܹܗ . ܟܲܕܼ ܚܵܐܹ̇ܫ ܒܲܟܼܝܵܢܵܐ ܚܵܫܘܿܫܵܐ : ܠܵܐ ܗ̄ܘ̣ܵܐ ܩܕܼܵܡ ܕܢܸܗܘܸܐ ܒܐܘܼܤܝܼܵܐ . ܥܲܠ ܡܵܢܵܐ ܗܵܟܹܝܠ ܠܵܐ ܐܵܡ̇ܪܝܼܢ ܠܗܵܠܹܝܢ ܕܝܼܠܲܢ : ܐܲܝܟܵܐ ܕܐܝܼܬܼ ܫܸܡܥܵܐ ܠܡܸܠܬܼܵܐ ܕܥܲܠ ܡܸܬܼܒܲܪܢܫܵܢܘܼܬܼܵܐ . ܐܸܠܵܐ ܡܲܛܥܝܵܐ ܠܲܢ ܒܝܲܠܕܵܐ ܕܒܸܤܪܵܐ ܕܗܘܼܠܹܐ : ܕܲܓܼܒܼܝܼܠ ܗ̄ܘ̣ܵܐ ܥܲܡܹܗ ܐܲܠܵܗܵܐ ܡܸܠܬܼܵܐ : ܘܲܓܼܒܼܝܼ̈ܠܵܢ ܫܘܿܥ̈ܝܵܬܼܵܐ ܕܠܵܐ ܦܝܵܣ : ܘܲܕܼܠܵܐ ܫܵܘ̈ܝܵܢ ܠܡܸܬܼܗܲܝܡܢܘܼ ؟ ܘܐܸܢ ܠܘܼܩܒܲܠ ܗܵܕܹܐ ܬܹܐܡܲܪ : ܕܠܵܐ ܒܫܘܼܚܠܵܦ ܐܘܼܤܝܼܵܐ ܘܲܒܼܫܘܼܚܠܵܦ ܕܡܘܼܬܼܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ ܕܗܵܘ̇ ܕܗܘ̤ܵܐ ܒܸܤܪܵܐ ܘܒܲܪܢܵܫܵܐ : ܐܸܠܵܐ ܒܲܪܢܵܫܵܐ ܗܵܘ̇ ܕܐܸܬܼܢܤܸܒܼ : ܗܵܢܵܐ ܕܐܸܬܼܝܼܠܸܕܼ pb. 260 ܡ̣ܢ ܐܲܢ̄ܬܿܬܼܵܐ ܘܚܲܫ̣ ܘܡ̣ܝܼܬܼ ܘܦܵܡ̣ : ܘܲܥܬܼܝܼܕܼ ܠܡܹܐܬܼܵܐ ܠܲܡܕܼܵܢ ܚܲܝܹ̈ܐ ܘܡܝܼ̈ܬܹܐ : ܐܸܫܬܲܚܠܲܦ ܠܐܘܼܤܝܼܵܐ ܕܐܲܠܵܗܵܐ : ܘܠܵܐ ܬܘܼܒܼ ܒܲܪܢܵܫܵܐ ܡܸܬܼܪܢܸܐ : ܠܒܲܪ ܡ̣ܢ ܫܡܵܐ ܒܲܠܚܘܿܕܼ . ܘܲܒܼܗܵܕܹܐ ܐܸܡܲ݁ܪ ܐܲܢ̄ܬܿ : ܕܐܲܠܵܗܵܐ ܡܝܼܬܼ ܘܩܵܡ̣ . ܬܘܼܒܼ ܚܲܢܦܵܐ ܦܵܐܹܡ̇ ܥܲܡܵܟܼ : ܗܵܘ̇ ܕܦܲܠܲܚ ܠܕܚܠܬܼܵܐ ܗܵܝ̇ ܕܐܵܡ̇ܪܵܐ ܫܘܼܚܠܵܦܵܐ ܕܲܒܼܢܲܝ̈ܢܵܫܵܐ ܠܐܲܠܵܗܘܼܬܼܵܐ : ܘܡܸܟܹܝܠ ܐܲܝܟܼ ܐܲܠܵܗܵܐ ܡܪܲܥܸܐ ܘܲܡܫܲܡܸܫ ܠܹܗ . ܐܲܝܟܲܢܵܐ ܗܵܟܹܝܠ ܐܸܡܲ݁ܪ ܐܲܢ̄ܬܿ ܪܸܥܝܵܢܵܐ ܕܚܲܢܦܘܼܬܼܵܐ ܐܝܼܬܼ ܠܟܼܘܿܢ ؟ ܛܵܥܹ̇ܝܬܿܘܿܢ ܠܟܼܘܿܢ : ܕܲܥܕܲܡܵܐ ܠܗܵܫܵܐ ܒܗܵܠܹܝܢ ܡܸܬܼܟܲܬܿܫܝܼܢ ܗ̣̄ܘܲܝܬܿܘܿܢ ܠܘܼܩܒܲܠܝ : ܘܡ̣ܢ ܗܵܠܹܝܢ ܡܲܛܥܹܝܢ ܗ̣̄ܘܲܝܬܿܘܿܢ ܠܲܒܼܢܲܝ̈ܢܵܫܵܐ . ܘܐܸܢ ܬܹܐܡܲܪ : ܕܠܵܐ ܒܫܘܼܚܠܵܦ ܐܘܼܤܝܼܵܐ ܘܠܵܐ ܒܫܘܼܚܠܵܦ ܐܲܠܵܗܘܼܬܼܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܘܲܢܩܵܘܸܐ ܦܲܓܼܪܵܐ ܒܐܘܼܤܝܼܵܐ ܕܠܵܐ ܫܘܼܚܠܵܦܵܐ : ܐܸܠܵܐ ܠܲܚܕܼܵܝܘܼܬܼܵܐ ܡܸܠܬܼܵܐ : ܘܲܡܩܵܘܸܐ ܦܲܚܼܪܵܐ ܒܐܘܼܤܝܼܵܐ ܕܠܵܐ ܫܘܼܚܠܵܦܵܐ : ܐܸܠܵܐ ܠܲܚܕܼܵܝܘܼܬܼܵܐ ܩܢܘܿܡܵܝܬܼܵܐ ܘܲܟܼܝܵܢܵܝܬܼܵܐ ܗܘ̤ܵܐ ܒܲܪܢܵܫܵܐ : ܬܘܼܒܼ ܐܵܪܝܼܘܿܣ ܡܩܲܒܸܿܠ ܠܵܗ̇ ܠܬܼܵܘܕܝܼܬܼܵܐ : ܗܵܘ̇ ܕܲܡܒܲܙܲܚ ܒܲܬܼܠܵܬܼܡܵܐܐ ܘܲܬܼܡܵܢܬܲܥܤܲܪ . ܘܲܡܩܲܒܿܠܝܼܬܿܘܿܢ ܠܹܗ : ܘܠܵܐ ܡܸܬܿܬܲܩܠܝܼܬܿܘܿܢ . ܘܒܼܐܝܼ̈ܕܲܝܵܐ ܘܪܸ̈ܓܼܠܹܐ ܠܐܵܪܝܼܘܿܣ : ܕܒܲܫܪܵܪܵܐ ܐܵܡܲ݁ܪ : ܫܵܠܵܡ̇ܝܼܬܿܘܿܢ : ܕܲܬܼܒܲܥܬܼܵܐ ܥܵܒܼ̇ܕܼ : ܕܒܲܩܡܘܿܡܵܐ ܟܝܵܢܝܵܬܐ ܗܘ̤ܵܐ ܒܲܪܢܵܫܵܐ : ܘܲܟܼܝܵܢܵܐܝܼܬܼ ܒܲܩܢܘܿܡܵܐ ܐܸܬܼܚܲܝܲܕܼ : ܟܲܕܼ ܚܵܐܹ̇ܫ ܟܝܵܢܵܐܝܼܬܼ ܒܲܪܓܸܫܬܼܵܐ ܠܚܲܫܹ̈ܐ ܕܦܲܓܼܪܵܐ . ܠܗܵܢܵܐ ܡܲܡܪܲܚ ܐܲܢ̄ܬܿ ܕܬܹܐܡܲܪ ܒܲܪ ܟܝܵܢܵܐ : ܗܵܘ̇ ܐܲܝܢܵܐ ܕܲܡܩܲܒܿܠܵܢܵܐ ܗ̄ܘ̣ ܕܚܲܫܹ̈ܐ . ܘܐܸܢ ܡ̣ܢ ܗܵܢܵܐ ܡܸܫܬܲܐܠܝܼܬܿܘܿܢ : ܐܲܝܟܼ ܐܲܝܢܵܐ ܕܠܵܐ ܡܵܘܕܹܐ ܢܲܦܫܵܐ ܘܦܲܓܼܪܵܐ : ܒܐܲܝܠܹܝܢ ܕܒܲܩܢܘܿܡܵܐ ܟܝܵܢܵܝܵܐ ܐܸܬܼܟܲܝܼܢ ܡܸܠܬܼܵܐ : ܘܚܲܫ̣ ܡ̣ܢ ܕܵܗܘ̤ܵܐ ܚܵܫܘܿܫܵܐ ܒܲܟܼܝܵܢܵܐ ܚܵܫܘܿܫܵܐ ܒܚܲܫܹ̈ܐ ܟܝܵܢ̈ܝܵܐ : ܠܗܵܠܹܝܢ pb. 261 ܕܐܵܪܝܼܘܿܣ ܘܐܵܦܘܿܠܝܼܢܵܪܝܼܣ ܩܵܥܹ̇ܐ . ܐܵܪܝܼܘܿܣ ܓܹܝܪ ܐܵܡܲ݁ܪ : ܕܲܒܼܡܵܢܵܐ ܡܥܲܕܪܵܐ ܠܵܟܼ ܗܵܝ̇ ܕܢܸܗܘܸܐ ܟܝܵܢܵܐ ܚܵܫܘܿܫܵܐ ܐܵܠܲܗܵܐ ܒܲܚܕܼܵܝܘܼܬܼܵܐ ܩܢܘܿܡܵܝܬܐܵ ܕܢܲܦܫܵܐ : ܕܢܸܚܲܫ ܒܦܲܓܼܪܹܗ ܐܵܦ ܒܢܲܦܫܹܗ ܚܲܫܹ̈ܐ ܟܝܵܢܝܹ̈ܐ ܟܝܵܢܵܐܝܼܬܼ ؟ ܐܵܪܵܐ ܥܵܒܹ̇ܕܼ ܠܹܗ ܒܲܪ ܟܝܵܢܵܐ ܕܲܟܼܝܢܵܐ ܠܵܐ ܚܵܫܘܿܫܵܐ : ܠܗܵܘ̇ ܐܲܝܢܵܐ ܕܲܒܼܚܲܫܹ̈ܐ ܗܵܠܹܝܢ ܚܵܫܘܿܫܹ̈ܐ ܐܝܼܬܼܵܘܗܝ ؟ ܐܵܦܘܿܠܝܼܢܵܪܝܼܣ ܕܹܝܢ ܡܚܲܝܸܒܼ ܠܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܘܡܵܘܕܹܝܢ ܐܲܝܟܼ ܐܲܝܠܹܝܢ ܕܲܠܗܲܝܡܵܢܘܼܬܹܗ ܕܝܼܠܹܗ ܠܒܼܒܿܟܼܝܼܢ . ܘܦܵܩܹ̇ܕܼ ܠܗܘܿܢ ܕܢܲܪܚܩܘܼܢ ܡ̣ܢ ܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܘܲܕܼܢܸܗܘܘܿܢ ܒܢܲܝ̈ ܓܲܒܵܐ ܕܝܼܠܹܗ : ܠܡܲܚܪܵܡܘܼ ܠܟܼܠܗܘܿܢ ܐܲܝܠܹܝܢ ܕܲܤܕܲܩ̣ܘ ܡܸܢܹܗ . ܐܸܢ ܬܘܼܒܼ ܢܸܫܬܿܪܸܐ ܐܵܦ ܗܵܢܵܐ ܐܲܝܟܼ ܡ̇ܢ ܕܠܵܐ ܡܵܘܕܸܐ ܠܵܐ ܡܲܕܥܵܐ ܘܠܵܐ ܨܒܼܝܵܢܵܐ : ܡܸܛܠ ܗܵܢܵܐ ܐܲܝܟܼ ܐܲܝܢܵܐ ܕܠܵܐ ܡܵܘܕܸܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܘܲܡܫܲܡܠܲܝܬܼܵܐ ܡܸܠܬܼܵܐ ܒܒܸܤܪܵܐ ܘܲܒܼܢܲܦܫܵܐ ܘܲܒܼܡܲܕܿܥܵܐ ܠܵܐ ܡܩܲܒܿܠܝܼܬܿܘܿܢ ܠܹܗ . ܡܸܛܠ ܕܲܠܟܼܠܗܹܝܢ ܗܵܠܹܝܢ ܕܐܵܪܝܼܘܿܣ ܐܸܡܵ݁ܪ : ܬܸܗܘܸܐ ܕܲܠܢܲܦܫܵܐ ܘܲܠܦܲܓܼܪܵܐ ܘܲܠܡܲܕܥܵܐ ܐܸܬܼܚܲܝܲܕܼ : ܐܝܼܬܹܝܗ̇ ܕܹܝܢ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܘܲܟܼܝܵܢܵܝܬܼܵܐ . ܬܵܘܤܲܦܬܼܵܐ ܥܵܒܼ̇ܕܼ ܐܲܢ̄ܬܿ : ܘܠܵܘ ܒܘܼܨܪܵܐ . ܘܡ̣ܢ ܒܘܼܨܵܪܵܐ ܕܚܲܫܹ̈ܐ ܕܦܲܓܼܪܵܐ ܥܵܪܩܝܼܢ ܐܢ̄ܬܿܘܿܢ : ܐܲܝܟܲܢܵܐ ܕܲܒܼܚܲܫܹ̈ܐ ܤܲܓܿܝܼ̈ܐܹܐ ܬܸܥܒܿܕܼܘܼܢܵܝܗܝ ܚܵܫܘܿܫܵܐ : ܠܒܲܪ ܟܝܵܢܵܐ ܕܗܵܘ̇ ܕܐܝܼܬܼܵܘܗܝ ܠܵܐ ܚܵܫܘܿܫܵܐ . ܤܓܿܝܼܐܵܐ ܗ̣̄ܝ ܚܵܫܘܿܫܘܼܬܼܵܐ ܕܐܲܝܠܹܝܢ ܕܗܵܠܹܝܢ ܡܲܤܒܲܪܝܼܢ . ܝܵܗܒܿܝܼܬܿܘܿܢ ܠܹܗ ܓܹܝܪ ܐܲܝܠܹܝܢ ܕܚܵܫܘܿܫܵܐ ܥܵܒܼ̈ܕܵܢ : ܡܸܛܠ ܚܕܼܵܝܘܼܬܼܵܐ ܩܢܘܿܡܵܝܬܼܵܐ : ܕܡܲܚܝܲܕܼܪ ܒܪܘܼܟܵܒܼܵܐ ܟܝܵܢܝܵܐ : ܕܲܕܼܠܵܐ ܒܨܒܼܝܵܢܹܗ ܢܸܚܲܫ ܠܚܲܫܹ̈ܐ ܕܦܲܓܼܪܵܐ ܘܲܕܼܢܲܦܫܵܐ ܘܲܕܼܡܲܕܥܵܐ : ܘܲܡܚܲܝܲܕܼ ܒܐܘܼܤܝܼܵܐ ܘܒܲܟܼܝܵܢܵܐ . ܐܲܟܼܙܢܵܐ ܕܢܲܦܫܵܐ ܒܦܲܓܼܪܵܐ : ܠܚܲܫܹ̈ܐ pb. 262 ܕܢܲܦܫܵܐ ܘܲܕܦܲܓܼܪܵܐ ܡ̣ܢ ܐܵܢܲܢܩܹܐ ܡܤܲܝܒܿܪܵܐ . ܐܸܠܵܐ ܚܵܫܘܿܫܵܐ ܠܵܐ ܐܸܡܲ݁ܪ ܐܲܢ̄ܬܿ ܠܹܗ : ܡܵܕܹܝܢ ܠܵܘ ܚܕܼܵܝܘܼܬܼܵܐ ܩܢܘܿܡܵܝܬܼܵܐ ܗܘ̤ܵܬܼ ܘܲܟܼܝܵܢܵܝܬܼܵܐ : ܐܸܠܵܐ ܨܸܒܼܝܵܢܵܝܬܼܵܐ : ܕܥܲܡ ܦܲܓܼܪܵܐ ܘܥܲܡ ܢܲܦܫܵܐ ܡܠܝܼܠܬܼܵܐ ܘܝܲܕܼܘܼܥܬܼܵܢܝܼܬܼܵܐ ܕܲܡܝܲܚܕܝܼܢ ܩܢܘܿܡܵܐܝܼܬܼ ܘܲܟܼܝܵܢܵܐܝܼܬܼ ܠܲܟܼܝܵܢܵܐ ܕܒܲܪܢܵܫܵܐ . ܚܕܼܵܝܘܼܬܼܵܐ ܕܹܝܢ ܕܐܲܠܵܗܵܐ ܡܸܠܬܼܵܐ ܕܲܠܘܵܬܼ ܗܵܠܹܝܢ : ܠܵܘ ܩܢܘܿܡܵܝܬܼܵܐ ܘܠܵܘ ܟܝܵܢܵܝܬܼܵܐ ܐܝܼܬܹܝܗ̇ : ܐܸܠܵܐ ܨܸܒܼܝܵܢܵܝܬܼܵܐ : ܐܲܝܟܼ ܕܲܒܼܕܼܝܼܠܵܝܘܼܬܼ ܨܸܒܼܝܵܢܵܐ ܘܠܵܘ ܕܲܟܼܝܵܢܵܐ . ܐܲܝܠܹܝܢ ܓܹܝܪ ܕܒܲܩܢܘܿܡܵܐ ܟܝܵܢܵܝܵܐ ܡܸܬܼܚܲܝܕܝܼܢ : ܕܝܼܠܵܝܘܼܬܼܵܐ ܟܝܵܢܵܝܬܼܵܐ ܐܝܼܬܼ ܠܗܹܝ ܘܠܵܘ ܨܸܒܼܝܵܢܵܝܬܼܵܐ . ܠܦܲܪܨܘܿܦܹܗ ܓܹܝܪ ܕܝܼܠܹܗ ܢܲܤܒܹܗ ܠܲܕܡܘܼܬܼܵܐ ܕܥܲܒܼܕܵܐ : ܘܠܵܘ ܠܲܟܼܝܵܢܹܗ : ܐܵܘ ܒܫܘܼܚܠܵܦ ܐܘܼܤܝܼܵܐ . ܕܐܘܼܤܝܼܵܐ ܠܲܟܼܝܵܢܵܐ ܕܐ̄ܢܵܫܘܼܬܼܵܐ : ܐܵܘ ܕܐ̄ܢܵܫܘܼܬܼܵܐ ܠܲܟܼܝܵܢܵܐ ܕܐܲܠܵܗܘܼܬܼܵܐ : ܐܵܘ ܒܒܼܘܼܠܒܵܠܵܐ ܐܸܬܼܚܲܝܕܲܬ̤ ܘܐܸܬܼܡܲܙܓܲܬ̤ ܠܲܟܼܝܵܢܵܐ ܐ̄ܢܵܫܵܝܵܐ : ܐܵܘ ܒܪܘܼܟܵܒܼܵܐ ܟܝܵܢܵܝܵܐ ܘܫܘܼܠܵܦܵܐ ܕܡܲܥܒܿܕܼܵܢܘܼܬܼܵܐ ܕܟܼܝܵܢܵܐ . ܡܸܫܬܲܚܠܦܵܢܝܼܬܼܵܐ ܓܹܝܪ ܘܡܸܫܬܲܓܼܢܝܵܢܝܼܬܼܵܐ ܐܝܼܬܹܝܗ̇ : ܗܵܕܹܐ ܕܝܼܠܵܝܘܼܬܼܵܐ . ܗܵܝ̇ ܕܹܝܢ ܨܸܒܼܝܵܢܵܝܬܼܵܐ : ܠܵܐ ܚܵܫܘܿܫܬܼܵܐ ܘܠܵܐ ܡܸܫܬܲܚܠܦܵܢܝܼܬܼܵܐ ܐܝܼܬܹܝܗ̇ : ܠܵܘ ܒܐܘܼܤܝܼܵܐ ܟܝܵܢܵܝܬܼܵܐ ܚܵܫܵܐ ܕܠܵܐ ܨܸܒܼܝܵܢܵܐ ܠܚܲܫܹ̈ܐ ܕܢܲܦܫܵܐ ܘܲܕܼܦܲܓܼܪܵܐ . ܗܵܢ̇ܘܿܢ ܕܲܟܼܝܵܢܵܐܝܼܬܼ ܡܚܲܝܕܝܼܢ : ܘܒܼܐܘܼܤܝܼܵܐ ܚܵܫܹ̇ܝܢ ܥܲܡ ܚܕܼܵܕܹ̈ܐ : ܟܲܕܼ ܥܵܒܼ̇ܕܝܼܢ ܠܗܘܿܢ ܟܝܵܢܵܐܝܼܬܼ ܠܚܲܫܹ̈ܐ ܕܝܼܠܗܘܿܢ ܘܠܵܘ ܨܸܒܼܝܵܢܵܐܝܼܬܼ . ܐܵܦܸܢ ܓܹܝܪ ܒܨܸܒܼܝܵܢܹܗ ܩܲܒܸܿܠ ܐܸܢܘܿܢ ܠܚܲܫܹ̈ܐ : ܒܪܲܡ ܟܲܕܼ ܩܲܒܸܿܠ̣ ܐܸܢܘܿܢ ܘܚܲܫ̣ ܐܸܢܘܿܢ : ܟܝܵܢܵܐܝܼܬܼ ܚܲܫ̣ ܐܸܢܘܿܢ : ܒܗܵܝ̇ ܕܲܒܼܕܼܝܼܠܵܝܘܼܬܼܵܐ ܟܝܵܢܝܬܼܵܐ ܘܒܲܪܓܸܫܬܼܵܐ ܚܲܫ̣ ܐܸܢܘܿܢ . pb. 263 ܐܸܢ ܗܵܠܹܝܢ ܗܵܟܲܢܵܐ ܐܵܡܪܝܼܬܿܘܿܢ : ܫܘܲܪܬܿܘܿܢ ܟܠܟܼܘܿܢ : ܘܐܲܚܸܦܬܿܘܿܢ ܠܡܹܐܡܲܪ ܐܲܝܠܹܝܢ ܕܐܸܡ݂ܲܪ ܗܵܘ̇ ܕܲܒܼܓܼܘܼܡܕܵܐ ܕܠܵܐ ܟܘܼܚܵܕܼܵܐ ܐܸܡ݂ܲܪ ܗܵܠܹܝܢ . ܕܲܠܗܵܘ̇ ܕܗܵܠܹܝܢ ܐܸܡ݂ܲܪ : ܐܲܚܪܸܡ̣ ، ܗܵܢܘܿܢ : ܕܲܕܼܠܵܐ ܫܘܼܒܼܩܵܢܵܐ ܐܲܝܬܿܝܼܘ ܥܠܵܘܗܝ ܡܤܵܡ ܒܪܹܫܵܐ : ܘܐܲܦܩܘܼܗܝ ܡ̣ܢ ܥܹܕܬܵܐ : ܘܐܵܦ ܡ̣ܢ ܥܵܡܲܪܬܵܐ : ܐܲܝܟܼ ܐܲܝܢܵܐ ܕܲܡܛܲܢܲܦܬܼܵܐ ܐܝܼܬܹܝܗ̇ ܐܵܦ ܐܲܪܥܵܐ ܕܗܠܸܟܼ ܥܠܹܝܗ̇ . ܐܲܝܟܲܢܵܐ ܗܵܟܹܝܠ ܐܵܡ̇ܪܝܼܢ ܐܢ̄ܬܿܘܿܢ ܗܸܵܠܹܝܢ ؟ ܐܸܢܕܹܝܢ ܢܹܐܡܲܪ ܥܠܲܝ : ܡܸܛܠ ܕܒܲܡ̈ܢܵܘܵܢ ܡ̈ܢܵܘܵܢ ܡܦܲܠܸܓܼ ܘܤܵܕܹܩ ܠܲܟܼܝܵܢܹ̈ܐ : ܘܲܡܦܲܪܸܫ ܠܗܘܿܢ ܡ̣ܢ ܚܕܼܵܪܹ̈ܐ . ܘܠܵܘ ܡܸܛܠ ܕܐܵܡܲ݁ܪ ܗܵܠܹܝܢ ܓܲܠ̈ܝܵܬܼܵܐ : ܐܸܠܵܐ ܡܸܛܠ ܕܲܡܦܲܪܸܫ ܠܗܘܿܢ ܡܢܵܬܼܢܵܐܝܼܬܼ ܡ̣ܢ ܚܕܼܵܕܹ̈ܐ : ܘܐܵܡܲ݁ܪ : ܚܲܕܼ ܒܪܵܐ ܕܲܟܼܝܵܢܵܐ : ܘܚܲܕܼ ܒܪܵܐ ܕܛܲܝܒܿܘܼܬܼܵܐ : ܐܲܝܟܼ ܡ̇ܢ ܕܐܝܼܬܲܝܗܘܿܢ ܬܪܹܝܢ ܒܢ̈ܝܼܢ . ܘܲܡܦܲܪܸܫ ܠܗܘܿܢ ܟܲܕܼ ܐܵܡܲ݁ܪ : ܕܐܸܢܵܐ ܓܹܝܪ ܠܲܟܼܝܵܢܵܐ ܗ̄ܘ̣ ܡܦܲܪܸܫ ܐ̄ܢܵܐ : ܘܲܐܠܤܸܓܼܕܬܼܵܐ ܡܚܲܝܕܼ ܐ̄ܢܵܐ . ܡܸܛܠ ܐܲܝܢܵܐ ܕܠܲܒܼܝܼܫ : ܠܲܠܒܼܘܼܫܵܐ ܤܵܓܹ̇ܕܼ ܐ̄ܢܵܐ . ܢܹܐܡܲܪ ܟܠܢܵܫ ܠܘܵܬܼܟܼܘܿܢ : ܕܝܲܒܼܪ̈ܘܼܚܹܐ ܐܸܫܬܿܝܼܬܿܘܿܢ ܐ̄ܢܵܫܵܐ ܀ ܕܐܵܦ ܠܐܲܒܼܵܐ : ܒܐܲܝܠܹܝܢ ܕܡܸܢܟܼܘܿܢ ܡܸܬܼܐܲܡܪ̈ܵܢ ܡܸܤܬܲܟܿܠܝܼܬܿܘܿܢ . ܐܲܝܟܲܢܵܐ ܐܵܡ̇ܪܝܼܢ ܠܗܵܘ̇ ܐܲܝܢܵܐ ܕܐܵܦܠܵܐ ܒܝܲܚܕܼܵܐ ܡܸܠܬܼܵܐ ܡܸܤܬܿܕܹܩ : ܕܲܢܤܲܒܼ ܘܕܸܐܬܼܢܤܸܒܼ : ܘܥܲܒܼܕܹܗ ܕܝܼܠܹܗ ܘܕܲܗܘ̤ܵܐ ܕܝܼܠܹܗ : ܘܒܲܪܢܵܫܵܐ ܘܐܲܠܵܗܵܐ ܐܵܡ̇ܪܝܼܬܿܘܿܢ ؟ ܗܵܠܹܝܢ ܓܹܝܪ ܟܠܗܹܝܢ ܕܐܲܝܠܹܝܢ ܕܲܢܦܲܪܫܝܼܢ ܟܝܵܢܹ̈ܐ ܒܡܸܠܲܬܼܗܘܿܢ ܐܝܼܬܲܝܗܹܝܢ : ܘܠܵܐ ܗ̄ܘ̣ܵܐ ܕܐܲܝܠܹܝܢ ܕܐܵܡ̇ܪܝܼܢ ܕܲܚܕܼܵܐ ܐܝܼܬܹܝܗ̇ ܐܘܼܤܝܼܵܐ . ܠܵܐ ܠܲܡ ܡܵܘܒܿܕܼܵܐ ܚܕܼܵܝܘܼܬܼܵܐ ܠܫܘܼ̈ܚܠܵܦܹܐ ܕܲܟܼܝܵܢܹ̈ܐ . ܐܸܢܹܕܹܝܢ ܡܩܵܘܹܝܢ ܫܘܼܚ̈ܠܵܦܹܐ pb. 264 ܕܲܟܼܝܵܢܹ̈ܐ ܒܲܚܕܼܵܝܘܼܬܼܵܐ ܒܫܘܼ̈ܚܠܵܦܹܐ ܕܲܟܼܝܵܢܹ̈ܐ ܤܕܼܝܼ̈ܩܹܐ ܐܝܼܬܲܝܗܘܿܢ : ܐܲܝܟܼ ܡܵܐ ܕܲܡܫܲܚܠܦܝܼܢ . ܐܲܝܟܲܢܵܐ ܕܹܝܢ ܐܸܡܲܪܬܿܘܿܢ ܥܠܲܝ ܕܤܵܕܹܩ ܐ̄ܢܵܐ ܠܵܗ̇ ܒܪܲܚܝܼܩܘܼܬܼܵܐ ܕܕܼܘܼܟܿܬܼܵܐ : ܡܸܛܠ ܕܐܵܡܲ݁ܪ ܐ̄ܢܵܐ : ܡܸܛܠ ܗܵܘ̇ ܕܲܠܒܼܝܼܫ : ܠܲܠܒܼܘܼܫܵܐ ܤܵܓܹ̇ܕܼ ܐ̄ܢܵܐ ؟ ܠܵܐ ܓܿܝܪ ܐܝܼܬܼܵܘܗܝ ܠܒܲܪ ܡ̣ܢ ܠܵܒܼܘܿܫܵܐ ܠܒܼܘܼܫܵܐ : ܘܠܵܐ ܗܵܘ̇ ܕܲܒܼܝܼܫ ܠܒܲܪ ܡ̣ܢ ܠܒܼܘܼܫܵܐ : ܐܸܠܵܐ ܒܵܗ̇ ܟܲܕܼ ܒܵܗ̇ ܒܲܕܼܡܘܼܬܼܵܐ ܡܸܬܼܪܢܸܐ . ܘܡܸܛܠ ܗܵܢܵܐ : ܠܵܐ ܡܸܫܟܿܚܵܐ ܠܡܸܤܓܲܕܼ ܠܗܵܘ̇ ܕܲܠܒܼܝܼܫ : ܠܒܲܪ ܡ̣ܢ ܠܒܼܘܼܫܵܐ ܕܥܲܡܹܗ : ܕܒܹܗ ܝܲܬܿܝܼܒܼ ܥܲܡ ܐܲܒܼܵܐ ܟܲܕܼ ܠܒܼܝܼܫ ܠܹܗ : ܠܵܐ ܓܹܝܪ ܝܲܬܿܝܼܒܼ ܥܲܡܹܗ : ܟܲܕܼ ܠܵܐ ܠܒܼܝܼܫ ܠܹܗ . ܘܲܕܼܝܲܬܿܝܼܒܼ ܥܲܡܹܗ : ܡܩܲܒܸܿܠ ܥܲܡܹܗ ܐܵܦ ܤܸܓܼܕܬܼܵܐ . ܟܲܕܼ ܝܲܬܿܝܼܒܼ ܥܲܡܹܗ : ܡܸܤܬܿܓܸܕܼ ܡ̣ܢ ܟܠ ܦܪܘܿܣ . ܠܵܘ ܡܸܛܠܵܬܹܗ : ܐܸܠܵܐ ܡܸܛܠ ܗܵܘ̇ ܕܲܠܒܼܝܼܫ ܠܹܗ . ܡ̣ܢ ܐܲܝܠܹܝܢ ܗܵܟܹܝܠ ܕܐܵܡ̇ܪܝܼܢ ܡܸܬܼܒܲܪܢܵܫܢܘܼܬܼܵܐ ܡ̣ܢ ܚܕܼܵܝܘܼܬܼܵܐ : ܐܵܘ ܒܫܘܼܚܠܵܦ ܕܡܘܼܬܼܵܐ ܕܐܝܼܬܹܝܗ̇ ܕܚܲܢ̈ܦܹܐ . ܐܵܘ ܒܲܫܪ̈ܲܓܼܪ̈ܵܚܼܝܵܬܼܵܐ ܐܵܘ ܒܐܸܤܟܹܡܵܐ ܕܠܵܐ ܒܡܘܿܡܵܐ ܚܲܫ̣ ܠܵܐ ܚܵܫܘܿܫܵܐܝܼܬܼ : ܐܵܘ ܚܲܫܹ̈ܐ ܟܝܵܢܵܝܹ̈ܐ ܢܹܐܡܲܪ ܥܲܠ ܐܲܠܵܗܵܐ ܡܸܠܬܼܵܐ ܐܵܘ ܕܒܲܩܢܘܿܡܵܐ ܐܝܼܬܼܵܘܗܝ ܒܲܚܕܼܵܝܘܼܬܼܵܐ : ܐܵܘ ܒܲܒܼܤܲܪ ܒܒܸܤܪܵܐ : ܐܵܘ ܒܢܲܦܫܵܐ ܠܵܐ ܡܠܝܼܠܬܼܵܐ : ܐܵܘ ܒܲܡܠܝܼܠܬܼܵܐ : ܘܠܲܓܼܡܵܪ ܕܠܲܩܢܘܿܡܵܐ ܕܲܟܼܝܵܢܵܐ ܘܠܵܘ ܦܲܪܨܘܿܦܵܐ ܨܒܼܝܵܢܵܝܵܐ ܗܘ̤ܵܬܼ ܚܕܼܵܝܘܼܬܼܵܐ : ܥܵܪܩܝܼܢܲܢ ܡ̣ܢ ܟܠ ܦܪܘܼܣ . ܐܲܝܟܲܢܵܐ ܕܠܵܐ ܢܸܥܒܿܕܼܝܼܗ̇ ܡܸܬܼܚܲܒܿܠܵܢܝܼܬܼܵܐ ܘܡܸܫܬܲܚܠܦܵܢܝܼܬܼܵܬ : ܘܚܵܫܘܿܫܬܼܵܐ ܡܹܐܡܲܪܝܼܗ̇ ܠܲܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ ܘܡ̣ܢ ܐܵܢܲܢܩܹܐ : ܐܸܠܵܐ ܚܕܼܵܝܘܼܬܵܐ ܨܸܒܼܝܵܢܵܝܬܼܵܐ ܕܠܦܲܪܨܘܿܦܵܐ pb. 265 ܘܠܵܘ ܠܲܟܝܵܢܵܐ . ܐܵܘ ܡ̣ܢ ܡܸܠܲܝ̈ ܕܝܼܠܝ ܢܸܫܬܲܐܠܘܼܢ : ܟܲܕܼ ܡܩܲܒܿܠܝܼܢ ܕܠܲܟܼܝܵܢܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ : ܘܚܵܫܘܿܫܬܼܵܐ ܢܸܥܒܿܕܼܘܼܢܵܗ̇ ܠܲܚܕܼܵܝܘܼܬܼܵܐ ܘܡܸܫܬܲܚܠܦܵܢܝܼܬܼܵܐ ܐܲܝܟܼ ܐܵܪܝܼܘܿܣ : ܐܵܘ ܠܵܐ ܚܵܫܘܿܫܬܼܵܐ ܐܲܝܟܼ ܐܲܒܼܵܗܲܝ̈ܢ . ܒܢܲܝ̈ ܐܲܝܢܵܐ ܓܲܒܵܐ ܒܵܥܹ̇ܝܬܿܘܿܢ ܠܡܸܗܘܵܐ : ܕܝܼܠܟܼܘܿܢ ܐܝܼܬܹܝܗ̇ . ܐܵܘ ܡ̣ܢ ܓܲܒܵܐ ܕܗܲܪ̈ܵܛܝܼܩܹܐ : ܐܵܘ ܡ̣ܢ ܓܲܒܵܐ ܕܐܲܒܼ̈ܗܵܬܼܐ ܐܵܪ̈ܬܵܕܘܿܟܿܤܹܐ . ܐܵܘ ܡ̣ܢ ܓܲܒܵܐ ܕܐܲܝܠܹܝܢ ܕܐܵܡ̇ܪܝܼܢ : ܠܵܐ ܚܵܫܘܿܫܵܐ ܐܝܼܬܼܵܘܗܝ ܘܠܵܐ ܡܸܬܼܚܲܒܿܠܵܢܵܐ . ܐܵܘ ܡ̣ܢ ܗܵܢ̇ܘܿܢ ܕܠܲܩܢܘܿܡܵܐ : ܐܵܘ ܡ̣ܢ ܗܢ̇ܘܢ ܕܐܵܡ̇ܪܝܼܢ ܕܲܠܦܲܪܨܘܿܦܵܐ ܗܘ̤ܵܬܼ ܚܕܼܵܝܘܼܬܼܵܐ . ܐܸܢܵܐ ܕܹܝܢ : ܠܵܐ ܚܵܫܘܿܫܬܼܵܐ ܘܠܵܐ ܡܵܝܘܿܬܬܵܐ ܘܠܵܐ ܡܸܫܬܲܚܠܦܵܢܝܬܼܵܐ ܐܵܡܲ݁ܪ ܐ̄ܢܵܐ ܠܲܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܥܲܠ ܗܵܠܹܝܢ : ܗܵܘ̇ ܕܡܲܚܪܸܡ ܠܝܪ ܢܲܚܪܡܲܢܝ . ܐܸܢܵܐ ܠܗܲܝܡܵܢܘܼܬܼܵܐ ܕܐܲܒܼ̈ܗܵܬܼܵܐ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܕܲܒܼܢܝܼܩܵܝܼܵܐ ܐܸܬܼܟܲܢܲܫܘ ܢܸܛ̇ܪܹܬܼ ܕܠܵܐ ܡܘܼܡܵܐ : ܟܲܕܼ ܐܵܡܲ݁ܪ ܐ̄ܢܵܐ ܠܹܗ ܠܵܐ ܡܸܫܬܲܚܠܦܵܢܵܐ : ܠܵܐ ܡܵܝܘܿܬܼܵܐ : ܕܐܲܡܝܼܢܵܐܝܼܬܼ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ ܒܲܡܬܼܘܿܡܵܝܘܼܬܹܗ ܕܐܲܒܼܵܐ : ܐܵܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܵܐ ܡ̣ܢ ܐܲܝܠܹܝܢ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ ܗܘ̤ܵܐ : ܘܠܵܐ ܡ̣ܢ ܩܢܘܿܡܵܐ ܐ̄ܚܪܹܢܵܐ : ܘܠܲܝܬܿ ܗ̄ܘ̣ܵܐ ܐܸܡܲܬܼܝ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܡܬܼܘܿܡܵܐܝܼܬܼ ܐܲܒܼܵܐ : ܡܬܼܘܿܡܵܐܝܼܬܼ ܒܪܵܐ : ܡܬܼܘܿܡܵܐܝܼܬܼ ܪܘܼܚܵܐ ܕܩܘܼܕܼܫܵܐ . ܠܵܘ ܕܹܝܢ ܡܬܼܘܿܡܵܐܝܼܬܼ ܐܝܼܬܼܵܘܗܝ ܒܸܤܪܵܐ ܗܵܘ̇ ܕܐܸܬܼܒܲܤܲܪ : ܗܵܘ̇ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ . ܐܸܠܵܐ ܐܝܼܬܼ ܗ̄ܘ̣ܵܐ ܐܸܡܲܬܼܝ ܕܠܵܐ ܐܝܼܬܼܵܗܝ ܗ̄ܘ̣ܵܐ : ܘܡ̣ܢ ܐܘܼܤܝܼܵܐ ܐ̄ܚܪܹܬܼܵܐ : ܘܡ̣ܢ ܟܝܵܢܵܐ ܐ̄ܚܪܹܢܵܐ : ܘܡ̣ܢ ܩܢܘܿܡܵܐ ܐ̄ܚܪܹܢܵܐ ܕܒܼܢܲܝ̈ ܐ̄ܢܵܫܵܐ : ܘܠܵܐ ܗ̄ܘ̣ܵܐ ܡ̣ܢ ܐܘܼܤܝܼܵܐ ܕܐܲܠܵܗܵܐ ܐܲܒܼܵܐ : ܡܸܫܬܲܚܠܦܵܢܵܐ ܘܡܵܝܘܿܬܼܵܐ ܘܚܵܫܘܿܫܵܐ ܘܡܸܬܼܚܲܒܿܠܵܢܵܐ . ܠܵܘ pb. 266 ܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܫܬܲܚܠܦܲܬ̤ ܠܐܘܼܤܝܼܵܐ ܕܒܸܤܪܵܐ : ܐܸܠܵܐ ܒܸܤܪܵܐ ܐܘܼܤܝܼܵܐ : ܘܒܸܤܪܵܐ ܟܝܵܢܵܐܝܼܐ : ܕܠܵܐ ܐܸܫܬܲܚܠܲܦ ܡ̣ܢ ܐܘܼܤܝܼܵܐ ܕܝܼܠܹܗ . ܘܠܵܐ ܬܘܼܒܼ ܐܸܫܬܚܠܲܦ ܒܲܕܼܡܘܼܬܹܗ ܡ̣ܢ ܐܘܼܤܝܼܵܐ ܕܐܲܠܵܗܵܐ ܠܐܘܼܤܝܼܵܐ ܕܒܸܤܪܵܐ : ܠܵܘ ܒܐܸܤܟܹܡܵܐ ܘܲܒܼܡܲܤܒܿܪܵܢܘܼܬܼܵܐ ܕܒܸܤܪܵܐ ܐܝܼܬܼܵܘܗܝ ܒܸܤܪܵܐ : ܐܸܠܵܐ ܒܐܘܼܤܝܼܵܐ ܕܒܸܤܪܵܐ : ܡ̣ܢ ܐܘܼܤܝܼܵܐ ܕܒܸܤܪܵܐ . ܠܵܐ ܐܸܫܬܲܚܠܦܲܬ̤ ܐܘܼܤܝܼܵܐ ܕܒܸܤܪܵܐ ܠܐܘܼܤܝܼܵܐ ܕܐܲܠܵܗܘܼܬܼܵܐ ܘܐܸܬܼܠܲܗܲܬ̤ : ܠܵܘ ܒܒܼܘܼܠܒܵܠܵܐ ܘܠܵܘ ܒܡܘܼܙܵܓܼܵܐ ܐܸܬܼܒܲܤܲܪ ܘܐܸܬܼܒܲܪܢܲܫ . ܠܵܘ ܠܲܚܕܼܵܐ ܐܘܼܤܝܼܵܐ ܦܫܝܼܛܬܼܵܐ ܘܝܼܚܝܼܕܼܵܝܲܬܼ ܒܐܵܕܼܫܵܗ̇ : ܘܠܵܘ ܠܪܘܼܟܵܒܼܵܐ ܟܝܵܢܵܝܐ ܠܚܲܕܼ ܐܵܕܼܫܵܐ ܕܚܲܝܘܼܬܼܵܐ ܐܸܬܼܪܲܟܲܒܼ . ܘܠܵܐ ܬܘܼܒܼ ܒܝܲܕܼ ܚܕܼܵܝܘܼܬܼܵܐ ܟܝܵܢܵܝܬܼܵܐ ܒܲܩܢܘܿܡܵܐ ܐܸܬܼܚܲܝܲܕܼ ܟܝܵܢܵܐܝܼܬܼ : ܘܚܲܫ̣ ܘܲܗܘ̤ܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܟܲܕܼ ܡܸܫܬܵܘܬܿܦܝܼܢ ܒܗܹܝܢ ܟܲܕܼ ܒܗܹܝܢ ܡܸܛܠ ܫܘܸܬܵܦܘܼܬܼܵܐ ܟܝܵܢܵܝܬܼܵܐ ܕܚܲܫܹ̈ܐ . ܟܠ ܪܘܼܟܵܒܼܵܐ ܓܹܝܪ ܟܝܵܢܵܝܬܼܵܐ : ܕܠܲܟܼܝܵܢܵܐ ܚܲܕܸ ܚܵܫܘܿܫܵܐ ܘܡܸܫܬܲܚܠܦܵܢܵܐ ܡܫܵܘܬܿܦܵܐܝܼܬܼ ܡܸܫܬܵܘܬܼܦܝܼܢ : ܟܲܕܼ ܡܸܫܬܲܡܠܹܝܢ ܡ̣ܢ ܟܝܵܢܹ̈ܐ : ܠܹܗ ܠܲܟܼܝܵܢܵܐ ܕܐܲܠܵܗܵܐ ܕܹܝܢ ܡܸܠܬܼܵܐ : ܠܵܘ ܒܫܘܼܚܠܵܦܵܐ ܟܝܵܢܵܝܵܐ : ܐܸܠܵܐ ܨܸܒܼܝܵܢܵܐܝܼܬܼ ܐܝܼܬܹܝܗ̇ : ܐܲܝܟܼ ܕܲܠܦܲܪܨܘܿܦܵܐ ܕܝܼܠܹܗ : ܘܠܵܘ ܠܲܟܼܝܵܢܵܐ ܕܝܼܠܹܗ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ . ܐܸܠܵܐ ܟܝܵܢܹ̈ܐ ܡܩܲܝܡܝܼܢ ܒܕܼܝܼ̈ܠܵܝܵܬܼܗܘܿܢ : ܘܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ܕܠܵܐ ܤܸܕܼܩܵܐ ܘܲܕܼܠܵܐ ܦܘܼܪܫܵܢܵܐ : ܟܲܕܼ ܥܒܲܕܼ ܠܗܹܝܢ ܕܝܼܠܹܗ ܠܦܲܪܨܘܼܦܵܐ . ܒܐܘܼܤܝܼܵܐ ܕܐ̄ܢܵܫܘܼܬܼܵܐ : ܩܢܵܬ̤ ܕܡܘܼܬܼܵܐ ܐܲܠܵܗܘܼܬܼܵܐ . ܘܒܼܐܘܼܤܝܼܵܐ ܕܐܲܠܵܗܘܼܬܼܵܐ : pb. 267 ܩܢܵܬ̤ ܕܡܘܼܬܼܵܐ ܐ̄ܢܵܫܘܼܬܼܵܐ . ܐܲܝܟܲܢܵܐ : ܕܚܲܕܸ ܦܲܪܨܘܿܦܵܐ ܢܸܗܘܸܐ ܕܲܚܕܲܝܘܼܬܼܵܐ . ܐܲܝܟܲܢܵܐ ܕܐܲܝܠܹܝܢ ܕܐ̄ܢܵܫܘܼܬܼܵܐ : ܕܐܲܠܵܗܵܐ ܡܸܠܬܼܵܐ . ܘܐܲܝܠܹܝܢ ܕܐܲܠܵܗܘܼܬܼܵܐ : ܕܐ̄ܢܵܫܘܼܬܼܵܐ ܕܒܼܵܗ̇ ܐܸܬܼܒܲܪܢܫܲܬ̤ : ܠܲܚܕܼܵܐ ܘܠܵܗ̇ ܟܲܕܼ ܠܵܗ̇ ܠܲܡܕܲܒܪܵܢܘܼܬܼܵܐ ܕܥܲܠ ܐܲܦܲܝ̈ܢ ܢܸܬܼܚܲܕܼܘܼܢ ܢܩܝܼܦܵܐܝܼܬܼ . ܡܸܛܠ ܕܲܤܡܝܼܩܝܼܢ ܗ̄ܘ̣ܵܘ ܥܲܠ ܐܲܠܵܗܘܼܬܼܵܐ : ܐܲܝܟܼ ܕܲܠܚܘܼܕܵܬܲܢ ܘܠܲܓܼܒܼܝܼܠܬܲܢ ܕܡܸܢܕܪܹܫ : ܘܠܲܕܼܡܘܼܬܼܵܐ ܕܨܲܠܡܵܐ ܕܨܲܠܡܵܐ ܕܐܸܫܬܿܪܝܼ ܗ̄ܘ̣ܵܐ ܡܸܢܲܢ . ܥܲܠ ܐ̄ܢܵܫܘܼܬܼܵܐ ܕܹܝܢ : ܕܐܸܬܼܚܲܕܼܬܲܬ̤ ܘܢܸܤܒܲܬ̤ ܡܸܢܕܪܹܫ ܕܡܘܼܬܼܵܗ̇ . ܙܵܕܼܩܵܐ ܗ̄ܘ̣ܵܬܼ ܓܹܝܪ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܕܼܘܼܒܵܪܵܐ ܗܵܘ̇ ܕܐܝܼܬܼ ܗ̄ܘ̣ܵܐ ܬܸܛܲܪ . ܗܵܘ̇ ܓܹܝܪ ܕܐܸܬܼܝܲܩܲܪ ܒܐܝܼܩܵܪܵܐ ܗܵܘ̇ ܕܝܲܩܪܹܗ : ܘܠܵܐ ܦܪܲܥ̣ ܠܹܗ ܐܝܼܩܵܪܹܗ ܠܐܝܼܩܵܪܵܐ ܗܵܘ̇ ܕܲܢܤܲܒܼ : ܚܵܘܝܼ ܕܐܵܘܒܿܕܹܗ ܠܐܝܼܩܵܪܵܐ ܗܵܘ̇ ܕܐܸܬܼܝܲܩܲܪ ܒܹܗ . ܐܲܟܼܘܵܬܹܗ ܓܹܝܪ ܕܗܵܢܵܐ : ܐܸܬܼܝܲܩܲܪ ܐܵܦ ܗܵܘ̇ . ܘܗܵܘ̇ ܠܵܐ ܩܲܒܿܠܹܗ ܐܲܝܟܼ ܢܲܦܫܹܗ : ܐܸܠܵܐ ܚܲܫܒܹܗ ܐܲܝܟܼ ܒܥܸܠܕܒܼܵܒܼܵܐ . ܟܲܕܼ ܗܵܢܵܐ ܕܹܝܢ ܗܘ̤ܵܐ ܒܗܵܠܹܝܢ : ܗܵܟܲܢܵܐ ܢܛܲܪ ܢܲܦܫܹܗ : ܟܲܕ ܡܸܬܼܚܲܫܲܚ ܒܗܵܠܹܝܢ ܕܗܵܘ̇ ܐܲܝܟܼ ܕܲܒܼܢܲܦܫܹܗ . ܗܵܢܵܐ ܢܛܲܪ ܫܲܪܝܼܪܵܐܝܼܬܼ ܠܨܲܠܡܵܐ ܕܐܲܠܵܗܵܐ ܘܥܲܒܼܕܹܗ ܕܝܼܠܹܗ : ܗܵܘ̇ ܕܐܝܼܬܼܵܘܗܝ ܨܲܠܡܵܐ ܘܦܲܪܨܘܿܦܵܐ . ܡܸܛܠ ܗܵܢܵܐ ܐܵܠܨܵܐ ܗ̄ܘ̣ܵܬܼ ܐܵܦ ܥܲܠ ܐܲܠܵܗܘܼܬܼܵܐ : ܐܲܝܟܼ ܕܲܬܼܚܲܕܼܬܼ ܘܬܸܒܼܪܸܐ ܘܬܸܬܸܠ ܠܵܗ̇ ܕܡܘܼܬܼܵܐ : ܐܲܝܟܼ ܕܡ̣ܢ ܛܘܼܦܤܵܐ ܕܝܼܠܗ̇ ܠܲܕܼܿܡܘܼܬܼܵܐ ܕܥܲܒܼܕܵܐ . ܐܵܠܨܵܐ ܗ̄ܘ̣ܵܬܼ ܕܹܝܢ ܐܵܦ ܥܲܠ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܬܸܗܘܸܐ ܕܡܘܼܬܼܵܐ ܕܥܲܒܼܕܵܐ ܢܤܝܼܒܼܵܐ ܕܡܘܼܬܼܵܐ ܕܐܲܠܵܗܵܐ : ܘܐܲܠܵܗܵܐ ܕܡܘܼܬܼܵܐ ܕܥܲܒܼܕܵܐ . ܘܢܸܗܘܸܐ ܗܵܢܵܐ ܗܵܘ̇ : ܘܗܵܘ̇ ܗܵܢܵܐ : pb. 268 ܒܦܲܪܨܘܿܦܵܐ . ܟܲܕܼ ܡܩܵܘܸܐ ܗܵܢܵܐ ܘܗܵܘ̇ ܒܲܟܼܝܵܢܲܝ̈ܗܘܿܢ : ܘܢܵܛܲܪ ܡܸܫܬܲܢܥܵܢܘܼܬܼܵܐ ܕܠܵܐ ܚܛܵܗܹ̈ܐ : ܡܸܛܠ ܡܸܫܬܲܡܥܵܢܘܼܬܹܗ ܪܹܫܝܬܼܵܐ . ܘܡܸܛܠ ܗܵܢܵܐ ܐܸܬܼܝܼܗܸܒܼ ܠܡܵܘܬܵܐ : ܚܠܵܦ ܦܘܼܪܩܵܢܵܐ ܕܟܼܠܹܗ ܥܵܠܡܵܐ . ܠܵܘ ܓܹܝܪ ܐܲܝܟܼ ܐܵܪܝܼܘܿܣ ܘܐܵܦܘܼܠܝܼܢܵܪܝܼܣ : ܗܵܢ̇ܘܿܢ ܕܨܵܒܼܪܝܼܢ ܠܡܹܐܡܲܪ : ܕܲܒܼܛܝܒܿܘܼܬܹܗ ܩܲܒܸܿܠ̣ ܗܘܼܦܵܟܼܵܐ ܐܲܪܥܵܢܵܝܵܐ ܘܡܫܬܲܡܥܵܢܘܼܬܼܵܐ ܕܡܵܘܬܵܐ ܒܡܸܬܼܒܲܪܢܫܵܢܘܼܬܹܗ ܐܲܠܵܗܵܐ ܡܸܠܬܼܵܐ . ܡܸܛܠ ܗܵܢܵܐ : ܒܲܕܼܝܵܢܵܐ ܕܒܲܪܢܵܫܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܗܘ̤ܵܬܼ ܡܸܢܼܒܲܪܢܫܵܢܘܼܬܼܵܐ . ܐܝܟܲܢܵܐ ܕܲܟܼܝܢܵܐܝܼܬܼ ܬܸܬܼܒܲܪܢܲܫ ܐܲܠܵܗܘܼܬܼܵܐ ܚܠܵܦ ܢܲܦܫܵܐ : ܘܬܸܬܿܕܲܒܲܪ ܘܬܸܚܲܫ ܫܲܪܝܼܪܵܐܝܼܬܼ ܒܲܪܓܸܫܬܼܵܐ ܟܝܵܢܵܝܬܼܵܐ : ܕܥܲܠ ܐܲܦܲܝ̈ ܟܠܢܵܫ ܢܸܬܼܝܼܗܸܒܼ ܠܡܵܘܬܵܐ . ܘܲܠܡܵܘܬܼܵܐ ܕܚܵܫܘܿܫܘܼܐܼܵܗ̇ ܕܢܲܦܫܵܐ ܟܝܵܢܵܐܝܼܬܼ ܢܩܲܒܸܿܠ : ܒܲܚܕܼܵܝܘܼܬܼܵܐ ܕܲܩܢܘܿܡܑܵܐ ܟܝܵܢܵܝܐ : ܟܲܕܼ ܡܸܬܼܢܬܸܦ ܡ̣ܢ ܩܛܝܼܪܵܐ . ܡܸܛܠ ܗܵܢܵܐ : ܗܵܢ̇ܘܿܢ ܝܲܗ̣̄ܒܼܘ ܠܵܗ̇ ܠܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܠܚܲܕܼ ܟܝܵܢܵܐ ܕܒܲܪܢܵܫܵܐ ܒܪܘܼܟܵܒܼܵܐ ܟܝܵܢܵܝܐ ܘܲܠܒܲܪܢܵܫܵܐ ܠܵܐ ܡܫܲܡܠܝܵܐ : ܕܲܚܠܵܦ ܐܲܝܠܹܝܢ ܕܒܼܨܝܼܪ̈ܵܢ ܡ̣ܢ ܒܸܤܪܵܐ ܠܲܡܫܲܡܠܵܝܘܼ ܟܝܵܢܵܐ ܕܒܲܪܢܵܫܵܐ ܬܸܗܘܸܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܟܕܼ ܡܸܬܼܦܩܸܕܼ ܘܤܵܥܲ݁ܪ ܐܲܝܠܹܝܢ ܕܲܕܼܡܸܬܼܦܲܩ̈ܕܵܢܹܐ ܐܝܼܬܲܝܗܹܝܢ : ܘܟܼܠܹܗ ܕܘܼܒܵܪܵܐ ܐ̄ܢܵܫܝܵܐ ܫܲܪܝܼܪܵܐܝܼܬܼ ܒܲܢܛܘܼܪ݁ܵܬܼܵܐ ܥܵܤ̈ܩܵܬܼܵܐ ܘܡܲܟܼܐ̈ܒܵܬܼܵܐ ܘܡܲܚܫܵܢ̈ܝܵܬܼܵܐ ܟܲܕܼ ܡܤܲܝܒܲܪ ܟܲܕܼ ܠܵܐ ܨܵܒܹ̇ܐ : ܗܵܘ̇ ܡܵܐ ܕܨܵܒܹ̇ܐ : ܡܸܛܠ ܕܚܸܠܬܼܵܐ ܕܥܲܒܼܵܪ ܦܘܼܩܕܵܢܵܐ ܠܵܐ ܥܵܒܹ̇ܕܼ . ܟܲܕܼ ܨܵܗܹ̇ܐ ܘܟܼܵܦܹ̇ܢ ܘܕܼܵܚܹ̇ܠ ܕܸܚܠܬܼܵܐ ܐ̄ܢܵܫܝܬܼܵܐ : ܟܲܕܼ ܨܵܒܹ̇ܐ pb. 269 ܨܸܒܼܝܵܢܵܐ ܐ̄ܢܵܫܝܵܐ . ܘܐܝܼܬܼܵܘܗܝ ܒܦܲܓܼܪܵܐ : ܒܟܼܠܗܹܝܢ ܐܲܝܠܹܝܢ ܕܢܲܦܫܵܐ : ܕܲܒܼܩܵܘܡܬܼܵܐ ܡܲܥܒܿܕܼܵܐ ܡ̣ܢ ܓܒܼܝܼܠܘܼܬܼܵܐ ܘܨܘܼܪܬܵܐ ܕܪܓܘܼܫܬܵܢܘܼܬܼܵܐ : ܟܲܕܼ ܡܸܤܬܲܟܲܠ : ܟܲܕܼ ܝܵܠܹ̇ܦ : ܟܲܕܼ ܡܸܬܼܓܡܲܪ ܒܲܒܼܤܲܪ ܒܲܟܼܝܵܢܵܐ ܕܢܲܦܫܵܐ : ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ ܘܲܩܢܘܿܡܵܝܬܼܵܐ . ܘܗܵܝ̇ ܚܕܼܵܝܘܼܬܼܵܐ ܨܸܒܼܝܵܢܵܝܬܼܵܐ ܕܲܠܦܲܪܨܘܼܦܵܐ : ܕܲܟܼܝܵܢܹ̈ܐ ܡܒܲܛܠܝܼܢ ܠܵܗ̇ : ܟܲܕܼ ܡܩܝܼܡܝܼܢ ܕܝܼܠܵܝܘܼܬܼܵܐ ܟܝܵܢܵܝܬܼܵܐ ܘܠܵܘ ܨܸܒܼܝܵܢܵܝܬܼܵܐ : ܐܲܝܟܲܢܵܐ ܕܐܲܠܵܗܵܐ ܡܸܠܬܼܵܐ ܒܚܲܫܹ̈ܐ ܕܢܲܦܫܵܐ ܘܲܕܼܦܲܓܼܪܵܐ ܡܫܵܘܬܲܦ . ܘܕܝܼܠܵܝܘܼܬܼܵܐ ܕܡ̣ܢ ܩܛܝܼܪܵܐ : ܘܠܵܘ ܕܡ̣ܢ ܨܸܒܼܝܵܢܵܐ : ܐܸܠܵܐ ܟܝܵܢܵܝܬܼܵܐ ܡ̣ܢ ܩܢܘܿܡܵܐ : ܚܕܼܵܝܘܼܬܼܵܐ ܕܲܩܢܘܿܡܵܐ ܟܝܵܢܵܝܐ ܟܝܵܢܵܐܝܼܬܼ : ܐܲܝܟܼ ܕܢܸܗܘܸܐ ܟܝܵܢܵܐ ܟܲܕܼ ܚܵܐܹ̇ܫ . ܙܵܕܹܩ ܕܹܝܢ ܕܠܵܐ ܢܸܗܘܸܐ ܐܵܪ̈ܝܵܢܹܐ ܘܠܵܐ ܬܘܼܒܼ ܡܵܢܵܝܹ̈ܢܵܝܹܐ : ܕܒܸܐܤܟܹܡܵܐ ܗܘ̤ܵܬܼ ܡܸܬܼܒܲܪܢܫܵܢܘܼܬܼܵܐ . ܐܵܘ ܠܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ : ܘܲܒܼܡܸܠܲܬܼܗܘܿܢ ܢܲܤܩܘܼܢ ܟܠܗܹܝܢ ܥܠܵܘܗܝ : ܕܘܼܒܵܪܵܐ ܘܚܲܫܹ̈ܐ ܘܡܵܘܬܵܐ . ܠܵܘ ܓܹܝܪ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܚܛ̣ܵܐ ܐܵܘ ܥ̣ܒܲܪ ܥܲܠ ܦܘܼܩܕܵܢܵܐ : ܕܐܲܠܵܗܵܐ ܢܸܬܿܕܲܒܲܪ ܘܢܸܛܲܪ ܟܠܗܘܿܢ ܦܘܼܩ̈ܕܵܢܹܐ : ܘܐܲܝܟܼ ܐܲܝܢܵܐ ܕܡ̣ܢ ܕܘܼܒܵܪܹ̈ܐ ܐܸܫܬܿܟܲܚ ܕܠܵܐ ܚܛܵܗ̈ܝܼܢ ܡܝܼܬܼ ܚܠܵܦܲܝܢ . ܒܝܲܕܼ ܒܲܪܢܵܫܵܐ ܠܲܡ ܡܵܘܬܵܐ : ܘܲܒܼܝܲܕܼ ܒܲܪܢܵܫܵܐ ܩܝܵܡܬܼܵܐ . ܡܸܛܠ ܗܵܢܵܐ ܐܵܦ ܐܵܠ̇ܨܵܐ ܗ̄ܘ̣ܵܬܼ ܥܲܠ ܒܲܪܢܵܫܵܐ ܡܫܲܠܡܵܢܵܐ : ܠܡܸܬܼܒܲܪܢܫܵܢܘܼܬܹܗ ܕܐܲܠܵܗܵܐ ܡܸܠܬܼܵܐ : ܕܲܡܫܲܡܠܲܝ ܒܦܲܓܼܪܵܐ ܘܲܒܼܢܲܦܫܵܐ . ܕܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܢܸܬܿܕܲܒܲܪ : ܘܢܸܛܲܪ ܠܡܸܫܬܲܡܥܵܢܘܼܬܼܵܐ ܘܲܠܕܼܘܼܒܵܪܹ̈ܐ ܕܲܟܼܝܵܢܵܐ ܐ̄ܢܵܫܵܝܵܐ . ܘܡܸܬܼܝܲܐܒܼܝܼܢ ܘܲܡܝܼܩܪܝܼܢ ܠܲܡܫܵܐ ܕܝܵܠܕܲܬܼ ܐܲܠܵܗܵܐ : ܡܸܛܠ ܕܢܹܐܡܪܘܼܢ ܕܐܲܠܵܗܵܐ ܡܝܼܬܼ . ܘܲܒܼܗܵܝ̇ ܬܘܼܒܼ ܕܡ̣ܢ ܐܲܒܼ̈ܗܵܬܲܢ : ܗܵܢ̇ܘܿܢ ܕܲܥܕܲܡܵܐ ܠܡܵܘܬܵܐ pb. 270 ܩܵܡ̣ܘ ܠܘܼܩܒܲܠ ܗܵܪ̈ܵܛܝܼܩܹܐ : ܕܐܲܡ̇ܪܝܼܢ ܝܵܠܕܲܬܼ ܐܲܠܵܗܵ . ܒܪܲܡ ܘܠܵܘ ܒܕܘܼܟܿ ܒܗܵܠܹܝܢ ܫܡܵܗܹ̈ܐ ܐܸܬܼܚܲܚܘ : ܘܠܵܐ ܦܠܲܚ̣ܘ ܐܸܢܘܿܢ ܒܲܟܼܬܼܝܼ̈ܒܼܵܐ ܕܤܘܼܢܡܗܵܕܘܿܣ . ܐܵܪܵܐ : ܒܲܕܼ ܠܵܘ ܝܵܕܼܥ̇ܝܼܢ ܗ̄ܘ̣ܵܘ ؟ ܐܵܘ ܒܲܕܼ ܤܵܢܹ̇ܝܢ ܗ̄ܘ̣ܵܘ ܠܹܗ ؟ ܐܵܘ ܡܸܠܬܼܵܐ ܡܸܕܸܡ ܩܢܹܝܢ ܗ̄ܘ̣ܵܘ ܒܪܸ̈ܥܝܵܢܲܝܗܘܿܢ : ܐܲܝܟܼ ܡ̇ܢ ܕܒܼܵܗ̇ ܡܸܬܼܢܲܩܦܝܼܢ ܠܡܲܠܠܦܵܢܘܼܬܼܵܐ ܐܲܠܵܗܵܝܬܼܵܐ : ܘܒܲܒܼܓܼܵܠܵܐ ܕܒܲܥܸܠܕܒܼܵܒܹ̈ܐ ܠܵܐ ܚܵܪܘ : ܘܠܵܐ ܝܲܗ̣̄ܒܼܘ ܪܹܫܵܐ ܠܲܡܒܲܨܵܪܘܼ ܠܐܲܠܵܗܘܼܬܹܗ : ܟܲܕܼ ܥܵܒܼ̇ܕܝܼܢ ܠܵܗ̇ ܚܵܫܘܿܬܼܵܐ ܘܡܵܝܘܿܬܬܵܐ . ܠܵܘ ܓܹܝܪ ܗܵܘ̇ ܕܒܲܫܡܵܐ ܡܡܲܠܸܠ ܐܲܠܵܗܵܝ̈ܬܼܵܐ : ܡܸܬܼܐܡܲܪ ܕܲܡܡܲܠܸܠ ܐܲܠܵܗܵܝ̈ܬܼܵܐ . ܐܸܠܵܐ ܗܵܘ̇ ܕܒܲܥܒܼܵܕܼܵܐ ܘܒܲܫܡܵܐ ܡܡܲܠܸܠ ܐܲܠܵܗܵܝ̈ܬܼܵܐ : ܠܵܐ ܫܵܒܹ̇ܩ ܠܐܲܝܠܹܝܢ ܕܲܡܥܲܬܿܕܹܝܢ ܕܢܸܥܒܿܘܼܘܼܢܵܝܗܝ ܥܒܼܝܼܕܼܵܐ ܘܒܲܪܝܵܐ . ܠܵܘ ܗܵܘ̇ ܕܝܵܗܹ̇ܒܼ ܗܘܼܠܹܐ ܠܓܼܘܼܕܵܦܵܐ : ܘܠܵܐ ܡܩܲܒܸܿܠ ܕܡܸܦܲܩ ܢܦܲܩ̣ ܡ̣ܢ ܡܲܪܝܲܡ ܒܬܼܘܼܠܬܼܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܐܲܝܢܵܐ ܕܐܝܼܬܼܵܘܗܝ ܘܡ̣ܢ ܩܕܝܼܢܡ ܐܝܼܬܼܵܘܗܝ . ܘܡ̣ܢ ܗܵܝ̇ ܕܐܸܬܼܒܝܼܠܸܕܼ ܒܲܪܢܵܫܵܐ ܡܸܢܵܗ̇ : ܐܲܝܟܼ ܐܲܝܢܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܘܲܗܘ̤ܵܐ : ܡܸܫܬܿܐܸܠ . ܐܵܪܵܐ ܐܲܝܟܼ ܐܲܝܢܵܐ ܕܒܲܟܼܝܵܢܹ̈ܐ ܬܪ̈ܲܝܗܘܿܢ ܐܵܡܲ݁ܪ ܠܹܗ ܠܐܲܠܵܗܵܐ ܡܸܠܬܼܵܐ ܐܲܠܵܗܵܐ ܘܒܲܪܢܵܫܵܐ : ܘܐܲܝܟܼ ܕܐܸܬܼܝܼܠܸܕܼ ܒܲܪܢܵܫܵܐ ܒܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ : ܐܵܘ ܐܲܫܬܲܚܠܲܦ ܠܐܘܼܤܝܼܵܐ ܐ̄ܚܪܹܬܼܵܐ ܕܒܲܪܢܵܫܵܐ : ܘܗܵܟܲܢܵܐ ܠܹܗ ܐܵܡܲ݁ܪ ܐܲܢ̄ܬܿ ܕܐܸܬܼܝܼܠܸܕܼ ؟ ܠܵܐ ܠܲܡ ܓܹܝܪ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܐ̄ܢܵܫܵܐ : ܐܸܠܵܐ ܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ . ܘܐܲܝܟܼ ܕܒܸܐܤܟܹܡܵܐ ܕܒܲܪܢܵܫܵܐ ܡܸܬܼܚܲܫܲܚ : ܘܠܵܐ ܒܐܘܼܤܝܼܵܐ ܕܒܲܪܢܵܫܵܐ . pb. 271 ܐܸܠܵܐ ܐܵܬܵܢܵܤܝܼܣ ܠܵܐ ܫܵܒܹ̇ܩ ܠܵܟܼ ܟܲܕܼ ܐܵܡܲ݁ܪ . . . ܠܵܐ ܗ̄ܘ̣ܵܐ ܒܲܫܐܝܼܠܘܼ ܗܵܠܹܝܢ ܗ̤ܘܲܝ̈ : ܚܵܣ . . ܐܲܝܟܼ ܕܐ̄ܢܵܫ̈ܝܼܢ ܐܲܤܒܲܪܘ : ܐܸܠܵܐ ܒܩܘܼܫܬܼܵܐ ܫܲܪܝܼܪܵܐܝܼܬܼ . ܟܲܕܼ ܗܘ̤ܵܐ ܒܲܪܢܵܫܵܐ ܦܵܪܘܿܩܲܢ : ܠܟܼܠܹܗ ܒܲܪܢܵܫܵܐ ܦܘܼܪܩܵܢܵܐ ܗܘ̤ܸܵܐ . ܐܸܢܓܿܝܪ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ : ܐܲܝܟܼ ܕܐܵܡ̇ܪܝܼܢ : ܗܵܘ̇ ܕܹܝܢ ܡܸܬܼܐ̱ܡܲܪ ܒܲܫܐܲܝܼܠܘܼ : ܦܲܢܛܵܤܝܼܵܐ ܐܝܼܬܼܵܘܗܝ . ܡܸܫܬܿܟܲܚ ܠܹܗ ܦܘܼܪܩܵܢܵܐ ܘܲܩܝܵܡܬܼܵܐ ܕܲܒܼܢܲܝ̈ܢܵܫܵܐ ܕܲܒܼܡܲܤܒܿܪܵܢܘܼܬܼܵܐ ܗܘ̤ܵܬܼ : ܐܲܝܟܼ ܕܸܐܸܡ݂ܲܪ ܪܲܫܝܼܥܵܐ ܡܵܐܢܝܼ . ܐܸܠܵܐ ܠܵܐ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ . ܦܲܓܼܪܵܐ ܐ̄ܢܵܫܝܵܐ ܗܵܟܹܝܠ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗ̈ܝܹܐ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܿܩܲܢ . . ܠܵܐ ܐ̄ܢܵܫ ܡܩܲܒܸܿܠ ܒܲܫܐܝܼܠܘܼ ܠܡܹܡܲܪ ܒܦܲܓܼܪܵܐ ܠܐܲܠܵܗܵܐ ܡܸܠܬܼܵܐ : ܐܸܠܵܐ ܠܐܲܠܵܗܵܐ ܐܲܝܟܼ ܐܲܠܵܗܵܐ ܡܸܠܬܼܵܐ : ܕܡ̣ܢ ܩܕܝܼܡ ܐܝܼܬܼܵܘܗܝ ܘܲܡܬܼܘܿܡܵܐܝܼܬܼ ܐܝܼܬܼܵܘܗܝ : ܘܲܒܼܕܓܼܘܼܫܡܵܐ ܗܘ̤ܵܐ : ܘܐܝܼܬܼܵܘܗܝ ܐܵܦ ܒܓܼܘܼܫܡܵܐ . ܟܲܕܼ ܠܵܐ ܢܦܲܩ̣ ܡ̣ܢ ܐܘܼܤܝܼܵܐ ܕܝܼܠܹܗ ܠܐܘܼܤܝܼܵܐ ܕܒܸܤܪܵܐ : ܘܲܠܝܲܠܕܵܐ ܕܒܸܤܪܵܐ ܤܲܝܒܲܪ : ܐܸܠܵܐ ܡ̣ܢ ܐܘܼܤܝܼܵܐ ܕܝܼܠܲܢ . . . ܐ̄ܢܵܫܵܝܵܐ ܓܹܝܪ ܐܝܼܬܼܵܘܗܝ ܟܝܵܢܵܐ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܕܐܵܡ̇ܪܝܼܢ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܿܩܲܢ . ܐܘܼܤܝܼܵܐ ܓܹܝܪ ܕܐܲܠܵܗܵܐ ܡܸܠܬܼܵܐ : ܘܥܲܠ ܐܘܼܤܝܼܵܐ ܕܒܲܪܢܵܫܵܐ ܦܵܪܹܫ ܐ̄ܢܵܐ ܡܸܢܟܼܘܿܢ : ܘܠܵܐ ܗ̄ܘ̣ܵܐ ܥܲܠ ܫܡܵܐ . ܠܵܐ ܓܹܝܪ ܚܵܤܹ̇ܡ ܐ̄ܢܵܐ : ܐܸܡ̇ܪܹܬܼ . ܒܒܲܪܬܼ ܩܵܠܵܐ ܕܲܒܼܬܼܘܼܠܬܼܵܐ ܝܵܠܕܲܬܼ ܠܲܡܫܝܼܚܵܐ . ܐܸܠܵܐ ܝܵܕܲܥ̇ ܐ̄ܢܵܐ ܠܵܗ̇ ܡܝܲܩܲܪܬܵܐ ܠܗܵܝ̇ ܕܩܲܒܿܠܲܬ̤ ܠܐܲܠܵܗܵܐ : ܕܡܸܢܵܗ̇ ܢܦܲܩ̣ ܡܵܪܝܵܐ ܕܟܼܠ . ܗܵܠܹܝܢ ܠܵܐ ܡܩܲܒܸܿܠ ܐܲܢ̄ܬܿ . ܘܐܲܝܟܲܢܵܐ ܢܸܫܒܿܩܵܟܼ ܐ̄ܢܵܫ pb. 272 ܘܲܢܗܲܝܡܢܵܟܼ : ܐܲܝܟܼ ܕܠܲܐܝܢܵܐ ܕܲܒܼܗܵܢܵܐ ܙܢܵܐ ܐܵܡܲ݁ܪ ܕܐܸܬܼܝܼܠܸܕܼ ܐܲܠܵܗܵܐ ؟ ܐ̄ܢܵܫܵܝܵܐ ܗ̄ܘ̣ ܗܵܟܹܝܠ ܗܵܘܿ ܕܡܼܢ ܛܘܼܒܼܵܢܝܼܬܼܵܐ ܡܲܪܝܲܡ : ܐܵܦܸܢ ܐܵܠܹܦ ܙܲܒܼܢ̈ܝܵܢ ܬܸܬܼܚܕܸܐ ܠܘܼܩܒܲܠ ܐܵܬܵܢܵܣܝܼܣ : ܒܦܲܓܼܪܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ : ܒܗܵܘ̇ ܕܲܢܤܲܒܼ ܫܘܼܪܝܵܐ ܕܢܸܗܘܸܐ ܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ : ܠܵܐ ܗ̤ܘ ܢܤܲܒܼ ܫܘܼܪܵܝܵܐ ܕܢܸܗܘܸܐ . ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܲܡܬܼܘܿܡܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܐܵܘܕܵܐ ܐܲܝܟܼ ܕܐܝܼܬܲܝܗܘܿܢ ܟܝܵܢ̈ܐ : ܐܵܘܕܵܐ ܐܲܝܟܼ ܕܐܸܬܼܦܩܸܕܼܬܿ : ܐܵܘܕܵܐ ܐܲܝܟܼ ܕܲܨܒܼܵܐ ܐܲܠܵܗܵܐ ܕܲܢܫܵܘܙܒܼܵܟܼ ܒܝܲܕܼ ܦܲܓܼܪܵܐ . ܘܲܕܦܲܓܼܪܵܐ ܠܵܐ ܗ̄ܘ̣ܵܐ ܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܫܬܲܚܠܲܦ ܠܐܘܼܤܝܼܵܐ ܕܒܸܤܪܵܐ ܘܐܸܬܼܓܒܸܠ ܘܐܸܨܛܲܠܲܡ : ܘܲܪܒܼܵܐ ܘܐܸܬܼܓܿܡܲܪ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܘܐܸܬܼܝܼܠܸܕ . ܐܸܠܵܐ ܡ̣ܢ ܓܘܼܫܡܵܐ ܕܓܼܒܼܝܼܠܵܬܐ ܕܝܼܠܲܢ : ܡ̣ܢ ܙܲܪܥܵܐ ܕܲܒܼܢܲܝ̈ܢܵܫܵܐ . ܙܲܪܥܵܐ ܓܹܝܪ ܕܐܲܒܼܪܵܗܵܡ ܐܝܼܬܼܵܘܗܝ ܗ̄ܘ̣ܵܐ . ܡܵܢܵܐ ܥܵܒܹ̇ܕܼ ܐܲܢ̄ܬܿ ܠܗܹܝܢ ܫܪܲܓܼܪܵܓܼܝܵܬܼܵܐ ܠܗܵܠܹܝܢ ܕܦܲܓܼܪܵܐ : ܘܲܡܒܲܛܸܠ ܐܲܢ̄ܬܿ ܠܗܵܠܹܝܢ ܕܓܼܘܼܫܡܵܐ : ܘܤܵܐܹ̇ܡ ܐܲܢ̄ܬܿ ܠܗܹܝܢ ܥܲܠ ܐܲܠܵܗܵܐ : ܐܲܝܟܲܢܵܐ ܕܲܬܼܪ̈ܝܗܘܿܢ ܡܵܘ̈ܠܵܕܹܐ ܒܦܘܼܠܵܓܼܵܐ ܬܸܥܒܸܿܕܼ ܐܸܢܘܿܢ : ܟܲܕܼ ܠܡܵܘܠܵܕܼܵܐ ܡ̇ܢ ܕܓܼܘܼܫܡܵܐ ܕܠܵܐ ܫܘܼܪܵܝܵܐ ܡ̣ܢ ܐܲܠܵܗܵܐ ܐܲܒܼܵܐ ܥܵܒܹ̇ܕܼ ܐܲܢ̄ܬܿ . ܦܲܓܼܪܵܐ ܓܹܝܪ ܘܒܲܪܢܵܫܵܐ ܐܵܡܲ݁ܪ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ : ܘܲܬܼܚܹܝܬܼ ܫܘܼܪܵܝܵܐ ܘܲܬܼܚܹܝܬܼ ܫܘܼܡܠܵܝܵܐ : ܘܲܕܼܡ̣ܢ ܒܬܼܘܼܠܬܼܵܐ ܛܘܼܒܼܵܢܝܼܬܼܵܐ ܐܸܬܼܝܼܠܸܕܼ : [ ܡܸܛܠ ܕܲܗܘ̤ܵܐ ܒܲܪܢܵܫܵܐ ]. ܐܲܝܟܲܢܵܐ ܐܸܡܲ݁ܪ ܐܲܢ̄ܬܿ ܝܲܠܕܵܐ ܕܦܲܓܪܵܐ ؟ ܠܐܲܠܵܗܵܐ ܓܹܝܪ ܡܸܠܬܼܵܐ ܒܲܠܚܘܿܕܼ ܝܵܗܹ̇ܒܼ ܐܲܢ̄ܬܿ ܡܵܘܠܵܕܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܘܡ̣ܢ ܒܬܼܘܼܠܬܼܵܐ . ܐܸܡܲܪ ܢܲܗܝܼܪܵܐܝܼܬܼ : ܘܐܵܘܕܵܐ ܒܲܟܼܝܵܢܵܐ ܐ̄ܢܵܫܝܵܐ pb. 273 ܕܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ : ܐܲܝܟܼ ܕܐܵܡ̇ܪܝܼܢ ܟܬܼܵܒܹ̈ܐ ܐܲܠܵܗܵܝܹ̈ܐ . ܘܐܸܫܬܲܪܝܲܬ̤ ܗܵܝ̇ ܕܡܸܬܼܒܲܥܝܵܐ : ܕܲܬܼܚܹܝܬܼ ܫܘܼܪܵܝܵܐ ܘܬܲܪܒܿܝܼܬܼܵܐ ܘܫܘܼܡܠܵܝܵܐ ܠܵܐ ܐܝܼܬܹܝܗ̇ ܐܘܼܤܝܼܵܐ ܕܐܲܠܵܗܵܐ : ܐܵܦܸܢ ܒܝܲܕܼ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܠܡܵܢܵܐ ܡܒܲܛܸܠ ܐܲܢ̄ܬܿ ܠܲܫܡܵܗܹ̈ܐ ܡܵܘܕܥܵܢܹ̈ܐ ܕܐ̄ܢܵܫܘܼܬܼܵܐ : ܗܵܟܼܘܵܬܼ ܕܹܝܢ ܐܵܦ ܥܲܠ ܐܵܠܵܗܘܼܬܼܵܐ ܨܵܒܹ̇ܐ ܐܲܢ̄ܬܿ ܠܲܡܗܲܝܡܵܢܘܼ ؟ ܐܸܠܵܐ ܐܲܝܟܼ ܐܲܝܕܵܐ ܕܠܵܐ ܐܝܼܬܹܝܗ̇ ܕܲܟܼܦܘܼܪܝܵܐ : ܘܲܠܗܵܝ̇ ܕܐܲܠܵܗܘܼܬܼܵܐ ܢܸܦܩܲܬ̤ ܡܸܢܵܗ̇ : ܐܲܝܟܼ ܐܲܝܕܵܐ ܕܡܵܘܕܥܵܐ ܕܠܵܐ ܢܸܤܒܲܬ̤ ܫܘܼܪܵܝܵܐ ܡܸܢܵܗ̇ : ܡܒܲܛܸܠ ܐܲܢ̄ܬܿ : ܘܲܠܐ̄ܢܵܫܘܼܬܼܵܐ ܕܐܸܬܼܝܲܠܕܲܬ̤ ܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ ܡܒܲܛܸܠ ܐܲܢ̄ܬܿ . ܠܵܘ ܓܹܝܪ ܝܸܠܕܲܬ̤ ܒܲܪܢܵܫܵܐ ܐܵܡܲ݁ܪ ܐܲܢ̄ܬܿ : ܐܸܠܑܵܐ ܐܲܝܟܼ ܕܲܝܘܹ̈ܐ ܡܲܛܥ̈ܝܵܢܹܐ : ܕܲܠܒܲܪܢܵܫܵܐ ܡܚܵܘܹܝܢ ܕܠܵܐ ܐܝܼܬܼܵܘܗܝ ܒܲܪܢܵܫܵܐ . ܒܲܪܢܵܫܵܐ ܓܹܝܪ ܡܵܘܕܸܐ ܐܲܢ̄ܬܿ : ܐܸܠܵܐ ܐܲܠܵܗܵܐ ܡܸܠܬܼܵܐ . ܘܐܲܠܵܗܵܐ ܡܸܠܬܼܵܐ ܡܵܘܕܸܐ ܐܲܢ̄ܬܿ : ܠܵܐ ܒܲܪܢܵܫܵܐ . ܡܲܛܥܸܐ ܐܲܢ̄ܬܿ ܓܹܝܪ ܠܲܒܼܢܲܝ̈ܢܵܫܵܐ : ܡܫܲܚܠܸܦ ܐܲܢ̄ܬܿ ܠܐܘܼ̈ܤܝܼܵܣ ܡ̣ܢ ܫܡܵܗܹ̈ܐ . ܒܲܪܢܵܫܵܐ ܓܹܝܪ ܐܸܡܲ݁ܪ ܐܲܢ̄ܬܿ : ܘܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܤܵܐܹ̇ܡ ܐܲܢ̄ܬܿ . ܘܬܼܘܼܒܼ ܐܲܠܵܗܵܐ ܡܸܠܬܼܵܐ ܐܸܡܲ݁ܪ ܐܲܢ̄ܬܿ : ܘܠܐܘܼܤܝܼܵܐ ܕܒܲܪܢܵܫܵ ܤܵܐܹ̇ܡ ܐܲܢ̄ܬܿ : ܘܒܲܫܡܵܐ ܕܐܲܠܵܗܵܐ ܡܸܠܬܼܵܐ ܐܵܪܝܼܡܬܵܗ̇ : ܠܲܝܬܿ ܠܗܘܿܢ ܡܸܕܸܡ ܠܡܹܐܡܲܪ . ܟܵܝܵܢܵܐ ܗ̄ܘ̣ ܐ̄ܢܵܫܵܝܵܐ ܗܵܘ̇ ܕܡ̣ܢ ܓܘܼܒܼܵܢܝܼܬܼܵܐ ܡܲܪܝܲܡ : ܡܵܕܹܝܢ ܝܵܠܕܲܬܼ ܒܲܪܢܵܫܵܐ ܗ̣̄ܝ : ܗܵܘ̇ ܕܡܸܢܵܗ̇ ܫܩܲܠ̣ ܫܘܼܪܵܝܵܐ ܘܐܸܬܿܕܲܪܲܓܼ ܘܐܸܬܼܓܡܲܪ . ܠܵܐ ܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ : ܐܵܦܸܢ ܡܸܬܼܐܡܲܪ ܗܵܟܲܢܵܐ : ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ . . . ܡܵܕܹܝܢ ܒܲܟܼܝܵܢܵܐ ܡ̇ܢ ܝܵܠܕܲܬܼ ܒܲܪܢܵܫܵܐ : ܒܡܸܢܼܓܲܠܝܵܢܘܼܬܼܵܐ ܕܹܝܢ ܝܵܠܕܲܬܼ ܐܲܠܵܗܵܐ . ܐܸܢ ܒܡܬܼܓܲܠܝܵܢܘܼܬܼܵܐ pb. 274 ܬܹܐܡܲܪ ܘܠܵܘ ܒܲܟܼܝܵܢܵܐ ܐܸܬܼܝܼܠܸܕܼ ܡܵܢܵܗ̇ : ܡܵܕܹܝܢ ܢܦܲܩ̣ ܟܲܕܼ ܡܚܲܝܲܕܼ ܒܗܵܘ̇ ܕܐܸܬܼܝܼܠܸܕܼ ܡܸܢܵܗ̇ ܒܲܒܼܤܲܪ . ܠܡܵܢܵܐ ܡܢܵܬܼܵܢܵܐܝܼܬܼ ܤܵܐܹ̇ܡ ܐܲܢ̄ܬܿ : ܘܲܡܒܲܛܸܠ ܐܲܢ̄ܬܿ ܠܗܹܝܢ ܐܲܝܟܼ ܥܵܒܼܕܲܝ̈ ܬܸܕܼܡܪ̈ܵܬܼܵܐ : ܕܐܲܝܠܹܝܢ ܕܡܸܬܼܚܲܙ̈ܝܵܢ ܠܵܐ ܡܸܬܼܚܲܙܝܵܢ̈ܝܵܬܼܵܐ ܥܵܒܼ̇ܕܝܢ ܠܗܹܝܢ : ܘܲܒܼܡܲܤܒܿܪܵܢܘܼܬܼܵܐ ܥܵܒܼ̇ܕܝܼܢ ܐܲܝܠܹܝܢ ܕܡܸܬܼܚܲܙ̈ܝܵܢ ܘܠܵܐ ܡܸܬܼܚܲܙ̈ܝܵܢ ؟ ܒܲܫܪܵܪܵܐ ܐܝܼܬܹܝܗ̇ ܟܪܸܤܛܝܵܢܘܼܬܼܵܐ : ܠܵܐ ܬܸܛܥܘܿܢ ... ܐ̄ܢܵܫܵܝܵܐ ܗ̄ܘ̣ ܗܵܘ̇ ܕܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ ܐܸܬܼܝܼܠܸܕܼ ... ܗܵܘ̇ ܕܲܢܤܲܒܼ ܫܘܼܪܵܝܵܐ ܘܐܸܬܿܕܲܪܲܓܼ ܘܐܸܬܼܕܡܲܪ . ܠܵܐ ܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ : ܐܵܦܸܢ ܡܸܬܼܐ̱ܡܲܪ ܗܵܟܲܢܵܐ ܡܸܛܠ ܡܸܬܼܓܲܠܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ . . . ܡܗܲܝܡܢܝܼܢ ܐܢ̄ܬܿܘܿܢ ܠܐܲܝܠܹܝܢ ܕܐܸܡ݂ܲܪܘ ܗܵܠܹܝܢ : ܐܲܝܟܼ ܫܲܪܝܼܪܹ̈ܐ ؟ ܡܗܲܝܡܢܝܼܢ ܐܢ̄ܬܿܘܿܢ ܠܐܲܝܠܹܝܢ ܕܲܟܼܬܲܒܼܬܿܘܿܢ : ܠܗܵܠܹܝܢ ܓܹܝܪ ܐܲܢ̄ܬܿܘܿܢ ܟܬܲܒܼܬܿܘܿܢ : ܐܵܘ ܠܵܐ ܡܗܲܝܡܢܝܼܢ ܐܢ̄ܬܿܘܿܢ ܠܗܘܿܢ ؟ ܐܵܘ ܒܲܪܢܵܫܵܐ ܫܚܝܼܡܵܐ ܐܵܡ̇ܪܝܼܢ : ܡܸܛܠ ܕܗܵܠܹܝܢ ܐܵܡ̇ܪܝܼܢ ܥܲܠ ܡܫܝܼܚܵܐ ؟ ܠܵܘ ܒܲܫܐܝܼܠܘܼ ܐܵܡ̇ܪܝܼܢ ܕܐܝܼܬܼܵܘܗܝ ܒܦܲܓܼܪܵܐ ܐܲܠܵܗܵܐ : ܒܡܸܬܼܚܵܘܝܵܢܘܼܬܼܵܐ ܐܵܡ̇ܪܝܼܢ ܥܲܠ ܐܲܠܵܗܵܐ ܕܫܲܪܝܼ ܘܐܸܬܿܕܲܪܲܓܼ . ܐܲܝܟܲܢܵܐ ܓܹܝܪ ܐܲܝܠܹܝܢ ܕܲܡܚܲܝܕܹܝܢ ܫܚ̈ܝܼܡܹܐ ܡܵܬܼܐܲܡܪܝܼܢ ؟ ܐܸܠܵܐ ܫܚܝܼ̈ܡܵܬܼܵܐ ܚܵܫܹ̇ܒܼ ܐܲܢ̄ܬܿ ܠܐܲܝܠܹܝܢ ܕܠܵܐ ܐܝܼܬܲܝܗܹܝܢ ܒܐܘܼܤܝܼܵܐ ܬܲܪ̈ܬܲܝܗܹܝܢ : ܠܐܲܠܵܗܘܼܬܼܵܐ ܕܠܵܐ ܐܼܝܬܹܝܗ̇ ܐ̄ܢܵܫܘܼܬܼܵܐ : ܘܲܠܐ̄ܢܵܫܘܼܬܼܵܐ ܕܠܵܐ ܐܝܼܬܹܝܗ̇ ܐܲܠܵܗܘܼܬܼܵܐ . ܐܸܠܵܐ ܫܟܼܝܼܪܵܢ ܗܵܠܹܝܢ ܠܡܹܐܡܲܪ : ܐܲܝܟܼ ܕܤܵܒܲܪ̇ ܐ̄ܢܵܐ : ܠܗܵܘ̇ ܕܐܸܡܲܪ ܕܠܵܐ ܡܸܬܼܒܲܛܲܠ ܦܘܼܪܫܵܢܵܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ . ܡܵܕܹܝܢ : ܠܗܵܕܹܐ ܐܵܡܲ݁ܪ ܐܲܢ̄ܬܿ . ܗܵܘ̇ ܡܵܐ ܕܐܵܦ ܐܸܢܵܐ : ܟܲܕܼ ܡܫܲܒܲܚ ܐ̄ܢܵܐ : ܕܐܲܠܵܗܘܼܬܼܵܐ ܐܝܼܬܹܝܗ̇ ܟܲܕܼ ܡܚܲܝܕܼܵܐ ܒܐ̄ܢܵܫܘܼܬܼܵܐ : ܘܐ̄ܢܵܫܘܼܬܼܵܐ ܐܝܬܹܝܗ̇ ܒܲܟܼܝܵܢܵܐ ܘܲܡܚܲܝܕܼܵܐ pb. 275 ܒܐܲܠܵܗܘܼܬܼܵܐ . ܘܒܲܐܝܠܹܝܢ ܕܲܒܼܕܝܼܠܝܼ ܡܲܚܪܸܡ ܐܲܢ̄ܬܿ ؟ ܐܵܦ ܠܗܵܠܹܝܢ ܕܝܼܠܵܟܼ ܐܲܚܪܸܡ . ܐܸܢܗ̤ܘ ܕܙܵܕܹܩ ܠܡܹܐܡܲܪ ܕܝܼܠܵܟܼ : ܗܵܠܹܝܢ ܕܠܵܐ ܬܟܼܝܼܠ ܐܲܢ̄ܬܿ ܥܠܲܝܗܹܝܢ ܕܐܲܝܟܼ ܕܒܲܫܪܵܪܵܐ ܐܸܢܹܝܢ : ܟܲܕܼ ܡܩܵܘܸܐ ܐܲܢ̄ܬܿ ܒܕܲܠܩܘܼܒܼܠܵܝܘܼܬܼܵܐ ܠܘܼܩܒܲܠ ܐܲܒܼ̈ܗܵܬܼܵܐ ܘܠܘܼܩܒܲܠ ܟܬܼܒܹ̈ܐ ܐܲܠܵܗܵܝܹ̈ܐ . ܬܡܝܼܗܬܵܐ ܗ̣̄ܝܼ ܓܹܝܪ ܘܲܡܫܲܒܲܚܬܼܵܐ ܫܟܼܵܚܬܼܵܐ ܗܕܹܐ ܕܗܹܪܹܤܝܼܣ : ܕܗܵܠܹܝܢ ܟܠܗܹܝܢ ܐܵܡܲ݁ܪ ܐܲܢ̄ܬܼ : ܕܗܵܠܹܝܢ ܕܐ̄ܢܵܫ ܠܵܐ ܡܵܘܕܹܐ ܒܗܹܝܢ : ܕܘܿܓܡܵܐ ܕܝܼܠܵܟܼ ܠܚܘܿܕܲܝܟ ܩܲܝܸܡ̣ܬܿ ܠܘܼܩܒܲܠ ܟܠܢܵܫ : ܕܐܲܤܒܲܪܬܿ ܕܡ̣ܢ ܟܠܢܵܫ ܡܸܬܼܠܲܒܼ̈ܟܵܢ . ܕܲܠܩܘܼܒܼܠܵܐ ܕܹܝܢ : ܐܲܝܟܼ ܐܲܝܢܵܐ ܕܲܠܟܼܠܢܵܫ ܒܡܲܤܲܒܼ ܒܐܲܦܹ̈ܐ ܕܲܒܲܪܬܿ : ܐܲܝܟܼ ܢܵܤܹ̇ܒܼ ܠܐܲܦܹ̈ܐ ܡ̣ܢ ܟܠܢܵܫ ܡܸܤܬܿܢܸܐ ܐܲܢ̄ܬܿ . ܐܲܝܟܲܢܵܐ ܕܢܸܬܼܓܠܸܐ ܫܪܵܪܵܐ : ܕܡ̣ܢ ܟܠܢܵܫ ܡܸܤܬܿܒܲܪ : ܕܡܸܕܲܥ ܡ̇ܢ ܝܵܕܲܥ̇ ܐܲܢ̄ܬܿ ܠܹܗ : ܕܬܹܐܡܪܝܼܘܗܝ ܕܹܝܢ ܠܵܐ ܡܲܡܪܲܚ ܐܲܢ̄ܬܿ . ܤܵܦܹ̇ܩ ܗܵܟܹܝܠ ܐܵܦ ܡ̣ܢ ܗܵܠܹܝܢ ܠܡܹܐܠܲܦ : ܠܐܲܝܠܹܝܢ ܕܒܼܵܥܹ̇ܝܢ ܕܢܸܕܲܥܘܼܢ ܪܸܥܝܵܢܵܟܼ : ܕܒܲܐܝܕܵܐ ܥܵܕܹܠ ܐܲܢ̄ܬܿ ܠܝܼ : ܐܲܝܟܼ ܕܠܲܐܝܢܵܐ ܕܲܒܼܪܲܚܝܼܩܘܼܬܼܵܐ ܕܕܘܼܟܿܬܼܵܐ ܐܸܡܲ݁ܪ ܐ̄ܢܵܐ ܕܲܦܪ̈ܝܵܫܵܢ ܐܘܼܤ̈ܝܼܵܣ : ܒܢܲܩܝܼܦܘܼܬܼܵܐ ܕܹܝܢ ܘܲܒܼܚܘܼܒܵܐ ܡܸܫܬܵܘ̈ܬܿܦܵܢ ܒܫܲܘܝܘܼܬܼܵܐ . ܘܠܵܐ ܗ̄ܘ̣ܵܐ ܒܗܵܝ̇ ܕܲܟܼܝܵܢܵܐܝܼܬܼ ܐܝܼܬܲܝܗܘܿܢ : ܒܡܸܠܬܼܵܐ ܗܵܟܹܝܠ ܕܲܟܼܝܵܢܹ̈ܐ ܡܦܲܪܫܝܼܢܲܢ . ܐ̄ܚܪܹܬܼܵܐ ܓܹܝܪ ܐܲܠܵܗܘܼܬܼܵܐ : ܘܲܐ̄ܚܪܹܬܼܵܐ ܐ̄ܢܵܫܘܼܬܼܵܐ . ܡ̣ܢ ܢܲܦܩܝܼܦܘܼܬܼܵܐ ܕܹܝܢ ܕܗܵܠܹܝܢ : ܠܵܘ ܐ̄ܚܪܹܢܵܐ ܘܲܐ̄ܚܪܹܢܵܐ ܒܦܲܪܨܘܿܦܵܐ . ܐܲܢ̄ܬܿ ܗܵܟܲܢܵܐ ܤܵܡ̣ܬܿ ܕܢܸܪܢܘܿܢ ܥܠܲܝ : ܕܲܠܩܘܼܒܼܠܵܐ ܕܹܝܢ ܡܸܬܼܚܙܝܵܐ ܕܐܸܡܲ݁ܪ ܐ̄ܢܵܐ : ܐܲܝܟܼ ܕܡܲܤܸܕܼ ܐܲܢ̄ܬܿ ܥܠܲܝ . ܕܲܡܚܲܝܸܕܼ ܐ̄ܢܵܐ ܡ̇ܢ : ܠܐܘܼܤ̈ܝܼܵܣ . ܡ̣ܢ ܚܕܼܵܝܘܼܬܼܵܐ pb. 276 ܕܹܝܢ ܕܐܘܼܤ̈ܝܼܵܣ : ܚܲܕܼ ܦܲܪܨܘܿܦܵܐ ܐܸܡܲ݁ܪ ܐ̄ܢܵܐ ܠܲܚܕܼܵܐ ܫܲܘܝܘܼܬܼܵܐ ܒܟܼܠ ܡܸܕܸܡ ܕܐܝܼܬܹܝܗ̇ ܠܦܲܪܨܘܿܦܵܐ : ܕܐܝܼܬܼ ܠܹܗ ܐܵܦ ܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ . ܠܵܐ ܗ̄ܘ̣ܵܐ ܒܤܸܕܼܩܵܐ ܘܲܒܼܡܸܬܼܪܲܚܩܵܢܘܼܬܼܵܐ : ܐܸܠܵܐ ܒܹܗ ܟܲܕܼ ܒܹܗ . ܒܪܲܡ ܐܵܦ ܥܲܠ ܐ̄ܚܪ̈ܵܢܝܵܬܼܵܐ ܡܲܪܗܛܵܐܝܼܬܼ ܐܲܝܟܼ ܕܡܸܫܟܿܚܵܐ ܢܸܥܒܲܪ : ܕܠܵܐ ܐ̄ܢܵܫ ܕܲܒܼܗܵܠܹܝܢ ܐܝܼܬܼܵܘܗܝ ܓܘܼܕܵܦܵܐ : ܐܵܘ ܒܝܲܕܼ ܗܸܢܹܝܢ ܘܐܵܦ ܗܵܠܹܝܢ ܡܸܬܼܟܲܤ̈ܤܵܢ . . . . . . . . . . . . . . . . . . . . ܗܵܝ̇ ܗܵܟܹܝܠ ܕܐܸܡ̇ܪܝܼܢ ܗ̣̄ܘܲܝܢ : ܠܵܐ ܬܸܕܼܚܲܠ ܠܡܸܕܼܒܲܪ ܠܡܲܪܝܲܡ ܐܲܢ̄ܬܿܬܼܵܟܼ . ܗܵܘ̇ ܓܹܝܪ [ ܕܐܸܬܼܝܼܠܸܕܼ ܒܵܗ̇ : ܡ̣ܢ ܪܘܼܚܵܐ ܗ̄ܘ̣ ܕܩܘܼܕܫܵܐ .] ܐܸܢ ܓܹܝܪ ܕܐܸܬܼܝܼܠܸܕܼ ܒܵܗ̇ : ܬܹܐܡܲܪ : ܘܐܸܢ ܕܲܗܘ̤ܵܐ ܒܵܗ̇ : ܠܤܘܼܡܟܵܠܵܐ ܡܸܕܸܡ ܗܵܕܹܐ ܠܵܐ ܡܲܚܤܪܵܐ . ܗܵܘ̇ ܓܹܝܪ ܕܐܸܬܼܝܼܠܸܕܼ ܒܵܗ̇ : ܡ̣ܢ ܪܘܼܚܵܐ ܗ̄ܘ̣ ܕܩܘܼܕܼܫܵܐ . ܐܸܢ ܓܹܝܪ ܢܹܐܡܲܪ ܕܐܲܠܵܗܵܐ ܡܸܠܬܼܵܐ ܐܸܬܼܝܼܠܸܕܸ ܒܟܲܪܤܵܐ : ܐ̄ܚܪܬܼܵܐ ܗ̣̄ܝ ܓܹܝܪ ܐܝܼܬܹܝܗ̇ ܗܵܝ̇ ܕܲܗܘ̤ܵܐ ܐܝܼܬܼܵܘܗܝ ܥܲܡ ܗܵܘ̇ ܕܡܸܬܼܝܼܠܸܕܼ : ܘܲܐ̄ܚܪܹܬܼܵܐ ܗܵܝ̇ ܕܢܸܬܼܝܼܠܸܕܼ . ܗܵܘ̇ ܠܲܡ ܓܹܝܪ ܕܒܼܵܗ̇ ܐܸܬܼܝܼܠܸܕܼ : ܡ̣ܢ ܪܘܼܚܵܐ ܗ̄ܘ̣ ܕܩܘܼܕܼܫܵܐ . ܗܵܢܵܘ ܕܹܝܢ : ܪܘܼܚܵܐ ܕܩܘܼܕܼܫܵܐ ܒܪ̣ܵܐ ܗܵܘ̇ ܕܒܼܵܗ̇ . ܚܙܵܘ ܗܵܟܹܝܠ ܐܲܒܼ̈ܗܵܬܼܵܐ : ܐܲܝܟܼ ܝܵܕܼܘܿܥܹ̈ܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ . ܘܐܸܢ ܥܲܠ ܗܵܘ̇ ܕܐܸܬܼܓܲܫܲܡ ܢܤܝܼܡ ܗܵܘ̇ ܕܐܸܬܼܝܼܠܸܕܼ : ܡܸܫܬܿܟܲܚ ܠܹܗ ܒܪܵܐ ܕܪܘܼܚܵܐ ܐܲܠܵܗܵܐ ܡܸܠܬܼܵܐ : ܐܵܘ ܕܲܬܼܪܹܝܢ ܐܲܒܼܵܗܹ̈ܐ ܐܝܼܬܼ ܠܹܗ . ܐܸܢܕܹܝܢ ܗܵܝ̇ ܕܲܗܘ̤ܵܐ ܢܹܐܡܲܪ : ܡܸܫܬܿܟܲܚ ܐܲܠܵܗܵܐ pb. 277 ܡܸܠܬܼܵܐ ܕܐܝܼܬܼܵܘܗܝ ܒܪܝܼܬܼܵܐ ܕܩܘܼܕܼܫܵܐ . ܘܟܲܕܼ ܥܵܪܩܝܼܢ ܡ̣ܢ ܡܸܠܬܼܵܐ ܕܝܲܠܬܼܵܐ : ܤܵܡ̣ܘ : ܕܢܚܸܬܼ ܡܸܛܠܵܬܲܢ ܒܢܲܝ̈ܢܵܫܵܐ ܘܡܸܛܠ ܦܘܼܪܩܵܢܲܢ ܘܐܸܬܼܓܲܫܲܡ . ܡ̇ܢ ܐܝܼܬܹܝܗ̇ ܗܵܝ̇ ܕܐܸܬܼܓܲܫܲܬܡ : ܕܠܵܐ ܐܸܫܬܲܚܠܲܦ ܡ̣ܢ ܐܲܠܵܗܘܼܬܼܵܐ ܠܒܸܤܪܵܐ ؟ ܒܗܵܝ̇ ܓܹܝܪ ܕܐܸܬܼܓܲܫܲܡ ܡ̣ܢ ܪܘܼܚܵܐ ܕܩܘܼܕܼܫܵܐ : ܐܸܬܿܕܢܝܼܘ ܠܐܹܘܲܢܓܲܠܸܤܛܵܐ . ܐܵܦ ܓܹܝܪ ܐܹܘܲܢܓܲܠܸܤܛܵܐ : ܟܲܕܼ ܐܸܬܼ݂ܵܐ ܠܘܵܬܼ ܡܸܬܼܒܼܲܢܵܫܢܘܼܬܼܵܐ : ܥܪܲܩ̣ ܡ̣ܢ ܕܲܠܡܹܐܡܲܪ ܝܲܠܕܵܐ ܥܲܠ ܡܸܠܬܼܵܐ : ܘܤܵܡ̣ ܡܸܬܼܓܲܫܡܵܢܘܼܬܼܵܐ . ܐܲܝܟܲܢܵܐ ؟ ܫܡܲܥ . ܘܡܸܠܬܼܵܐ ܒܸܤܪܵܐ ܗܘ̤ܵܐ . ܠܵܐ ܐܸܡ݂ܲܪ : ܕܡܸܠܬܼܵܐ ܒܝܲܕܼ ܒܸܤܪܵܐ ܐܸܬܼܝܼܠܸܕܼ . ܐܲܝܟܵܐ ܡ̇ܢ ܓܹܝܪ ܕܲܠܝܲܠܕܵܐ ܡܸܬܼܥܲܗܕܝܼܢ ܫܠܝܼܚܹ̈ܐ ܘܐܹܘܲܢܓܲܠܸܤ̈ܛܹܐ : ܠܲܒܼܪܵܐ ܤܝ̇ܡܝܼܢ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ . . . ܐܸܬܼܒܲܩܵܐ ܒܡ̇ܢ ܕܐܸܬܼܐ̱ܡܲܪ : ܒܵܥܹ̇ܐ ܐ̄ܢܵܐ ܡܸܢܵܟܼ . ܐܲܝܟܵܐ ܕܐܵܡ̇ܪܝܼܢ ܫܡܵܐ ܕܲܒܼܪܵܐ ܘܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܤܵܝ̇ܡܝܼܢ ܗܵܝ̇ ܕܐܸܬܼܝܼܠܸܕܼ . ܐܲܝܟܵܐ ܕܹܝܢ ܕܡܸܬܼܥܲܗܕܝܼܢ ܠܡܸܠܬܼܵܐ : ܠܵܐ ܐ̄ܢܵܫ ܕܹܝܢ ܡܸܢܗܘܿܢ ܐܲܡܪܲܚ ܠܡܹܐܡܲܪ ܝܲܠܕܵܐ ܒܝܲܕܼ ܐ̄ܢܵܫܘܼܬܼܵܐ . ܫܡܲܥ ܠܛܘܼܒܼܵܢܵܐ ܝܘܿܚܲܢܵܢ ܐܹܘܲܢܓܲܠܸܤܛܵܐ ܟܲܕܼ ܐܸܬܼ݂ܵܐ ܠܘܵܬܼ ܡܸܠܬܼܵܐ ܡܸܠܬܼܵܐ ܕܡܸܬܼܒܲܪܢܫܵܢܘܼܬܹܗ : ܫܡܲܥ ܐܲܝܠܹܝܢ ܐܸܡ݂ܲܪ : ܡܸܠܬܼܵܐ ܒܸܤܪܵܐ ܗܘ̤ܵܐ . ܗܵܢܵܘ ܕܹܝܢ : ܢܤܲܒܼ ܒܸܤܪܵܐ . ܘܐܲܓܸܢ ܒܲܢ . ܗܵܢܵܘ ܕܹܝܢ : ܠܲܟܼܝܵܢܲܢ ܠܒܸܫ̣ ܟܲܕܼ ܥ̣ܡܲܪ ܒܲܢ . ܘܲܚܙܲܝܢ ܫܘܼܒܼܚܹܗ ܫܘܼܒܚܵܐ ܕܲܒܼܪܵܐ . ܠܵܐ ܐܸܡ݂ܲܪ ܕܲܚܙܲܝܢ ܝܲܠܕܵܗ̇ ܕܡܸܠܬܼܵܐ . ܐܸܢܵܐ ܗܵܟܹܝܠ ܐܸܡ̇ܪܹܬܼ ܠܥܸܠܬܼܵܐ : ܕܤܵܒܲܪ ܗ̄ܘܹ̇ܝܬܼ ܕܫܲܦܝܼܪܵܐ : pb. 278 ܕܡܸܛܠܵܬܼܵܗ̇ ܠܑܵ ܐܸܡ݂ܲܪܘ ܐܲܒܼ̈ܗܵܬܼܵܐ ܒܲܤܝܵܡܵܐ ܕܗܲܝܡܵܢܘܼܬܼܵܐ : ܕܐܸܬܼܝܼܠܸܕܼ ܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܐܸܠܵܐ ܕܐܸܬܼܒܲܤܲܪ . ܕܠܵܐ ܗ̄ܘ̣ܵܐ ܠܪܘܼܚܵܐ ܕܩܘܼܕܼܫܵܐ ܢܹܐܡܲܪܘܼܢ ܐܲܒܼܵܐ ܐܵܘ ܒܵܪܘܿܝܵܐ ܕܲܒܼܪܵܐ : ܐܸܠܵܐ ܝܲܬܝܼܪܵܐܝܼܬܼ [ ܕܐܸܬܼܒܲܤܲܪ ܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܡ ܒܬܼܘܼܠܬܐ ] ܐܲܝܟܲܢܵܐ ܗܵܝ̇ ܕܲܗܘ̤ܵܐ : ܢܸܬܿܠܘܼܢܵܗ̇ ܠܒܸܤܪܵܐ : ܡܸܛܠ ܕܐܸܬܼܒܲܤܲܪ . ܬܲܫܥܝܼܬܼܵܐ ܗ̣̄ܝ ܓܹܝܪ ܕܥܵܒܼܘܿܕܼܘܼܬܼܵܐ . ܐܲܢ̄ܬܿܘܿܢ ܕܹܝܢ ܡܵܢܵܐ ܐܵܡܪܝܼܬܿܘܿ ؟ ܐܸܡܲܪܘ ܓܲܠܝܵܐܝܼܬܼ . ܐܲܟܸܤܘ ܠܐܲܝܠܹܝܢ ܕܓܲܕܼܦܘ ܢܲܗܝܼܪܵܐܝܼܬܼ : ܡ̣ܢ ܪܘܼܚܵܐ ܕܩܘܼܕܼܫܵܐ ܐܸܬܼܝܼܠܸܕܼ . ܐܸܢ ܐܸܬܼܝܼܠܸܕܼ : ܐܲܒܼܵܐ ܐܝܼܬܼܵܘܗܝ ܪܘܼܚܵܐ ܕܩܘܼܕܼܫܵܐ ܕܲܒܼܪܵܐ : ܐܵܘ ܒܵܪܘܿܝܵܐ ܕܐܲܠܵܗܵܐ ܡܸܠܬܼܵܐ . ܗܵܠܹܝܢ ܓܹܝܪ : ܐܸܡ̇ܪܹܬܼ ܐܸܢܵܐ : ܕܠܵܐ ܐܸܡ݂ܲܪܘ ܬܲܒܼ̈ܗܵܬܼܵܐ : ܘܠܵܐ ܐܸܢܵܐ ܐܵܡܲ݁ܪ ܐ̄ܢܵܐ : ܓܲܕܦܹ̇ܬܼ ܕܐܸܡ̇ܪܹܬܼ ܗܵܠܹܝܢ ؟ ܐܵܘ ܡܸܥܫܲܩ ܥܸܫܩܹ̇ܬܼ ܠܐܲܒܼ̈ܗܵܬܼܵܐ ؟ ܐܸܢ ܐܝܼܬܼ ܠܟܼܘܿܢ ܠܲܡܚܵܘܵܝܘܼ ܕܗܵܠܹܝܢ ܐܸܡ݂ܲܪܘ . ܐܵܒܼ̈ܗܵܬܼܵܐ : ܐܸܡܲܪܘ ܓܲܠܝܵܐܝܼܬܼ . ܐܲܝܢܵܘ ܡ̣ܢ ܗܵܠܹܝܢ ؟ ܒܪܝܼܬܼܵܐ ܐܝܼܬܼܵܘܗܝ : ܐܵܘ ܒܪܵܐ ܕܪܘܼܚܵܐ ܕܩܘܼܕܫܵܐ : ܐܲܠܵܗܵܐ ܡܸܠܬܼܵܐ ؟ ܘܐܸܢ ܐܝܼܬܼܵܘܗܝ ܒܪܝܼܬܼܵܐ ܒܸܤܪܵܐ ܕܐܝܼܬܼܵܘܗܝ ܒܸܤܪܵܢܵܐ : ܘܐܵܦܠܵܐ ܒܪܝܼܬܼܵܐ ܗ̄ܘ̣ ܕܪܘܼܚܵܐ ܕܩܘܼܕܼܫܵܐ : ܐܸܡܲܪܘ ܓܲܠܝܵܐܝܼܬܼ . ܗܵܝ̇ ܕܐܸܬܼܒܲܤܲܪ : ܒܲܟܼܝܵܢܹܗ ܡܸܬܼܐܡܲܪ ܕܐܸܬܼܒܲܤܲܪ ܡ̣ܢ ܟܠ ܦܪܘܿܣ . ܘܠܵܘ ܟܲܕܼ ܐ̄ܚܪܹܢܵܐ ܕܐܸܬܼܒܲܤܪ : ܗ̤ܘ ܡܸܬܼܐ̱ܡܲܪ ܕܐܸܬܼܒܲܤܲܪ . ܐܸܠܵܐ ܗ̤ܘ ܒܐܘܼܤܝܼܵܐ ܕܝܼܠܹܗ ܐܸܬܼܒܲܤܲܪ : ܒܒܸܤܪܵܐ ܕܲܗܘ̤ܵܐ ܘܐܸܬܼܝܼܠܸܕܼ ܡ̣ܢ ܪܘܼܚܵܐ ܕܩܘܼܕܼܫܵܐ . ܗܵܝ̇ ܓܹܝܪ ܕܐܸܬܼܝܼܠܸܕܼ : ܐܲܝܟܼ ܕܲܐ̄ܬܿ : ܕܲܠܩܘܼܒܼܠܵܐ ܗ̣̄ܝ ܕܗܵܝ̇ ܕܐܸܡ݂ܲܪܬܿ . ܕܟܲܕܼ ܐܸܬܼܝܼܠܸܕܼ : ܒܸܤܪܵܐ ܗ̄ܘ̣ ܡܸܬܼܐܡܲܪ ܕܐܸܬܼܝܼܠܸܕܼ : ܐܲܝܟܼ ܡ̇ܢ ܕܝܲܠܕܵܐ ܕܒܸܤܪܵܐ ܕܝܼܠܹܗ ܥܲܒܼܕܹܗ . ܠܵܘ ܕܹܝܢ pb. 279 ܕܲܒܼܕܼܝܼܠܵܝܘܼܬܼܵܐ ܐܸܬܼܤܲܒܲ : ܐܸܠܵܐ ܒܐܘܼܤܝܼܵܐ ܕܝܼܠܹܗ . ܠܵܐ ܡܵܕܹܝܢ ܗ̤ܝ ܟܲܕܼ ܗ̤ܝ ܡܵܘܕܥܵܐ ܗܵܝ̇ ܕܐܸܬܼܒܲܤܲܪ : ܘܗܵܝ̇ ܕܐܸܬܼܝܼܠܸܕܼ . ܘܡܸܛܠ ܗܵܢܵܐ ܤܵܡ̣ܘ ܗܵܝ̇ ܕܐܸܬܼܒܲܤܲܪ : ܘܠܵܐ ܗܵܝ̇ ܕܐܸܬܼܝܼܠܸܕܼ . ܡܸܛܠ ܕܗܵܝ̇ ܕܲܗܘ̤ܵܐ : ܥܲܠ ܒܸܤܪܵܐ ܢܲܤ̣ܒܿܘܼܗ̇ . ܘܡܸܛܠ ܗܵܢܵܐ ܐܵܦ ܐܹܘܲܢܓܲܠܸܤܛܵܐ : ܒܸܤܪܵܐ ܐܸܡ݂ܲܪ ܕܲܗܘ̤ܵܐ : ܘܠܵܐ ܐܸܡ݂ܹܲܪ ܕܐܸܬܼܝܼܠܸܕܼ . ܐܲܝܟܲܢܵܐ ܕܲܒܼܗܵܝ̇ ܕܲܗܘ̤ܵܐ : ܠܵܐ ܗ̄ܘ̣ܵܐ ܠܐܲܠܵܗܵܐ ܡܸܠܬܼܵܐ ܡܤܲܝܸܟܸ : ܐܸܠܵܐ ܥܲܠ ܒܸܤܪܵܐ ܕܲܗܘ̤ܵܐ : ܒܸܤܪܹܗ ܗܘ̤ܵܐ . ܘܐܲܓܸܢ ܒܲܢ ܐܲܠܵܗܵܐ ܡܸܠܬܼܵܐ : ܠܵܘ ܐܲܠܵܗܵܐ ܡܸܠܬܼܵܐ ܗܘ̤ܵܐ : ܐܝܼܬܼܵܘܗܝ ܗ̄ܘ̣ܵܐ ܓܹܝܪ . ܘܲܫܡܲܥ ܡܸܢܗܘܿܢ : ܠܵܐ ܓܹܝܪ ܡܸܫܬܲܐܠܝܼܢ ܐܢ̄ܬܿܘܿܢ ܡ̣ܢ ܓܒܼܪܹ̈ܐ ܗܵܢ̇ܘܿܢ : ܕܐܲܢ̄ܬܿܘܿܢ ܐܲܝܬܝܼܬܘܿܢ ܥܠܲܝ ܠܲܩܛܹܐ ܓܼܪܵܢܘܼܬܼܵܐ . ܐܸܡܲܪ ܗܵܟܹܝܠ ܐܘܿ ܐܲܡܒܿܪܘܿܤܝܼܵܐ : ܠܵܐ ܬܲܗܡܸܐ ܥܲܠ ܐܲܝܢܵܐ ܕܡܸܬܿܛܠܸܡ . ܠܵܐ ܬܸܗܘܸܐ ܒܦܘܼܡܵܐ ܕܥܵܫܘܿܩܹ̈ܐ : ܘܠܵܐ ܬܚܲܝܸܒܼ ܕܡܵܐ ܙܲܟܝܵܐ ܩܕܼܵܡ ܕܬܸܫܡܲܥ . ܐܸܢܵܐ ܠܒܸܤܪܵܐ ܐܵܡܲ݁ܪ ܐ̄ܢܵܐ ܕܲܗܘ̤ܵܐ ܡ̣ܢ ܡܲܪܝܲܡ ܒܬܼܘܼܠܬܼܵܐ : ܠܵܐ ܗ̄ܘ̣ܵܐ ܠܐܲܠܵܗܵܐ ܡܸܠܬܼܵܐ . ܠܵܐ ܥܒܼܝܼܕܼܵܐ ܓܹܝܪ : ܘܠܵܐ ܗܲܘܝܵܐ : ܘܠܵܐ ܒܲܪܝܵܐ ܡܵܘܕܐ ܐ̄ܢܵܐ ܠܹܗ . ܘܗܵܠܹܝܢ ܟܠܗܘܿܢ ܒܲܕܼܡܘܼܬܼ ܤܲܝ̈ܦܹܐ ܩܵܝ̇ܡܝܼܢ ܠܘܼܩܒܲܠܝ : ܘܐܵܦ ܠܵܐ ܠܒܲܪܬܼ ܩܵܠܝܼ ܠܲܓܼܡܵܪ ܨܵܒܹ̇ܝܢ ܠܡܸܫܡܲܥ : ܘܥܲܠ ܗܵܠܹܝܢ ܠܵܟܼ ܡܲܝܬܹܿܝܢ ܒܤܵܗ̈ܕܹܿܐ . ܠܵܐ ܗ̄ܘ̣ܵܐ ܡ̣ܢ ܡܵܘܬܵܐ ܕܚܲܠܹ̇ܬܼ ܕܗܵܟܲܢܵܐ ܐܸܬܼܥܲܫܩܹ̇ܬܼ : ܐܸܠܵܐ ܕܲܒܼܦܲܪܨܘܼܦܵܟܼ ܕܝܸܠܵܟܼ ܐܸܬܼܚܲܝ̇ܒܹܬܼ ܐܸܢܵܐ ܐܲܝܟܼ ܪܲܫܝܼܥܵܐ ܀ ܐܸܢܵܐ ܡ̣ܢ ܐܲܡܒܘܿܤܝܼܤܘܿܣ ܐܸܡ̇ܪܹܬܼ : ܘܲܒܼܡܸܕܸܡ ܕܐܸܡܹ̇ܬܼ ܠܵܐ ܟܵܦܲܪ ܐ̄ܢܵܐ : ܐܵܦܸܢ ܤܲܝܦܵܐ ܢܪܝܡܘܼܢ ܥܠܲܝ . pb. 280 ܗܵܠܹܝܢ ܐܸܡ̇ܪܹܬܼ : ܠܗܵܢܵܐ ܠܲܡ ܡ̣ܢ ܒܵܬܲܪ ܗܵܠܹܝܢ ܡܥܲܬܲܕ ܕܢܸܗܘܸܐ ܡ̣ܢ ܐܲܢ̄ܬܿܬܼܵܐ : ܐܲܝܟܼ ܗܵܝ̇ ܕܲܗܘ̤ܵܐ . ܠܵܐ ܗ̄ܘ̣ܵܐ ܠܐܲܠܵܗܘܼܬܼܵܐ : ܐܸܠܵܐ ܠܦܲܓܼܪܵܐ ܕܐܸܬܼܢܤܸܒܼ ܬܤܲܝܸܟܼ . ܗܘ̤ܵܐ ܡ̣ܢ ܐܲܢ̄ܬܿܬܼܵܐ : ܒܝܲܕܼ ܦܲܓܼܪܵܐ ܕܐܸܬܼܢܤܸܒܼ : ܗܵܢܵܘ ܓܹܝܪ : ܗܵܘ̇ ܕܵܢܚܸܬܼ : ܗܵܢܵܐ ܗ̄ܘ̣ ܗܵܘ̇ ܕܐܲܒܼܵܐ ܩܲܕܼܫܹܗ ܘܫܲܕܪܹܗ ܠܥܵܠܡܵܐ . ܐܵܠܦܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܤܢܝܼܩܵܐ ܥܲܠ ܩܘܼܕܵܫܵܐ ܐܸܠܵܐ ܒܸܤܪܵܐ ؟ ܐܸܢ ܗܵܟܹܝܠ ܐܲܛܥܝܼܘ : ܠܢܲܦܫܗܘܿܢ ܐܲܛܥܝܼܘ : ܘܠܵܐ ܠܝܼ ܀ ܡܵܢܵܐ [ ܗܵܟܹܝܠ ܘܐܵܦ ܐܲܢ̄ܬܿ : ܐܘ ܓܪܝܓܘܪܝܼܘܣ ܐܲܠܵܗܝܵܐ ؟] ܥܲܠ ܗܵܠܹܝܢ : ܐܲܝܢܵܐ ܪܸܥܝܵܢܵܐ ܐܝܼܬܼ ܠܵܟܼ ؟ ܡܫܲܐܸܠ ܐ̄ܢܵܐ : ܠܵܘ ܟܲܕܼ ܠܵܐ ܝܵܕܲܥ̇ ܐ̄ܢܵܐ : ܐܸܠܵܐ ܕܒܲܫܡܵܐ ܕܝܼܠܵܟܼ ܠܡܸܛܠܲܡ ܫܪܵܪܵܐ . ܐܲܝܟܲܢ ܝܵܕܵܥ̇ ܐܲܢ̄ܬܿ ܠܗܵܘ̇ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܕܫܲܪܝܼ ܘܐܸܬܿܕܲܪܲܓܼ ܘܐܸܫܬܲܡܠܝܼ ؟ ܠܵܘ ܒܦܲܪܨܘܿܦܵܐ ܐܵܡܲ݁ܪ ܐ̄ܢܵܐ : ܐܸܠܵܐ ܒܐܘܼܤܝܼܵܐ . ܡܵܢܵܐ ܠܲܡ : ܡܸܵܕܸܡ ܐ̄ܚܪܹܝܢ ܝܵܗܹ̇ܿܒܼ ܐܲܢ̄ܬܿ : ܠܒܲܪ ܡ̣ܢ ܗܵܘ̇ ܡܸܕܸܡ ܕܝܲܗ̣̄ܒܼܬܿ ܠܗܘܿܢ ܒܲܟܼܬܼܝܼ̈ܒܼܵܬܼܵܐ ؟ ܕܒܲܪܢܵܫܵܐ ܕܐܸܬܼܢܤܸܒܼ . . . . ܗܵܘ̇ ܓܹܝܪ ܕܲܡܫܲܪܸܐ ܘܪܵܒܹ̇ܐ ܘܡܸܬܼܓܡܲܪ : ܠܵܐ ܗ̄ܘ̣ܵܐ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܼܩܲܢ . ܐܸܢ ܗ̤ܘ ܕܠܵܐ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ : ܗܵܝ̇ ܕܠܵܐ ܡܸܬܼܚܲܙܝܵܢܵܐ ܘܗܵܝ̇ ܕܡܸܬܼܚܲܙܝܵܢܵܐ : ܐܲܠܵܗܵܐ ܡ̇ܢ ܕܐܸܬܼܒܲܪܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܗ ܀ . . ܐܸܡܲܪ ܕܹܝܢ ܐܵܦ ܐܲܢ̄ܬܿ : ܐܘܿ ܚܲܟܿܝܼܡܵܐ ܐܵܬܵܢܵܤܝܼܣ . ܒܤܲܓܿܝܼ̈ܐܹܐܬ ܓܹܝܪ ܥܫܘܼ̈ܩܝܹܐ ܕܐܲܝܟܼ ܗܵܠܹܝܢ ܐܸܬܼܥܫܸܩ̣ܬܿ ܘܤܲܝ̣ܒܲܪܬܿ ܡ̣ܢ ܐܵܪ݁ܝܵܢܹܐ : ܚܠܵܦ pb. 281 ܡܲܫܠܡܵܢܘܼܬܼܵܐ ܕܲܒܼܪܵܐ ܐܲܠܵܗܵܐ ܡܸܠܬܼܵܐ . ܐܲܝܢܵܐ ܪܸܥܝܵܢܵܐ ܐܝܼܬܼ ܠܵܟܼ ܥܲܠ ܗܵܝ̇ ܕܐܸܬܼܝܼܠܸܕܼ ܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ ؟ ܒܲܟܼܝܵܢܵܐ : ܘܠܵܘ ܒܦܲܪܨܘܿܦܵܐ ܕܡ̣ܢ ܚܕܼܵܝܘܼܬܼܵܐ . ܚܲܕܼ ܠܲܡ ܓܹܝܪ ܘܠܹܗ ܟܲܕܼ ܠܹܗ ܠܲܒܼܪܵܐ ܐܵܡܪܝܼܢܲܢ ܕܐܸܬܼܝܼܠܸܕ ܡ̣ܢ ܩܲܕܝܼܫܬܼܵܐ ܡܲܪܝܲܡ : ܘܠܵܘ ܠܲܐ̄ܚܪܹܢܵܐ . ܐܸܠܵܐ ܠܗܵܘ̇ ܚܲܕܼ ܘܠܹܗ ܠܚܘܿܕܼܵܘܗܝ ܕܐܸܬܼܝܼܠܸܕܼ ܒܪܵܐ . ܡܫܝܼܚܵܐ ܐܲܠܵܗܵܐ ܡܸܠܬܼܵܐ ܥܲܡ ܒܸܤܪܹܗ : ܘܗ̤ܘܝܘܼ ܚܲܕܼ ܒܸܤܪܵܐ ܥܲܡ ܐܲܠܵܗܵܐ ܡܸܠܬܼܵܐ . ܐܸܠܵܐ ܒܐܘܼܤܝܼܵܐ ܠܲܠܵܗܵܐ ܡܸܠܬܼܵܐ : ܐܝܼܬܼܵܘܗܝ ܡ̣ܢ ܐܲܠܵܗܵܐ ܐܲܒܼܵܐ . ܘܒܸܤܪܵܐ : ܒܸܤܪܵܐ ܐܝܼܬܼܵܘܗܝ ܕܡ̣ܢ ܒܬܼܘܼܠܬܼܵܐ ܫܩܲܠ̣ ܕܢܸܗܘܸܐ . ܠܵܐ ܗ̄ܘ̣ܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܐܵܡ̇ܪܝܼܢܲܢ : ܚܲܕܼ ܗ̄ܘ̣ ܓܹܝܪ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ . ܗܵܘ̇ ܓܹܝܪ ܕܒܲܟܼܝܵܢܵܐ ܗܘ̤ܵܐ ܡ̣ܢ ܪܘܼܚܵܐ ܕܩܘܼܕܼܫܵܐ : ܡܲܢܘܼ ؟ ܘܡܵܢܵܘ ܟܝܵܢܹܗ ؟ ܘܕܲܐܝܢܵܐ ܟܝܵܢܵܐ ܐܝܼܬܹܝܗ̇ ܒܬܼܘܼܠܬܼܵܐ ܐܸܡܵܐ ؟ ܗܵܕܹܐ ܓܹܝܪ ܡܸܬܼܒܲܥܝܵܐ : ܫܡܲܥܘ ܟܠܟܼܘܿܢ . . . . . . ܐ̄ܢܵܫܵܐ ܐܸܡ̇ܪܹܬܼ ܕܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܫܲܪܝܸܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܲܪܘܿܩܲܢ . ܐܸܢ ܓܹܝܪ ܒܲܫܐܲܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ ܒܦܲܓܼܪܵܐ : ܐܲܝܟܼ ܕܐܵܡ̇ܪܝܼܢ . ܗܵܘ̇ ܕܹܝܢ ܕܡܸܬܼܐܡܲܪ ܒܲܫܐܝܼܠܘܼ : ܦܵܢܛܵܤܝܼܵܐ ܐܝܼܬܼܵܘܗܝ . ܡܸܫܬܿܟܲܚ ܠܹܗ ܦܘܼܪܩܵܢܵܐ ܘܲܩܝܵܡܬܼܵܐ ܕܲܒܼܢܲܝ̈ܢܵܫܵܐ : ܕܲܒܼܡܲܤܒܿܪܵܢܘܼܬܼܵܐ ܗܘ̤ܵܐ : ܐܲܝܟܼ ܕܐܸܡ݂ܲܪ ܪܲܫܝܼܥܵܐ ܡܵܐܢܝܼ . ܐܸܠܵܐ ܠܵܘ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ : ܐܵܦܠܵܐ ܕܦܲܓܼܪܵܐ ܒܠܚܘܿܕܼ . ܐܸܠܵܐ ܕܟܼܠܹܗ ܒܲܪܢܵܫܵܐ : ܕܢܲܦܫܵܐ ܘܲܕܼܦܲܓܼܪܵܐ : ܫܲܪܝܼܪܵܐܝܼܬܼ ܗܘ̤ܵܐ ܦܘܼܪܩܵܢܵܐ . ܐ̄ܢܵܫܝܵܐ ܗܵܟܹܝܠ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܐܵܡ̇ܪܝܼܢ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܿܩܲܢ . . . . . . pb. 282 . . . . ܗܵܟܲܢܵܐ ܠܲܡ ܘܠܲܡܫܝܼܚܵܐ ܕܒܲܒܼܤܲܪ : ܡ̣ܢ ܢܲܩܝܼܦܘܼܬܼܵܐ ܕܠܘܵܬܼ ܐܲܠܵܗܵܐ ܡܸܠܬܼܵܐ ܐܲܠܵܗܵܐ ܡܫܲܡܗܝܼܢܲܢ : ܟܲܕܼ ܝܵܕܼܥܝܼܢܲܢ ܠܗܵܘ̇ ܕܡܸܬܼܚܙܸܐ ܐܲܝܟܼ ܒܲܪܢܵܫܵܐ . ܫܡܲܥ ܠܦܵܘܠܘܿܣ ܕܐܵܡܲ݁ܪ ܒܬܲܪ̈ܬܲܝܗܹܝܢ : ܡ̣ܢ ܝܗ̄ܘܼ̈ܕܵܝܹܐ : ܠܲܡ ܡܫܝܼܚܵܐ ܕܒܲܒܼܤܲܪ : ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܕܥܲܠ ܟܠܝ . ܡܵܘܕܹܐ ܠܒܲܪܢܵܫܵܐ ܠܘܼܩܕܲܡ : ܘܗܵܝܕܹܝܢ ܒܢܲܩܝܼܦܘܼܬܼܵܐ ܕܲܠܘܵܬܼ ܐܲܠܵܗܵܐ ܡܸܠܬܼܵܐ ܐܸܡܲ݁ܪ ܠܗܵܘ̇ ܕܡܸܬܼܚܙܸܐ ܐܲܠܵܗܵܐ . ܕܠܵܐ ܐ̄ܢܵܫ ܢܲܤܒܲܪ ܥܲܠ ܟܪܸܤܛܝܵܢܘܼܬܼܵܐ : ܕܕܼܵܚܠܲܬܼ ܠܒܲܪܢܵܫܵܐ ܐܝܼܬܹܝܗ̇ . ܚܘܼܪܘ ܘܐܸܬܼܒܲܩܵܘ : ܕܠܵܐ ܠܕܘܼܟ ܡܩܲܛܪܸܓܼ ܠܝܼ : ܐܲܝܟܼ ܕܠܲܐܝܢܵܐ ܒܲܪܢܵܫܵܐ ܫܚܝܼܡܵܐ ܐܵܡܲ݁ܪ ܐ̄ܢܵܐ ܕܪܲܚܝܼܩ ܡ̣ܢ ܐܲܠܵܗܘܼܬܼܵܐܐ . ܠܲܡܫܝܼܚܵܐ ܕܒܲܒܼܤܲܪ ܐܸܡܲ݁ܪ ܐ̄ܢܵܐ : ܐܲܝܟܼ ܕܐܵܦ ܒܐܲܠܵܗܘܼܬܼܵܐ ܠܹܗ ܟܲܕܼ ܠܹܗ ܐܵܡܲ݁ܪ ܐ̄ܢܵܐ . ܠܵܐ ܓܹܝܪ ܐܸܡ̇ܪܹܬܼ ܠܲܡܫܝܼܚܵܐ ܒܸܤܪܵܢܵܝܵܐ : ܐܸܠܵܐ ܠܲܡܫܝܼܚܵܐ ܕܒܲܒܼܤܲܪ . ܠܒܸܤܪܵܐ ܕܲܡܫܝܼܚܵܐ ܐܸܡܲ݁ܪ ܐܢܵܐ : ܡ̣ܢ ܢܲܩܝܼܦܘܼܬܼܵܐ ܕܲܠܘܵܬܼ ܐܲܠܵܗܵܐ ܡܸܠܬܼܵܐ : ܐܲܝܟܼ ܡ̇ܢ ܕܲܡܚܲܝܲܕܼ : ܘܠܵܐ ܦܪܝܼܫ ܡ̣ܢ ܐܲܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܵܐ ܡ̇ܢ ܒܫܲܘܝܘܼܬܼܵܐ ܡܚܲܝܲܕܼ : ܐܸܠܵܐ ܠܹܗ ܠܐܲܠܵܗܵܐ ܡܸܠܬܼܵܐ . ܘܲܠܗܵܘ̇ ܕܒܼܐܘܼܤܝܼܵܐ ܡܸܬܼܚܙܸܐ ܗ̄ܘ̣ܵܐ ܐܸܡ̇ܪܹܬܼ ܕܐܝܼܬܼܵܘܗܝ ܡ̣ܢ ܝܗ̄ܘܼ̈ܕܲܝܹܐ : ܘܠܵܐ ܗ̄ܘ̣ܵܐ ܠܐܲܠܵܗܵܐ ܡܸܠܬܼܵܐ . ܡܸܛܠ ܕܲܠܒܲܪܢܵܫܵܐ ܒܐܘܼܤܝܼܵܐ ܘܒܲܟܼܝܢܵܐ ܡܵܘܕܹܐ ܐ̄ܢܵܐ ܕܐܝܼܬܼܵܘܗܝ ܡ̣ܢ ܝܗ̄ܘܼ̈ܕܵܝܹܐ : ܘܠܵܐ ܗ̄ܘ̣ܵܐ ܠܐܲܠܗܵܐ ܡܸܠܬܼܵܐ ܒܲܟܼܝܵܢܵܐ . ܘܲܠܒܲܪܢܵܫܵܐ ܐܵܡܲ݁ܪ ܐ̄ܢܵܐ ܒܲܟܼܝܵܢܵܐ : ܠܒܲܪ ܡ̣ܢ ܟܝܵܢܵܐ ܕܐܲܠܵܗܵܐ ܡܸܠܬܼܵܐ . pb. 283 ܐܲܠܵܗܵܐ ܕܹܝܢ : ܒܲܚܕܼܵܝܘܼܬܼܵܐ ܗܵܝ̇ ܕܲܒܼܦܲܪܨܘܿܦܵܐ ܗܘ̤ܵܬܼ : ܐܝܼܬܼܵܘܗܝ . ܡܸܛܠ ܗܵܢܵܐ ܡܸܬܼܚܲܡܲܬܼ ܐܲܢ̄ܬܿ ܠܘܼܩܒܲܠܝ ؟ ܐܸܠܵܐ ܫܡܲܥ ܡܵܢܵܐ ܩܵܥܹ̇ܐ ܠܘܵܬܼܵܟܼ ܐܵܬܵܢܵܤܝܼܣ : ܐ̄ܢܵܫܵܝܵܐ ܗܵܟܹܝܠ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ . ܠܵܘ ܒܡܲܤܒܿܪܵܢܘܼܬܼܵܐ ܘܠܵܘ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ : ܘܲܩܝܵܡܬܼܵܐ ܕܲܒܼܢܲܝ̈ ܐ̄ܢܵܫܵܐ : ܐܲܝܟܼ ܕܐܸܡ݂ܲܪ ܪܲܫܝܼܥܵܐ ܡܵܐܢܝܼ . ܘܐܵܦܠܵܐ ܕܦܲܓܼܪܵܐ ܒܲܠܚܘܿܕܼ : ܐܸܠܵܐ ܕܟܼܠܹܗ ܒܲܪܢܵܫܵܐ : ܕܢܲܦܫܵܐ ܘܲܕܼܦܲܓܼܪܵܐ : ܫܲܪܝܼܪܵܐܝܼܬܼ ܗܘ̤ܸܵܐ ܦܘܼܪܩܵܢܲܢ . ܐ̄ܢܵܫܝܵܐ ܐܝܼܬܼܵܘܗܝ ܗܵܟܹܝܠ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܼܩܲܢ . . . ܡܵܢܵܐ ܗܵܟܹܝܠ ܟܵܦܲܪ ܐܲܢ̄ܬܿ ܒܦܘܼܪܩܵܢܲܢ ؟ ܡܵܢܵܐ ܗܟܹܝܠ : ܠܐܲܝܢܵܐ ܕܠܵܐ ܟܵܦܲܪ ܐܸܠܵܐ ܡܵܘܕܸܐ ܚܲܝܸܒܼܬܿܘܿܢ ܐܲܝܟܼ ܪܲܫܝܼܥܵܐ ؟ ܐܵܘ ܓܹܝܪ ܟܵܦ̇ܪܝܼܢ ܐܢ̄ܬܿܘܿܢ ܕܐ̄ܢܵܫܵܝܵܐ ܐܝܼܬܼܵܘܗܝ : ܐܲܝܟܼ ܡܵܢܝܼ̈ܢܵܝܹܐ . ܐܵܘ ܐܸܢ ܠܵܐ ܟܵܦ̇ܪܝܼܢ ܐܢ̄ܬܿܘܿܢ : ܠܗܵܘ̇ ܕܠܵܐ ܟܵܦܲܪ ܐܸܠܵܐ ܡܵܘܕܸܐ : ܠܵܐ ܡܸܫܟܿܚܝܼܢ ܐܢ̄ܬܿܘܿܢ ܠܲܡܝܼܚܵܒܼܘܼܬܹܗ . ܫܡܲܥܘ ܠܲܓܼܪܝܼܓܼܘܿܪܝܼܘܿܣ ܟܲܕܼ ܩܵܥܹ̇ܐ : ܕܒܲܪܢܵܫܵܐ ܗ̄ܘ̣ ܕܐܸܢܤܸܒܼ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܪܲܪܲܓܼ ܘܡܸܬܼܓܡܲܪ : ܠܵܘ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ ܀ ܚܵܙܹ̇ܐ ܐܲܢ̄ܬܿ ܕܒܲܟܼܝܵܢܵܐ ܐܵܡܲ݁ܪ ܕܐܝܼܬܼܵܘܗܝ ܒܲܪܢܵܫܵܐ ܗܵܘ̇ ܕܐܸܬܼܢܤܸܒܼ : ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܡܲܪ : ܐܲܠܵܗܵܐ ܕܹܝܢ ܒܡܸܬܼܓܲܠܝܵܢܘܼܬܼܵܐ ؟ ܐܲܝܢܵܘ ܗܵܟܹܝܠ ܚܸܫܘܿܟܼܵܐ ܕܲܩܪܝܼܡ ܩܕܼܵܡ ܥܲܝܢܲܝ̈ܟܿܘܿܢ : ܕܗܵܠܹܝܢ ܠܵܐ ܬܸܚܙܘܿܢ ؟ ܐܸܢ ܕܹܝܢ ܠܗܵܠܹܝܢ ܕܝܠܝܼ ܡܩܲܛܪܓܼܝܼܢ ܐܢ̄ܬܿܘܿܢ : ܗܵܠܹܝܢ ܠܵܐ ܙܵܕܹܩ ܗ̄ܘ̣ܵܐ ܕܲܬܼܦܲܚܡܘܼܢ ܠܗܵܠܹܝܢ : ܡܸܛܠ ܕܲܕܼܥܘܼܕܼܪܵܢܗܹܝܢ ܐܝܼܬܲܝܗܹܝܢ . pb. 284 ܐܸܢ ܕܹܝܢ ܠܗܵܠܹܝܢ ܘܲܠܕܲܐܝܟܼ ܗܵܠܹܝܢ ܡܩܲܒܿܠܝܼܬܿܘܿܢ : ܠܵܐ ܙܵܕܹܩ ܗ̄ܘ̣ܵܐ ܕܬܸܟܼܬܿܒܼܘܼܢ ܐܸܢܹܝܢ ܐܲܝܟܼ ܪ̈ܲܫܝܼܥܵܬܼܵܐ . ܐܸܢܵܐ : ܠܘܵܬܼ ܐܲܝܠܹܝܢ ܕܟܼܵܦ̇ܪܝܼܢ ܒܐ̄̈ܢܵܫܘܼܬܼܵܐ ܕܐܸܬܼܢܲܤܒܲܬ̤ ܡܸܢܲܢ : ܘܡܵܘܕܹܝܢ ܐܲܝܟܼ ܡܵܢܝܼܢܵܝܹ̈ܐ : ܥܸܒܼ̇ܕܹܬܼ ܠܡܸܠܲܝ̈ ܗܵܠܹܝܢ : ܘܠܵܘ ܫܚܝܼܡܵܐܝܼܬܼ . ܐܸܠܵܐ ܥܲܡ ܬܚܘܼ̈ܡܹܐ ܤܵܡܹ̇ܬܼ ܠܕܼܝܼ̈ܠܵܬܼܵܐ ܕܟܝܵܢܹ̈ܐ : ܘܲܕܼܦܲܪܨܘܼܦܵܐ ܚܲܕܼ . ܘܲܒܼܡܸܕܸܡ ܬܘܼܒܼ ܬܪܹܝܢ : ܒܡܸܕܸܡ ܡ̇ܢ ܕܲܟܼܝܵܢܹ̈ܐ : ܒܡܸܕܸܡ ܕܹܝܢ ܒܢܲܩܝܼܦܘܼܬܼܵܐ . ܘܐܲܢ̄ܬܿ ܠܦܲܪܨܘܼܦܵܐ ܕܗܵܢܘܿܢ : ܥܠܲܝܟܼ ܩܲܒܸܿܠܬܵܝܗܝ . ܡܵܕܹܝܢ ܒܟܼܠ ܡܸܕܸܡ ܐܝܼܬܲܝܟܼ ܒܥܸܠܕܒܼܵܒܼܵܐ ܕܐܲܝܠܹܝܢ ܕܲܡܩܲܒܿܠܝܼܢ ܡܸܠܲܝ̈ : ܐܲܝܟܼ ܡ̇ܢ ܕܡ̣ܢ ܗܵܠܹܝܢ ܐܝܼܬܲܝܟܼ . ܚܲܢܲܢ ܓܹܝܪ ܡ̣ܢ ܗܵܠܹܝܢ ܢܵܤ̇ܒܿܝܼܢܲܢ ܘܡܲܪܡܹܝܢܲܢ ܩܕܼܵܡܲܝܟ ܟܲܕܼ ܩܵܥܹ̇ܝܢܲܢ : ܕܠܵܐ ܗ̄ܘ̣ܵܐ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ : ܐܘܿ ܒܲܪܢܵܫܵܐ . ܐ̄ܢܵܫܵܝܐ ܗ̄ܘ̣ ܟܝܵܢܵܐ ܕܡ̣ܢ ܡܲܪܝܲܡ : ܐܲܝܟܼ ܕܐܵܡ̇ܪܝܼܢ ܟܬܼܵܒܹ̈ܐ ܐܲܠܵܗܵܝܹ̈ܐ . . . ܗܵܘ̇ ܡ̇ܢ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܲܡܲܪ : ܠܵܐ ܗ̄ܘ̣ܵܐ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . . . . . . . . . ܐܸܠܵܐ ܐܲܟܼܙܢܵܐ ܕܐܵܡ̇ܪܝܼܢܲܢ ܐܲܠܵܗܵܐ ܠܒܼܵܪܘܿܝܵܐ ܕܟܼܠ : ܘܐܲܠܵܗܵܐ ܠܡܘܼܫܹܐ . ܘܐܲܠܵܗܵܐ ܠܲܡ ܓܹܝܪ ܤܵܡ̇ܬܵܟܼ ܠܦܸܪܥܘܿܢ . ܘܲܒܼܪܵܐ ܕܐܲܠܵܗܵܐ ܠܝܼܤܪܵܝܼܠ : ܒܹܪܝ ܠܲܡ ܒܘܼܟܼܪܝ ܝܑܼܤܪܵܝܹܠ . ܘܐܲܝܟܼ ܕܐܵܡ̇ܪܝܼܢ ܗ̣̄ܘܲܝܢ ܡܫܝܼܚܵܐ ܠܫܵܐܘܿܠ : ܠܵܐ ܠܲܡ ܓܹܝܪ ܐܲܪܡܸܐ ܐܝܼܕܼܝܼ ܥܠܵܘܗܝ : ܡܸܛܠ ܕܲܡܫܝܼܚܹܗ ܕܡܵܪܝܵܐ ܐܝܼܬܼܵܘܗܝ . ܘܲܠܟܼܘܼܪܸܫ ܗ̤ܘ ܗܵܟܲܢܵܐ : ܗܵܟܲܢܵܐ ܠܲܡ ܐܵܡܲ݁ܪ ܡܵܪܝܵܐ ܠܲܡܫܝܼܚܵܐ ܠܟܼܘܼܪܸܫ . ܘܲܠܒܼܵܒܼ̈ܠܵܝܹܐ ܩܲܕܝܼ̈ܫܹܐ : ܐܸܢܵܐ ܠܲܡ pb. 285 ܓܹܝܪ ܐܸܦܩܘܿܕܼ ܠܗܘܿܢ : ܩܲܕܼܝܼ̈ܫܹܐ ܐܝܼܬܲܝܗܘܿܢ : ܘܐܸܢܵܐ ܐܲܝܬܸܐ ܐܸܢܘܿܢ . ܗܵܟܲܢܵܐ ܐܵܡ̇ܪܝܼܢܲܢ ܘܲܠܡܵܪܲܢ ܡܫܝܼܚܵܐ : ܘܐܲܠܵܗܵܐ ܘܲܒܼܪܵܐ ܘܩܲܕܝܼܫܵܐ ܘܲܡܫܝܼܚܵܐ : ܐܸܠܵܐ ܘܫܵܘܬܵܦܘܼܬܼܵܐ ܡ̇ܢ ܕܲܫܡܵܗܹ̈ܐ ܕܵܡ̇ܝܵܐ : ܐܝܼܩܵܪܵܐ ܕܹܝܢ ܠܵܘ ܗ̤ܘ ܟܲܕܼ ܗ̤ܘ ܐܝܼܬܼܵܘܗܝ . ܒܡܵܢܵܐ ܐܸܬܼܥܲܕܲܠܬܿܘܿܢ ܒܗܵܠܹܝܢ : ܐܘܿ ܥܵܫܘܿܩܹ̈ܐ ܘܚܲܟܿܝܼ̈ܡܹܐ ؟ ܡܸܛܠ ܕܐܸܡ̇ܪܹܬܼ ܕܐܲܟܼܙܢܵܐ ܕܐܵܡ̇ܪܝܼܢܲܢ ܐܲܠܵܗܵܐ ܠܒܼܵܪܘܿܝܵܠ ܕܟܼܠ : ܘܐܲܠܵܗܵܐ ܠܡܘܪܫܹܐ : ܗܵܟܲܢܵܐ ܐܵܦ ܠܡܵܪܲܢ ܡܫܝܼܚܵܐ ܐܲܠܵܗܵܐ ܕܟܼܠ ܘܥܵܒܼܘܿܕܼܵܐ ؟ ܘܠܵܐ ܗ̄ܘ̣ܵܐ ܡܸܛܠ ܕܡܸܬܼܐܡܲܪ ܐܲܠܵܗܵܐ ܡܘܼܫܹܐ : ܐܲܠܵܗܵܐ ܕܹܝܢ ܡܫܝܼܚܵܐ ܡ̣ܢ ܟܲܕܘܼ ܒܵܪܘܿܝܵܐ ܕܟܼܠ . ܐܵܡ̇ܪܝܼܢܲܢ ܠܹܗ ܠܡܘܼܫܹܐ ܐܲܟܼܙܢܵܐ ܕܲܡܫܝܼܚܵܐ . ܐܵܘ ܡܸܛܠ ܕܐܝܼܬܼܵܘܗܝ ܡܘܼܫܹܐ ܐܲܠܵܗܵܐ ܕܦܸܪܥܘܿܢ : ܡ̣ܢ ܟܲܕܘܼ ܥܵܒܼܘܿܕܼܵܐ ܕܟܼܠ ܐܵܡܪܝܼܢܲܢ ܕܐܝܼܬܼܵܘܗܝ ؟ ܚܵܣ . ܠܵܘ ܓܹܝܪ ܫܵܘܬܵܦܘܼܬܼܵܐ ܕܲܫܡܵܗܹ̈ܐ : ܫܵܘܬܵܦܘܼܬܼܵܐ ܕܐܝܼܩܵܪܵܐ ܘܫܲܘܝܘܼܬܼܵܐ ܥܵܒܼܕܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܐܝܼܩܵܪܵܐ ܕܒܼܵܪܘܼܝܵܐ ܕܟܼܠ : ܘܲܐ̄ܚܪܹܢܵܐ ܗ̄ܘ̣ ܕܡܼܘܼܫܹܐ . ܕܗܵܢܵܐ ܡ̇ܢ : ܐܲܝܟܼ ܒܵܪܘܿܝܵܐ . ܕܗܵܘ̇ ܕܹܝܢ : ܐܲܝܟܼ ܒܲܪܝܵܐ ܕܐܸܬܼܦܩܸܕܼ ܕܢܸܗܘܸܐ ܪܹܫܵܐ . ܗܵܟܲܢܵܐ ܐܵܦ ܒܪܵܐ ܡܸܬܼܐܡܲܪ : ܐܵܦ ܡܵܪܲܢ ܐܵܦ ܝܑܼܤܪܵܝܹܠ . ܠܵܘ ܓܹܝܪ ܫܵܘܬܵܦܘܼܬܼܵܐ ܕܲܫܡܵܗܹ̈ܐ : ܫܘܵܬܵܦܘܼܬܼܵܐ ܕܐܝܼܩܵܪܐ ܥܵܒܼ̇ܕܵܐ . ܗܵܟܲܢܵܐ ܠܲܡ ܕܹܝܢ : ܒܲܟܼܝܵܢܵܐ ܐܲܠܵܗܵܐ : ܒܲܪ ܟܝܵܢܵܐ ܕܐܲܒܼܵܐ ܒܵܪܘܿܝܵܐ ܘܥܵܒܼܘܿܕܼܵܐ ܕܟܼܠ : ܗܵܘ̇ ܕܹܝܢ ܠܵܐ . ܗܵܟܲܢܵܐ : ܐܵܦ ܟܠܚܲܕܼ ܚܲܕܼ ܡ̣ܢ ܗܵܠܹܝܢ ܕܫܲܪܟܵܐ . ܐܲܝܟܲܢܵܐ ܕܐܵܡ̇ܪܝܼܢ ܚ̄ܢܲܢ ܥܲܠ ܐܲܠܵܗܵܐ ܒܵܪܘܿܝܵܐ ܕܟܼܠ : ܗܵܟܲܢܵܐ ܐܵܦ ܠܡܵܪܲܢ ܝܼܫܘܿܥ ܡܫܝܼܚܵܐ : ܐܲܠܵܗܵܐ ܘܲܒܼܪܵܐ ܘܲܡܫܝܼܚܵܐ ܐܵܡ̇ܪܝܼܢܲܢ . ܟܲܕܼ ܠܘܵܬܼ ܟܠܚܲܕܼ ܡ̣ܢ ܗܵܠܹܝܢ : ܕܒܹܗ ܒܲܫܡܵܐ ܡܸܬܼܩܪܹܝܢ : ܐܝܼܬܼ ܠܹܗ ܫܘܼܚܠܵܦܵܐ ܕܲܟܼܝܵܢܵܐ ܒܵܪܘܿܝܵܐ pb. 286 ܕܟܼܠ : ܘܕܐܝܼܩܵܪܹ̈ܐ ܐܲܝܠܹܝܢ ܕܡܸܬܼܝܼܗܵܒܼܘܼ ܡܸܬܼܝܲܗܒܿܝܼܢ . ܫܲܘܝܘܼܬܼܵܐ ܓܹܝܪ ܘܐܝܼܩܵܪܵܐ ܕܝܲܬܿܝܼܪ ܡ̣ܢ ܟܠ : ܟܝܵܢܵܐ ܐܝܼܬܼܵܘܗܝ . ܡܫܵܘܕܥܵܬܢܵܐ ܓܹܝܪ ܕܲܬܼܪܹܝܢ ܟܝܵܢ̈ܝܼܢ ܐܸܡ̇ܪܹܬܼ ܕܐܝܼܬܼܵܘܗܝ ܫܡܵܐ ܕܲܡܫܝܼܚܵܐ ܘܕܲܒܼܪܵܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܗܵܘ̇ ܡܵܐ ܕܠܲܝܬܿ ܡܸܕܸܡ ܕܲܫܘܸܐ ܥܲܡܹܗ ܒܐܲܝܠܹܝܢ ܕܐܸܬܼܐܡܲܪ . ܐܲܝܟܲܢܵܐ ܕܠܵܘ ܒܲܫܡܵܐ ܙܵܕܹܩ ܠܲܡܚܵܪ : ܐܸܠܵܐ ܒܗܵܘ̇ ܡܵܐ ܕܡܵܘܕܲܥ . ܐܲܠܵܗܵܐ ܡ̇ܢ ܕܟܼܠ ܘܒܼܵܪܘܿܝܵܐ ܐܝܼܬܼܵܘܗܝ ܡܫܝܼܚܵܐ : ܐܲܠܵܗܵܐ ܕܹܝܢ ܡܸܬܼܐܡܲܪ ܐܵܦ ܡܘܼܫܹܐ : ܠܵܘ ܓܹܝܪ ܗܵܟܲܢܵܐ ܡܸܬܼܐܡܲܪ ܐܲܠܵܗܵܐ : ܘܡܸܬܼܪܢܸܐ ܐܲܝܟܼ ܐܲܠܵܗܵܐ . ܐܸܠܑܵܐ ܓܹܝܪ ܡܲܤܒܿܪܝܼܢ ܕܫܵܚ̇ܩܝܼܢ ܠܝܼ : ܡܸܛܠ ܥܸܠܬܼܵܐ ܕܐ̄ܢܵܫܘܼܬܼܵܐ . ܕܐܸܢܗ̤ܘ ܠܲܡ ܕܲܟܼܝܵܢܵܐ ܐ̄ܢܵܫܝܵܐ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܩܲܕܝܼ̈ܫܹܐ : ܐܝܼܬܼܵܘܗܝ ܕܹܝܢ ܐܲܠܵܗܵܐ : ܡ̣ܢ ܡܸܬܼܚܵܘܝܵܢܘܼܬܼܵܐ ܘܠܵܘ ܡ̣ܢ ܟܝܵܢܵܐ : ܚܲܕܼ ܡ̣ܢ ܗܵܠܹܝܢ ܒܛܲܝܒܿܘܼ ܐܵܡܲ݁ܪ ܐܲܢ̄ܬܿ ܠܹܗ ܐܲܠܵܗܵܐ ܘܲܒܼܪܵܐ ܘܩܲܕܝܼܫܵܐ . ܐܸܢܵܐ ܕܹܝܢ ܠܘܵܬܼܟܼܘܿܢ ܗܵܕܹܐ ܒܲܠܚܘܿܕܼ ܐܸܵܡܲ݁ܪ ܐ̄ܢܵܐ : ܕܐܸܢܗ̤ܘ ܕܐܲܝܟܼ ܓܪܝܼܓܼܘܿܪܝܼܘܿܣ ܘܐܵܬܵܢܤܝܼܣ ܡܵܘܕܹܝܢ ܐܢ̄ܬܿܘܿܢ ܟܝܵܢܵܐ : ܐ̄ܢܵܫܝܵܐ ܠܗܵܘ̇ ܕܡ̣ܢ ܡܲܪܝܲܡ : ܘܲܕܼܫܲܪܝܼ ܘܐܸܬܿܕܲܪܲܓܼ ܘܐܸܬܼܓܿܡܲܪ : ܒܡܸܬܼܓܲܠܝܵܢܘܼܬܼܵܐ ܕܹܝܢ ܐܲܠܵܗܵܐ : ܘܲܦܪܝܼܫ ܡ̣ܢ ܟܠ ܐ̄ܢܵܫ ܒܪܸܥܝܵܢܵܐ ܕܲܫܡܵܐ ܗܵܘ̇ ܕܒܹܗ ܐܸܬܼܚܲܫܲܚ ܠܦܘܼܪܫܵܢܵܐ : ܐܲܝܟܼ ܟܡܵܐ ܕܐܝܼܬܼ ܠܒܼܵܪܘܿܝܵܐ ܠܘܵܬܼ ܒܪܝܼܬܼܵܐ : ܡܸܛܠ ܕܚܲܕܼ ܦܲܪܨܘܼܦܵܐ ܐܝܼܬܼܵܘܗܝ : ܗܵܟܲܢܵܐ ܐܵܦ ܐܸܢܵܐ ܡܵܘܕܸܐ ܐ̄ܢܵܐ . ܐܸܢ ܕܹܝܢ ܠܵܐ ܡܵܘܕܹܝܢ ܐܢ̄ܬܿܘܿܢ ܒܲܟܼܝܵܐ ܐ̄ܢܵܫܵܝܐ ܕܫܲܪܝܼ ܘܐܸܬܿܕܲܪܲܓܼ ܘܐܸܫܬܲܡܠܝܼ : ܐܵܘ ܕܠܵܐ ܫܲܪܝܼ ܐܵܘ ܐܸܬܿܕܲܪܲܓܼ ܘܐܸܫܬܲܡܠܝܼ : ܐܲܝܟܼ ܕܐܸܡ݂ܲܪ ܐܵܬܵܢܵܤܝܼܣ ܘܲܓܼܪܝܼܓܼܘܿܪܝܼܘܿܣ : pb. 287 ܐܵܦܠܵܐ ܡܸܫܬܲܐܠܝܼܬܿܘܿܢ ܐܲܝܟܼ ܐܵܪ̈ܬܵܕܘܿܟܿܤܹܐ . ܐܸܠܵܐ ܥܲܡ ܡܵܢܝܼܢܵܝܹ̈ܐ ܩܘܼܡܘ : ܘܲܡܫܲܠܝܼܢ ܠܟܼܘܿܢ ܓܪܝܼܓܼܘܿܪܝܼܘܿܣ ܘܐܵܬܵܢܵܤܝܼܣ ܘܐܲܡܒܿܪܘܿܤܝܼܣ : ܕܐܸܢ ܒܸܤܪܵܐ ܗ̄ܘ̣ ܒܲܪ ܟܝܵܢܲܢ : ܘܐܸܢ ܢܲܦܫܵܐ ܒܲܪܬܼ ܟܝܵܢܲܢ . ܟܠ ܡܵܐ ܕܐܝܼܬܼܵܘܗܝ : ܐܵܦ ܗ̤ܘ ܒܐܘܼܤܝܼܵܐ ܕܒܲܪܢܵܫܵܐ ܗ̄ܘ̣ . ܒܲܪܢܵܫܵܐ ܡܵܕܹܝܢ ܐܝܼܬܼܵܘܗܝ : ܕܒܼܐܝܼܩܵܪܵܐ ܘܲܒܼܫܲܘܝܘܼܬܼܵܐ ܦܪܝܼܫ ܡܸܢܲܢ . ܐܲܝܟܼ ܙܢܵܐ ܕܝܼܤܪܵܝܼܠ ܡܸܬܼܐܡܲܪ ܒܪܵܐ : ܘܐܲܝܟܼ ܕܡܘܼܫܹܐ ܐܲܠܵܗܵܐ : ܘܲܡܫܝܼܚܵܐ ܒܵܗ̇ ܒܲܕܼܡܘܼܬܼܵܐ : ܠܵܘ ܒܲܟܼܝܵܢܵܐ ܐܲܠܵܗܑܵ : ܘܠܵܘ ܒܲܟܼܝܵܢܵܐ ܒܪܵܐ ܕܐܲܠܵܗܵܐ . ܘܐܲܝܟܲܢܵܐ ܗܵܘ̇ ܐܲܠܵܗܵܐ ܐܸܬܼܒܲܪܢܲܫ : ܐܸܠܵܐ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ : ܐܸܬܼܒܲܪܢܲܫ ܒܗܵܘ̇ ܕܡ̣ܢ ܡܲܪܝܲܡ . ܐܸܢ ܕܹܝܢ ܠܵܘ ܒܒܲܪܢܵܫܵܐ ܐܸܬܼܒܲܪܢܲܫ : ܠܹܗ ܦܪܲܩ̣ : ܘܠܵܘ ܠܲܢ . ܐܸܢܕܹܝܢ ܠܲܢ ܦܲܪܩ̣ : ܒܲܢ ܐܸܬܼܒܲܪܢܲܫ : ܘܲܗܘ̤ܵܐ ܒܲܕܼܡܘܼܬܼܵܐ ܕܒܼܢܲܝ̈ܢܵܫܵܐ : ܘܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ : ܘܠܵܘ ܗ̤ܘ ܗܘ̤ܵܐ ܒܲܪܢܵܫܵܐ . ܐܸܡܲܪܘ ܡܵܕܹܝܢ ܓܲܠܝܵܐܝܼܬܼ ܗܵܠܹܝܢ ܘܕܲܐܝܟܼ ܗܵܠܹܝܢ . ܡܵܢܵܐ ܡܸܤܬܲܟܿܡܝܼܢ ܐܢ̄ܬܿܘܿܢ ܕܠܵܐ ܐܵܡ̇ܪܝܼܢ ܐܢ̄ܬܿܘܿܢ ܒܗܵܠܹܝܢ : ܘܕܼܵܪܫܝܼܢ ܐܢ̄ܬܿܘܿܢ ܥܠܲܝܗܹܝܢ ܐܲܝܟܼ ܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܘܲܠܗܵܠܹܝܢ ܠܵܐ ܐܵܡ̇ܪܝܼܢ ܐܢ̄ܐܬܿܘܿܢ ؟ ܘܠܲܐܝܠܹܝܢ ܕܐܵܡ̇ܪܝܼܢ ܐܢ̄ܬܿܘܿܢ : ܒܐܸܤܟܹܡܵܐ ܐܵܡ̇ܪܝܼܢ ܐܢ̄ܬܿܘܿܢ : ܘܠܵܐ ܨܵܒܹ̇ܝܢ ܐܢ̄ܬܿܘܿܢ ܠܡܹܐܡܲܪ ܟܝܵܢܵܐ ܐ̄̈ܢܵܫܵܝܵܐ ܠܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܕܐܲܡܝܼܪ ܒܲܟܼܬܼܵܒܹ̈ܐ : ܗܵܘ̇ ܕܠܵܐ ܐܸܡܲ݁ܪ ܠܹܗ ܟܝܵܢܵ ܐ̄ܢܵܫܵܝܵܐ ܐܲܝܟܼ ܚܲܕܼ ܡ̣ܢ ܒܢܲܝ̈ܢܵܫܵܐ : ܡ̣ܢ ܦܲܓܼܪܵܐ ܟܝܵܢܵܝܵܐ ܕܐܲܒܼܵܗܲܝ̈ܢ : ܕܡܸܢܗܘܿܢ ܐܵܦ ܚܢܲܢ ܐܝܼܬܲܝܢ ܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ : ܘܐܝܼܬܼ ܠܹܗ ܟܠܗܹܝܢ pb. 288 ܕܲܡܠܝܼܠܘܼܬܼܵܐ ܕܢܲܦܫܵܐ : ܤܛܲܪ ܡ̣ܢ ܚܛܝܼܬܼܵܐ . ܠܗܵܢܵܐ : ܐܲܝܟܼ ܡܵܢܝܼܢܵܝܹ̈ܐ : ܡܩܲܛܪܸܛܼ ܠܹܗ ܓܪܝܼܓܼܘܿܪܝܼܘܿܣ : ܗܵܘ̇ ܠܲܡ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܡܲܪ : ܠܵܘ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܒܗܵܝ̇ ܕܐ̄ܢܵܫܘܼܬܼܵܐ : ܠܲܝܬܵܘܗܝ ܒܲܟܼܝܵܢܵܐ ܐܲܠܵܗܵܝܵܐ : ܐܸܠܵܐ ܒܡܸܬܼܓܲܠܝܵܢܘܼܬܼܵܐ . ܒܲܟܼܝܵܢܵܐ ܕܹܝܢ ܕܐܲܠܵܗܘܼܬܼܵܐ : ܡ̣ܢ ܟܠܗܘܿܢ ܐܲܝܠܹܝܢ ܕܡܸܬܼܩܪܹܝܢ ܐܲܠܵܗܹ̈ܐ ܐܵܘ ܡܵܪ̈ܵܘܼܬܼܵܐ ܐܵܘ ܡܫܝܼܚܵܐ : ܦܘܼܪܫܵܢܵܐ ܪܲܒܵܐ ܩܢܸܐ . ܒܐ̄ܢܵܫܘܼܬܼܵܐ ܕܹܝܢ : ܠܟܼܠܗܘܿܢ ܕܵܡܹ̇ܐ . ܘܦܲܪܨܘܿܦܵܐ ܚܲܕܼ ܐܝܼܬܼܵܘܗܝ : ܒܲܬܼܪܹܝܢ ܟܝܵܫ̈ܝܼܢ . ܗ̤ܘ ܐܝܼܬܼܵܘܗܝ ܐܲܠܵܗܵܐ : ܘܗܘ̣ ܐܝܼܬܼܵܘܗܝ ܡܵܪܝܵܐ : ܘܗ̣ܘ ܐܝܼܬܼܵܘܗܝ ܡܫܝܼܚܵܐ . ܠܵܘ ܓܹܝܪ ܒܦܲܪܨܘܼܦܵܐ ܕܲܩܢܸܐ ܦܘܼܠܵܓܼܵܐ ܡܸܬܼܚܲܫܲܚ : ܐܸܠܵܐ ܒܗܵܢܵܐ ܐܸܬܼܚܲܫܲܚ ܐܲܝܟܼ ܕܼܒܼܦܲܪܨܘܿܦܹܗ . ܟܠܗܹܝܢ ܓܹܝܪ ܕܐܘܼܤܝܼܵܐ : ܐܝܼܬܼ ܠܹܗ ܒܲܚܕܼܵܝܘܼܬܼܵܐ : ܘܠܵܘ ܒܲܟܼܝܵܢܵܐ . ܐܵܘ ܠܵܐ ܡܩܲܒܿܠܝܼܢ ܐܢ̄ܬܿܘܿܢ ܡܫܝܼܚܵܐ ܒܐܲܠܵܗܘܼܬܹܗ : ܕܐܲܠܵܗܵܐ ܗ̄ܘ̣ ܥܵܒܼ̇ܘܿܕܼܵܐ ܕܟܼܠ : ܠܵܐ ܗ̄ܘ̣ܵܐ ܒܲܕܼܡܘܼܬܼ ܡܘܪܫܹܐ : ܐܵܦܸܢ ܡܸܬܼܩܪܸܐ ܡܘܼܫܹܐ ܐܲܠܵܗܵܐ . ܠܵܐ ܗ̄ܘ̣ܵܐ ܓܹܝܪ ܫܵܘܬܵܦܘܼܬܼܵܐ ܕܲܫܡܵܗܹ̈ܐ : ܫܵܘܬܵܦܘܼܬܼܵܐ ܕܐܝܼܩܵܪܵܐ ܥܵܒܼ̇ܕܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܐܝܼܩܵܪܵܐ ܕܥܲܒܼܕܵܐ : ܘܲܐ̄ܚܪܹܢܵܐ ܗ̄ܘ̣ ܕܡܵܪܵܐ : ܐܵܦܸܢ ܒܗܵܝ̇ ܕܦܲܓܼܪܵܐ ܦܪܝܼܫ ܡ̣ܢ ܥܲܒܼ̈ܕܹܐ . ܐܸܢ ܕܹܝܢ ܬܹܐܡܲܪ : ܕܦܲܓܼܪܵܐ ܘܲܟܼܝܵܢܵܐ ܕܦܲܓܼܪܵܐ : ܘܢܲܦܫܵܐ ܡܠܝܼܠܬܼܵܐ ܘܝܲܕܼܘܼܥܬܼܵܢܝܼܬܼܵܐ ܡܩܵܘܝܵܐ ܕܠܵܐ ܫܘܼܚܠܵܦܐ ܘܲܕܼܠܵܐ ܫܘܼܓܼܢܵܝܵܐ : ܠܵܐ ܕܹܝܢ ܬܩܲܒܸܿܠ ܠܐܲܝܠܹܝܢ ܟܡܵܘ̈ܕܥܵܢ ܠܢܲܦܫܵܐ ܘܲܠܦܲܓܼܪܵܐ . ܡܸܢܗܹܝܢ ܒܲܚܕܼܵܝܘܼܬܼܵܐ : ܘܡܸܢܗܹܝܢ ܒܲܟܼܝܵܢܵܐ . ܐܸܠܵܐ : ܥܲܠ ܚܲܕܼ ܟܝܵܢܵܐ ܟܠܗܹܝܢ pb. 289 ܢܵܤܹ̇ܒܼ ܐܲܢ̄ܬܿ . ܡܕܲܓܸܠ ܐܲܢ̄ܬܿ ܠܲܫܪܵܪܵܐ : ܟܲܕܼ ܥܵܒܹ̇ܕܼ ܐܲܢ̄ܬܿ ܠܐܹܝܢ : ܠܵܐ . ܘܲܠܠܵܐ : ܐܹܝܢ . ܘܐܲܝܟܼ ܕܲܠܡܲܛܥܝܵܢܘܼܬܼܵܐ ܐܵܡܲ݁ܪ ܐܲܢ̄ܬܿ ܟܝܵܢܵܐ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܠܵܐ ܥܵܒܹ̇ܕܼ ܐܵܢ̄ܬܿ ܠܗܹܝܢ ܕܝܼܠܹܗ ܒܲܟܼܝܵܢܵܐ ܠܗܵܠܹܝܢ ܕܐ̄ܢܵܫܘܼܬܼܵܐ . ܒܲܦܪܨܘܿܦܵܐ ܕܹܝܢ ܡܥܲܠܸܐ ܐܲܢ̄ܬܿ ܠܹܗ ܡ̣ܢ ܟ̱ܠܵܗ̇ ܐ̄ܢܵܫܘܼܬܼܵܐ : ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܒܐܘܼܤܝܼܵܐ : ܗܵܘ̇ ܕܲܡܬܼܘܿܡܵܐܝܼܬܼ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ : ܘܠܵܐ ܫܲܪܝܼ ܐܵܦܠܵܐ ܐܸܬܿܕܲܪܲܓܼ ܐܵܦܠܵܐ ܐܸܬܼܓܡܲܪ . ܐ̄ܚܪܹܢܵܐ ܗ̄ܘ̣ ܕܹܝܢ ܗܵܘ̇ ܕܫܲܪܝܼ ܘܐܸܬܿܕܲܪܲܓܼ ܘܐܸܬܼܓܡܲܪ : ܘܒܲܚܕܼܵܝܘܼܬܼܵܐ ܒܡܸܬܼܚܵܘܝܵܢܘܼܬܼܵܐ ܒܦܲܪܨܘܿܦܵܐ ܚܲܕܼ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܠܵܐ ܐܸܫܬܲܓܼܢܝܼ ܘܐܸܫܬܲܚܠܲܦ ܡ̣ܢ ܐܲܠܵܗܘܼܬܹܗ : ܐܲܝܟܼ ܕܐܵܦܠܵܐ ܐ̄ܢܵܫܘܼܬܹܗ ܕܲܡܫܝܼܚܵܐ ܒܲܟܼܝܵܢܵܐ ܡܫܲܚܠܦܵܐ ܡ̣ܢ ܒܢܲܝ̈ܢܵܫܵܐ : ܐܸܠܵܐ ܒܐܝܼܩܵܪܵܐ ܘܲܒܼܦܲܪܨܘܿܦܵܐ . ܕܟܼܠ ܓܹܝܪ ܐܝܼܬܼܵܘܗܝ ܐܲܠܵܗܵܐ : ܘܡܵܪܝܵܐ : ܘܲܒܼܪܵܐ : ܘܲܒܼܟܼܠܗܹܝܢ ܐܲܝܠܹܝܢ ܕܐܝܼܬܹܝܗ̇ ܒܐܘܼܤܝܼܵܐ ܐܲܠܵܗܘܼܬܼܵܐ : ܒܗܵܠܹܝܢ ܐܝܼܬܹܝܗ̇ ܒܐܝܼܩܵܪܵܐ ܐ̄ܢܵܫܘܼܬܼܵܐ . ܠܵܘ ܒܐܝܼܩܵܪܵܐ ܐ̄ܚܪܹܢܵܐ : ܐܸܠܵܐ ܒܹܗ ܚܲܕܼ ܒܹܗ ܒܗܵܘ̇ ܕܗܵܘ̇ ܕܢܲܤܒܹܿܗ ܠܦܲܪܨܘܿܦܵܐ : ܟܲܕܼ ܐ̄ܢܵܫܘܼܬܼܵܐ ܡܸܬܼܚܲܫܚܵܐ ܒܦܲܪܨܘܼܦܵܐ ܕܐܲܠܵܗܘܼܬܼܵܐ : ܘܐܲܠܵܗܘܼܬܼܵܐ ܒܦܲܪܨܘܿܦܵܐ ܕܐ̄ܢܵܫܘܼܬܼܵܐ . ܕܲܠܗܵܕܹܐ ܐܸܬܼܢܤܸܒܼ : ܘܲܠܗܵܕܹܐ ܢܲܤܒܹܿܗ . ܠܵܘ ܐܲܝܟܼ ܡ̇ܢ ܕܠܵܐ ܢܵܘܕܸܐ ܒܹܗ ܕܐܸܬܼܢܤܸܒܼ : ܐܸܠܵܐ ܐܲܝܟܼ ܕܢܵܘܕܸܐ ܒܹܗ . ܐܵܘܕܵܐ ܗܵܟܹܝܠ : ܐܲܝܟܼ ܕܲܢܤܲܒܼ ܢܵܤ̇ܘܿܒܹܿܐ : ܐܲܝܟܼ ܕܐܸܬܼܢܤܸܒܼ ܡܸܬܼܢܲܤܒܵܢܵܐ . ܒܐܲܝܕܵܐ ܕܹܝܢ ܐ̄ܚܪܹܢܵܐ ܘܒܲܐ̇ܚܪܹܢܵܐ : ܘܒܲܐܝܕܵܐ ܚܲܕܼ ܘܠܵܘ ܬܪܹܝܢ : ܒܹܗ ܒܲܙܢܵܐ ܐܲܝܟܼ ܙܢܵܐ ܕܲܬܼܠܝܼܬܼܵܝܘܼܬܼܵܐ . pb. 290 ܒܵܗ̇ ܒܲܕܸܡܘܼܬܼܵܐ ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܚܲܡܫܲܥܸܤܪܹ̈ܐ . ܗܵܕܹܐ ܐܸܬܼܪܲܥܵܘ ܒܢܲܦܫܟܼܘܿܢ : ܗܵܝ̇ ܕܐܵܦ ܝܼܫܘܿܥ ܡܫܝܼܚܵܐ : ܗܵܘ̇ ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܢܲܦܫܹܗ ܤܵܪܸܩ̣ ܘܲܕܼܡܘܼܬܼܵܐ ܕܥܲܒܼܕܵܐ ܢܤܲܒܼ . ܠܵܐ ܐܵܡܲ݁ܪ : ܗܵܕܹܐ ܐܸܬܼܪܲܥܵܘ ܒܢܲܦܫܟܼܘܿܢ : ܗܵܝ̇ ܕܐܵܦ ܐܲܠܵܗܵܐ ܡܸܠܬܼܵܐ . ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܕܡܘܼܬܼܵܐ ܕܥܲܒܼܕܵܐܬ ܢܤܲܒܼ . ܐܸܠܵܐ ܤܵܡ̣ ܫܡܵܐ ܕܲܡܫܝܼܚܵܐ : ܗܵܘ̇ ܕܐܝܼܬܼܵܘܗܝ ܡܫܘܕܥܵܢܵܐ ܕܲܬܼܪܗܲܝܗܘܿܢ ܟܝܵܢܹ̈ܐ ܕܠܵܐ ܩܹܘܲܢܕܝܡܘܿܣ . ܘܕܼܡܘܼܬܼܵܐ ܕܥܲܒܼܕܵܐ ܗܵܝ̇ ܕܢܤܲܒܼ : ܘܕܲܐܠܵܗܵܐ ܡܫܲܡܲܗ ܠܹܗ : ܟܲܕܼ ܡܸܬܼܦܲܠ̈ܓܼܵܢ ܗܵܠܹܝܢ ܕܡܸܬܼܐܲܡܪ̈ܵܢ ܕܠܵܐ ܥܸܕܼܠܵܝ ܠܲܥܦܝܼܦܘܼܬܼܵܐ ܕܲܟܼܝܵܢܹ̈ܐ . ܙܵܕܸܩ ܐܵܦ ܡ̣ܢ ܗܵܠܹܝܢ ܠܲܡܒܲܚܵܢܘܼ ܪܸܥܝܵܢܵܐ ܕܟܼܠ ܐ̄ܢܵܫ : ܘܩܲܕܼܡܵܝܑܬܼ ܕܝܼܠܝܼ : ܐܸܢ ܐܲܝܟܼ ܕܗܵܢܵܐ ܐܵܡܲ݁ܪ ܐܝܼܬܹܝܗ̇ . ܕܲܐ̄ܚܪܹܢܵܐ ܘܵܐ̄ܚܪܹܢܵܐ ܐܵܡܲ݁ܪ ܐ̄ܢܵܐ : ܘܲܡܦܲܪܸܫ ܐ̄ܢܵܐ ܠܐܲܠܵܗܘܼܬܼܵܐ ܒܲܡܢܵܬܼܵܐ ܡܸܕܸܡ ܐܲܝܟܼ ܕܲܒܼܪܲܚܝܼܩܘܼܬܼܵܐ ܕܕܼܘܼܟܿܬܼܵܐ : ܘܠܵܐ ܗ̄ܘ̣ܵܐ ܚܲܕܼܘܼ ܘܠܹܗ ܟܲܕܼ ܠܹܗ ܡܵܘܕܸܐ ܐ̄ܢܵܐ . ܕܠܵܐ ܩܹܘܲܢܕܼܝܢܘܿܣ ܕܹܝܢ ܐܸܡ̇ܪܹܬܼ : ܕܠܲܕܼܡܘܼܬܼܵܐ ܕܥܲܒܼܕܵܐ ܘܠܲܐܠܵܗܵܐ ܫܲܡܲܗ . ܠܵܐ ܠܗܵܝ̇ ܕܢܸܤܒܲܬ̤ ܘܠܵܐ ܠܗܵܝ̇ ܕܐܸܬܼܢܲܤܒܲܬ̤ : ܡܦܲܪܫܵܐܝܼܬܼ ܡܸܤܬܲܟܿܠܝܼܢ ܚ̄ܢܲܢ . ܐܸܠܵܐ ܒܗܵܝ̇ ܕܢܸܤܒܲܬ̤ ܠܗܵܝ̇ ܕܐܸܬܼܢܲܤܒܲܬ̤ : ܘܲܒܼܗܵܝ̇ ܕܐܸܬܼܢܲܤܒܲܬ̤ ܗ̤ܝ ܗܵܝ̇ ܕܢܸܤܒܲܬ̤ ܡܸܬܼܪܲܢܝܵܐ . ܠܵܐ ܓܹܝܪ ܡܸܬܼܪܲܢܝܵܐ ܡܸܟܹܿܝܠ ܗܵܝ̇ ܕܢܸܒܲܬ̤ ܡܸܢܵܗ̇ ܘܠܵܗ̇ : ܘܠܵܐ ܬܘܼܒܼ ܗܵܝ̇ ܕܐܸܬܢܲܤܒܲܬ̤ . ܕܠܵܐ ܗ̄ܘ̣ܵܐ ܒܗܵܘ̇ ܦܲܪܨܘܿܦܵܐ ܕܗܵܝ̇ ܕܢܸܤܒܲܬ̤ ܘܲܕܼܗܵܝ̇ ܕܐܸܬܼܢܵܤܒܲܬ̤ ܐܝܼܬܼܵܘܗܝ . pb. 291 ܡܵܕܹܝܢ ܠܵܘ ܒܗܵܕܹܐ ܟܵܐܹ̇ܐ ܐܲܢ̄ܬܿ ܒܝܼ : ܐܸܠܵܐ ܡܸܛܠ ܕܲܡܦܲܪܸܫ ܐ̄ܢܵܐ ܠܕܝܼ̈ܠܝܵܬܼܵܐ ܕܲܚܕܼܵܝܘܼܬܼܵܐ ܕܐܝܼܬܼ ܠܟܼܠ ܚܲܕܼ ܡ̣ܢ ܟܝܵܢܹ̈ܐ : ܐܲܝܟܲܢܵܐ ܕܲܡܩܲܝܲܡ ܟܠ ܚܲܕܼ ܡܸܢܗܘܿܢ ܒܲܩܢܘܿܡܹܗ . ܘܠܵܐ ܗ̄ܘ̣ܵܐ ܥܲܠ ܐܲܠܵܗܵܐ ܡܸܠܬܼܵܐ ܐܵܡܲ݁ܪ ܐ̄ܢܵܐ ܕܤܵܠ̈ܩܵܢ : ܐܲܝܟܼ ܐܲܝܢܵܐ ܕܒܼܐܘܼܤܝܼܵܐ ܐܝܼܬܼܵܘܗܝ ܬܵܪ̈ܬܲܝܗܹܝܢ : ܐܵܘ ܕܗܵܠܹܝܢ ܕܒܸܤܪܵܐ ܕܠܵܐ ܩܢܘܿܡܵܐ ܥܲܠ ܐܲܠܵܗܵܐ ܡܸܬܼܢܲܤ̈ܒܵܢ . ܕܢܸܬܼܓܠܸܐ ܒܲܠܚܘܿܕܼ ܒܲܕܡܘܼܬܼܵܐ ܕܒܸܤܪܵܐ : ܘܲܕܼܢܸܬܼܚܲܫܚ ܘܲܕܼܢܸܚܲܫ ܟܠܗܹܝܢ ܗܵܠܹܝܢ ܕܒܸܤܪܵܐ . ܐܵܘ ܕܠܲܟܼܝܵܢܵܐ ܕܒܸܤܪܵܐ ܐܸܬܫܲܚܠܲܦ : ܐܵܘ ܠܚܲܕܼ ܟܝܵܢܵܐ ܐܸܬܼܡܲܙܲܓܼܘ . ܐܵܘ ܒܒܼܘܼܠܒܵܠܵܐ ܐܵܘ ܒܡܸܫܬܲܢܝܵܢܘܼܬܼܵܐ ܤܠ̈ܩܵܢ ܗܵܠܹܝܢ ܕܒܸܤܪܵܐ ܠܐܘܼܤܝܼܵܐ ܕܐܲܠܵܗܵܐ : ܐܵܘ ܒܪܘܼܟܵܒܼܵܐ ܟܝܵܢܵܝܵܐ ܠܫܘܼܡܠܵܝܵܐ ܕܪܘܼܟܵܒܼܵܐ ܟܝܵܢܵܐܝܵܐ : ܕܢܸܚܲܫ ܚܵܫܘܿܫܵܐܝܼܬܼ ܚܲܫܹ̈ܐ ܕܦܲܓܼܪܵܐ . ܟܲܕܼ ܠܵܐ ܡܡܲܠܸܐ ܡܸܕܸܡ ܓܘܼܫܡܵܐ ܒܲܟܼܝܵܢܹܗ ܕܝܼܠܹܗ ܠܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܘܠܵܐ ܡܥܒܸܿܕܼ ܡܲܥܒܿܕܼܵܢ̈ܘܵܬܼܵܐ ܐ̄ܢܵܫܝ̈ܬܼܵܐ : ܠܵܐ ܒܨܒܼܝܵܢܵܐ ܕܢܲܦܫܵܐ : ܘܠܵܐ ܒܪܸܥܝܵܢܵܐ ܐܐ̄ܢܵܫܵܝܵܐ : ܘܠܵܐ ܒܲܪܓܸܫܬܼܵܐ ܕܦܲܓܼܪܵܐ : ܐܸܠܵܐ ܒܪܸܥܝܵܢܵܬܼܵܐ ܘܲܒܼܨܒܼܝܵܢܵܐ ܕܐܲܠܵܗܵܐ : ܐܵܦ ܒܲܪܓܸܫܬܼܵܐ ܕܐܲܠܵܗܵܐ ܪܓܲܫ̣ ܟܠܗܹܝܢ ܐ̄ܢܵܫܝ̈ܬܼܵܐ . ܒܲܫܡܵܐ ܕܹܝܢ ܒܲܠܚܘܿܕܼ : ܕܠܵܐ ܩܢܘܿܡܵܐ ܘܲܕܼܠܵܐ ܡܲܥܒܿܕܼܵܢܘܼܬܼܵܐ ܐܝܼܬܼ ܠܹܗ ܦܲܓܼܪܵܐ . ܘܡܸܛܠ ܗܵܢܵܐ ܐܲܝܟܼ ܡܸܕܸܡ ܝܲܬܿܝܼܪܵܐ ܒܒܲܪܬܼ ܩܵܠܵܐ ܒܲܠܚܘܿܕܼ ܘܒܲܫܡܵܐ ܩܵܪܹܐ ܐܲܢ̄ܬܑܿ ܒܲܪܢܵܫܵܐ : ܒܗܵܝ̇ ܕܐܘܼܤܝܼܵܐ ܘܡܲܥܒܿܕܼܵܢܘܼܬܼܵܐ ܕܒܲܪܢܵܫܵܐ ܠܵܐ ܡܩܲܒܸܿܠ ܐܲܢ̄ܬܿ ܠܡܹܐܡܲܪ . ܘܠܵܐ ܬܪܹܝܢ ܟܝܵܢ̈ܝܼܢ ܢܸܗܘܘܿܢ : ܒܕܼܝܼ̈ܠܝܵܬܼܵܐ ܘܒܲܩܢܘܼܡܹ̈ܐ ܘܒܼܐܘܼܤܝܼܵܐ ܟܠ ܚܲܕܼ ܡܸܢܗܘܿܢ . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܡܸܛܠ ܕܠܵܐ ܡܵܘܕܹܝܬܿ ܕܗ̤ܝ ܟܲܕܼ pb. 292 ܗ̤ܝ ܐܲܠܵܗܵܐ ܡܸܠܬܼܵܐ ܘܲܡܫܝܼܚܵܐ : ܘܡܸܛܠ ܗܵܢܵܐ ܒܐܲܝܠܹܝܢ ܕܲܐ̄ܚܪܹܢܵܐ ܐܵܡ̇ܪܝܼܢ ܠܹܗ ܠܲܡܫܝܼܚܵܐ : ܘܲܐ̄ܚܪܹܪܢܵܐ ܠܐܲܠܵܗܵܐ ܡܸܠܬܼܵܐ : ܤܛܲܪ ܡ̣ܢ ܡܫܝܼܚܵܐ : ܟܵܐܹ̇ܐ ܐܲܢ̄ܬܿ . ܐܸܢܗ̤ܘ ܗܵܟܹܝܠ ܕܐܸܡ̇ܪܹܬܼ ܠܲܡܫܝܼܚܵܐ : ܘܲܐ̄ܚܪܹܢܵܐ ܠܐܲܠܵܗܵܐ ܡܸܠܬܼܵܐ ܤܛܲܪ ܡ̣ܢ ܡܫܝܼܚܵܐ : ܐܵܘ ܠܲܡܫܝܼܚܵܐ ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ : ܛܵܒܼܵܐܝܼܬܼ ܐܵܡ̇ܪܝܼܢ ܗ̣̄ܘܲܝܬܿܘܿܢ . ܐܸܢ ܕܹܝܢ ܗܵܕܹܐ ܠܵܐ ܐܸܡ̇ܪܹܬܼ ܘܠܵܐ ܐܸܡܲ݁ܪ ܐ̄ܢܵܐ : ܐܸܠܵܐ ܕܲܐ̄ܚܪܹܢܵܐ ܡܫܵܘܕܲܥ : ܐܵܦ ܗܵܫܵܐ ܠܵܗ̇ ܠܗܵܕܹܐ ܐܵܡܲ݁ܪ ܐ̄ܢܵܐ . ܠܵܐ ܬܲܗܦܵܟܼ ܠܗܵܝ̇ ܕܐܵܡܲ݁ܪ ܐ̄ܢܵܐ : ܘܒܼܵܗ̇ ܟܲܕܼ ܒܵܗ̇ ܡܸܫܟܲܚ ܐܲܢ̄ܬܿ ܦܘܼܪܫܵܢܵܐ ܕܗܵܘ̇ ܡܸܕܸܡ ܕܡܵܘܕܲܥ . ܐܸܡ̇ܪܹܬܼ ܓܹܝܪ : ܕܲܫܡܵܐ ܕܲܡܫܝܼܚܵܐ : ܡܫܵܘܕܥܵܢܵܐ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܕܐܲܠܵܗܵܐ ܕܹܝܢ : ܚܲܕܼ ܟܝܵܢܵܐ . ܐ̄ܚܪܹܢܵܐ ܗ̄ܘ̣ ܕܹܝܢ ܫܡܵܐ ܕܡܵܘܕܲܥ ܬܪܹܝܢ : ܘܲܐ̄ܚܪܹܢܵܐ ܕܡܵܘܕܲܥ ܚܲܕܼ : ܕܠܵܐ ܗܵܘ̇ ܡܸܕܸܡ ܐ̄ܚܪܹܝܢ ܐܝܼܬܼܵܘܗܝ : ܐܲܟܼܙܢܵܐ ܕܐܵܦ ܥܲܠ ܒܲܪܢܵܫܵܐ ܐܸܢ ܢܹܐܡܲܪ ܐ̄ܢܵܫ : ܕܲܐ̄ܚܪܹܢܵܐ ܡܫܵܘܕܲܥ ܫܡܵܐ ܕܒܲܪܢܵܫܵܐ : ܘܲܐ̄ܚܪܹܢܵܐ ܕܢܲܦܫܵܐ ܡܠܝܼܠܢܼܵܐ . ܠܵܘ ܕܲܐ̄ܚܪܹܢܵܐ ܗ̄ܘ̣ ܒܲܪܢܵܫܵܐ : ܐ̄ܚܪܹܬܼܵܐ ܕܹܝܢ ܢܲܦܫܵܐ ܤܛܲܪ ܡ̣ܢ ܒܲܪܢܵܫܵܐ . ܠܵܐ ܗ̄ܘ̣ܵܐ ܓܹܝܪ ܗܵܘ̇ ܕܐܸܡܲ݁ܪ ܒܲܪܢܵܫܵܐ : ܒܸܠܥܵܕܼ ܢܲܦܫܵܐ ܐܵܡܲ݁ܪ ܠܹܗ . ܡܸܛܠ ܕܲܠܒܲܪ ܡ̣ܢ ܢܲܦܫܵܐ : ܒܵܪܢܵܫܵܐ ܠܵܐ ܐܝܼܬܼܵܘܗܝ . ܐܸܠܵܐ ܗܵܘ̇ ܡ̇ܢ ܕܒܲܪܢܵܫܵܐ : ܡܵܘܕܥܵܢܵܐ ܐܝܼܬܼܵܘܗܝ ܕܲܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢ̈ܝܵܢ : ܕܢܲܦܫܵܐ ܘܲܕܼܦܲܓܼܪܵܐ . ܗܵܘ̇ ܕܹܝܢ : ܕܲܟܼܝܵܢܵܐ . ܐ̄ܚܪܹܝܢ ܗ̄ܘ̣ ܓܹܝܪ ܟܝܵܢܵܐ : ܘܐ̄ܚܪܹܬܼܵܐ ܗ̣̄ܝ ܚܕܼܵܝܘܼܬܼܵܐ ܕܲܟܼܝܵܢܹ̈ܐ . ܡܵܢܵܐ ܗܵܟܹܝܠ ؟ ܐܸܢ ܠܵܐ ܗ̄ܘ̣ܵܐ ܡܸܕܸܡ ܗ̄ܘ̣ ܐ̄ܚܪܹܝܢ ܐܲܠܵܗܵܐ ܡܸܠܬܼܵܐ ܤܛܲܪ ܡ̣ܢ ܡܫܝܼܚܵܐ : ܘܲܡܫܝܼܚܵܐ ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ : ܠܡܵܢܵܐ ܠܵܐ ܦܵܪܘܿܫܵܐܝܼܬܼ ܡܸܚܲܫܲܚ ܐܲܢ̄ܬܿ ܒܲܫܡܵܗܹ̈ܐ : ܐܲܝܟܼ ܡ̇ܢ ܕܗ̤ܝ ܟܲܕܼ ܗ̤ܝ ܡܫܵܘܕܥܵܐ ܒܝܲܕܼ ܗܵܢܵܐ : ܐܵܘ pb. 293 ܒܝܲܕܼ ܗܵܘ̇ ؟ ܐܸܠܵܐ ܠܲܡ ܡܦܲܠܸܓܼ ܐܲܢ̄ܬܿ : ܕܠܵܐ ܐܵܡܲ݁ܪ ܐ̄ܢܵܐ ؟ ܠܲܐܲܠܵܗܵܐ ܡܸܠܬܼܵܐ ܐܸܠܵܐ ܠܲܡܫܝܼܚܵܐ . ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܡܫܝܼܚܵܐ : ܐ̄ܚܪܹܢܵܐ ܕܹܝܢ ܐܲܠܵܗܵܐ ܡܸܠܬܼܵܠܐ . ܐܸܠܵܐ ܫܡܲܥ ܐܵܦ ܡܸܢܲ : ܐ̄ܚܪܹܢܵܐ ܘܲܐ̄ܚܪܹܢܵܐ ܠܵܐ ܐܝܼܬܼܵܘܗܝ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܐܝܼܬܼܵܘܗܝ ܗ̄ܘ̣ܵܐ : ܐܸܢ ܤܛܲܪ ܡ̣ܢ ܐܵܠܵܗܵܐ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܡܫܝܼܚܵܐ . ܐ̄ܚܪܹܢܵܐ ܕܹܝܢ ܘܲܐ̄ܚܪܹܢܵܐ ܡܫܵܘܕܲܥ : ܐܸܢܗ̤ܘ ܕܠܵܐ ܗ̄ܘ̣ܵܐ ܗ̤ܘܝܘܼ ܟܲܕܼ ܗ̤ܘ ܒܐܘܼܤܝܼܵܐ : ܡܸܬܼܚܲܙܝܵܢܵܐ ܘܠܵܐ ܡܸܬܼܚܲܙܝܵܢܵܐ . ܘܐܲܝܠܹܝܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܒܐܘܼܤ̈ܝܼܵܣ ܕܝܼܠܗܹܝܢ ܐܝܼܬܼܵܝܗܹܝܢ : ܘܠܵܐ ܗ̄ܘ̣ܵܐ ܐܲܠܵܗܸܐ ܡܸܠܬܼܵܐ ܐܝܼܬܼܵܘܗܝ ܒܲܟܼܝܵܢܵܐ ܕܬܲܪ̈ܬܲܝܗܹܝܢ . ܟܝܵܢܹ̈ܐ ܕܹܝܢ ܦܪ̈ܝܼܫܹܐ ܡܲܘܕܸܐ ܐܲܢ̄ܬܿ ܕܐܲܠܵܗܵܘܼܬܼܵܐ ܘܲܕܐ̄ܚܢܵܫܘܼܬܼܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܠܵܐ ܗ̄ܘ̣ܵܐ ܟܝܵܢܹ̈ܐ ܡܫܲܚ̈ܠ̱ܦܹܐ ܐܵܡܲ݁ܪ ܐܲܢ̄ܬܿ ܠܹܗ ܠܐܲܠܵܗܵܐ ܡܸܠܬܼܵܐ ܐܸܠܵܐ ܚܲܕ : ܦܘܼܪܫܵܢܵܐ ܕܹܝܢ ܐܝܼܬܼ ܠܹܗ ܠܘܵܬܼ ܚܲܒܼܪܹܗ . ܡܵܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ ܐܵܡܲ݁ܪ ܐܲܢ̄ܬܿ ܠܹܗ ܠܲܡܫܝܼܚܵܐ : ܡܸܛܠ ܕܐܵܡܲ݁ܪ ܐܲܢ̄ܬܿ ܠܹܗ ܟܝܵܢܹ̈ܐ ܡܫܲܚ̈ܠ̱ܦܹܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܚܲܕܼ ܕܹܝܢ ܟܝܵܢܵܐ ܕܐܲܠܵܗܵܐ ܡܸܠܬܼܵܐ : ܠܵܘ ܟܝܵܢܹ̈ܐ ܡܫܲܚ̈ܠ̱ܦܹܐ ܐܝܼܬܼܵܘܗܝ . ܐܵܘ ܐܲܝܟܼ ܡܵܐ ܕܐܸܢܵܐ ܐܸܡ̇ܪܹܬܼ : ܕܲܐ̄ܚܪܹܢܵܐ ܘܲܐ̄ܚܪܹܢܵܐ ܠܵܐ ܐܝܼܬܼܵܝܘܗܝ : ܒܗܵܝ̇ ܕܠܵܐ ܗ̄ܘ̣ܵܐ ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܡܫܝܼܚܵܐ : ܘܠܸܐ ܬܘܼܒܼ ܐܲܠܵܗܵܐ ܡܸܠܬܼܵܐ ܤܛܲܪ ܡ̣ܢ ܡܫܝܼܚܵܐ . ܐ̄ܚܪܹܢܵܐ ܕܹܝܢ ܘܲܐ̄ܚܪܹܢܵܐ ܡܵܘܕܵܥ : ܡܸܛܠ ܕܲܡܫܝܼܚܵܐ ܡ̣ܢ ܐܲܠܵܗܵܐ ܡܸܠܬܼܵܐ ܘܡ̣ܢ ܐ̄ܢܵܫܘܼܬܼܵܐ ܐܝܼܬܼܵܘܗܝ ܒܲܚܕܼܵܝܘܼܬܼܵܐ . ܐܲܠܵܗܵܐ ܕܹܝܢ ܡܸܠܬܼܵܐ ܚܲܕܼ ܟܝܵܢܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܡ̣ܢ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܐܲܠܵܗܵܐ ܡܸܠܬܼܵܐ . pb. 294 ܘܲܠܗܵܠܹܝܢ ܡܸܠܹ̈ܐ ܕܐܸܢܵܐ ܐܵܡܲ݁ܪ ܐ̄ܢܵܐ : ܐܵܦ ܐܲܢ̄ܬܿ ܡܲܤܗܸܕܼ ܐܲܢ̄ܬܿ ܟܲܕܼ ܠܵܐ ܨܵܒܹ̇ܐ ܐܲܢ̄ܬܿ . ܒܪܲܡ ܕܹܝܢ ܡܲܗܗܸܕܼ ܐܲܢ̄ܬܿ ܟܲܕܼ ܐܵܡܲ݁ܪ ܐܲܢ̄ܬܿ : ܕܲܡܫܲܚܠ̱ܦܝܼܢ ܟܝܵܢܹ̈ܐ ܕܐܸܬܼܟܲܢܲܫ ܠܲܚܕܼܵܝܘܼܬܼܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܐܸܢܗ̤ܘ ܓܹܝܪ ܕܠܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܡܵܘܕܲܥ ܐܲܢ̄ܬܿ : ܡܸܛܠ ܡ̇ܢ ܗܵܘ̇ ܡܵܐ ܕܠܝܼ ܡܦܝܼܣ ܐܲܢ̄ܬܿ ܠܡܹܐܡܲܪ : ܠܵܐ ܗ̄ܘ̣ܵܐ ܩܲܕܼܡܵܝܑܬܼ ܐܲܢ̄ܬܿ ܐܲܡܪܲܚ̣ܬܿ ܠܡܹܐܡܲܪ : ܕܚܲܕܼ ܡ̣ܢ ܬܪ̈ܲܝܗܘܿܢ ܐܲܠܵܗܵܐ ܡܸܠܬܼܵܐ ؟ ܐܸܠܵܐ ܠܵܐ ܡܸܫܟܲܚ ܗ̣̄ܘܲܝܬܿ ܠܡܹܐܡܲܪ : ܐܵܘ ܠܵܐ ܡܸܫܟܲܚ ܗ̄ܘܹ̇ܝܬܼ ܐܸܢܵܐ ܠܡܸܫܡܲܥ ܥܲܪܛܸܠܵܝܐܝܼܬܼ ܠܪܘܼܫܥܵܟܼ : ܘܡܸܛܠ ܗܵܢܵܐ ܥܒܲܪܬܵܝܗܝ ܟܲܕܼ ܠܵܐ ܡܵܘܕܲܥ ܐܲܢ̄ܬܿ ܠܹܗ . ܐܲܝܟܲܢܵܐ ܕܠܵܐ ܡ̣ܢ ܗܵܪܟܵܐ ܬܸܬܼܟܲܚܲܕܼ : ܘܠܵܐ ܢܸܗܘܸܐ ܠܵܟܼ ܒܹܝܬܼ ܡܲܥܪܩܵܐ : ܐܸܬܼܐ̱ܠܸܨܬܿ ܠܡܵܘܕܵܝܘܼ ܢܲܗܝܼܪܵܐܝܼܬܼ ܫܪܵܪܵܐ . ܐ̄ܚܪܹܢܵܐ ܘܲܐ̄ܚܪܹܢܵܐ ܡܵܘܕܲܥ ܗܵܘ̇ ܘܗܵܘ̇ : ܘܠܵܘ ܐ̄ܚܪܹܢܵܐ ܘܲܐ̄ܚܪܹܬܵܐ ܐܝܼܬܼܵܘܝܗ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲ : ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܣ : ܐܲܝܟܼ ܕܐܵܦ ܥܲܠ ܬܠܝܼܬܼܵܝܘܼܬܼܵܐ ܐܝܼܬܹܝܗ̇ . ܐܸܠܵܐ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܵܠܹܝܢ ܕܒܸܤܪܵܐ : ܕܢܸܚܙܸܐ ܘܲܢܡܲܠܸܠ ܘܢܸܚܲܫ ܗܵܠܹܝܢ ܕܦܲܓܼܪܵܐ : ܒܲܠܚܘܿܕܼ ܕܹܝܢ ܡܸܬܼܚܲܫܵܚܘܼ ܡܸܬܼܚܲܫܲܚ ܒܒܸܤܪܵܐ : ܐܲܝܟܼ ܕܐܵܡ̇ܪܝܼܢ ܐܵܪ̈ܝܢܹܐ : ܘܝܵܗ̈ܒܿܝܼܢ ܠܡܲܥܒܿܕܼܵܢ̈ܘܵܬܼܵܐ ܘܲܠܚܲܫܹ̈ܐ ܠܐܲܠܵܗܘܼܬܼܵܐ ܟܝܵܢܵܐܝܼܬܼ . ܘܐܲܝܟܼ ܐܵܦܘܿܠܝܼܢܵܪܝܼܣ : ܕܲܚܠܵܦ ܡܲܕܥܵܐ ܤܵܥܲ݁ܪ ܟܝܵܢܵܐܝܼܬܼ ܗܵܠܹܝܢ ܕܢܲܦܫܵܐ ܘܲܕܼܦܲܓܼܪܵܐ . ܗܵܟܲܢܵܐ ܘܗܵܢܵܐ ܒܟܼܠܗܹܝܢ ܡܸܚܲܫܲܚ ܒܐܲܠܵܗܵܐ ܡܸܠܬܼܵܐ : ܘܲܒܼܦܲܓܼܪܵܐ ܘܲܒܼܢܲܦܫܵܐ ܝܲܕܼܘܼܥܬܼܵܢܝܼܬܼܵܐ : ܕܢܸܚܲܫ ܚܲܫܹ̈ܐ ܕܦܲܓܼܪܵܐ : ܘܲܕܼܢܥܒܸܿܕܼ ܗܵܠܹܝܢ ܕܢܲܦܫܵܐ ܡܠܝܼܠܬܼܵܐ : ܠܗܘܼܦܵܟܼܵܐ ܘܲܠܕܼܘܼܒܵܪܵܐ ܕܐܲܠܵܗܵܐ ܡܠܬܼܵܐ . ܘܠܗܵܠܹܝܢ ܕܦܲܪܨܘܿܦܵܐ ܕܝܼܠܹܗ : ܠܲܟܼܝܵܢܹܗ ܕܐܲܠܵܗܵܐ ܡܸܠܬܼܵܐ pb. 295 ܝܵܗܹ̇ܒܼ : ܘܠܵܘ ܠܦܲܪܨܘܿܦܵܐ ܕܐ̄ܢܵܫܘܼܬܼܵܐ : ܕܡ̣ܢ ܐ̄ܢܵܫܘܼܬܼܵܐ ܡܸܬܿܬܿܙܝܼܥܵܐ ܐܲܝܟܼ ܟܝܵܢܵܐ ܕܒܲܪܢܵܫܵܐ : ܐܸܠܵܐ ܡ̣ܢ ܐܲܠܵܗܵܐ ܡܸܠܬܼܵܐ . ܡܲܢ̣ܘܼ ܕܹܝܢ ܐܝܼܬܼܵܘܗܝ ܒܲܪܢܵܫܵܐ ܡܫܲܠܡܵܢܵܐ : ܕܠܵܐ ܗ̄ܘ̣ܵܐ ܐܲܝܟܼ ܟܝܵܢܵܐ ܕܒܲܪܢܵܫܵܐ ܡܲܥܒܸܿܕܼ ܘܡܸܬܿܬܲܥܒܲܕܼ ؟ ܒܲܫܡܵܐ ܕܹܝܢ ܒܲܠܚܘܿܕܼ ܐܝܼܬܼܵܘܗܝ ܒܲܪܢܵܫܵܐ : ܘܒܲܫܡܵܐ ܦܲܓܼܪܵܐ : ܘܒܲܫܡܵܐ ܢܲܦܫܵܐ ܡܠܝܼܠܵܬܼܵܐ : ܗܵܘ̇ ܕܒܲܟܼܝܵܢܵܐ ܕܝܵܬܹܗ ܠܵܐ ܡܬܿܬܿܙܝܼܥ . ܠܵܐ ܐܲܝܟܼ ܢܲܦܫܵܐ ܒܪܸܥܝܵܢܵܐ ܘܲܒܼܨܒܼܝܵܢܵܐ : ܘܠܵܐ ܬܘܼܒܼ ܐܲܝܟܼ ܦܲܓܼܪܵܐ ܒܲܪܓܸܫܬܼܵܐ ܢܲܦܫܵܢܵܝܬܼܵܐ . ܐܸܠܵܐ ܐܸܬܼܩܲܝܲܡ ܐܲܠܵܗܵܐ ܡܸܠܬܼܵܐ : ܕܢܸܗܘܸܐ ܠܨܸܒܼܝܵܢܵܐ ܘܲܠܪܸܥܝܵܢܵܐ ܘܠܲܪܓܸܫܬܼܵܐ ܒܦܲܓܼܪܵܐ ܘܲܒܼܢܲܦܫܵܐ : ܐܲܝܟܲܢܵܐ ܕܢܸܥܒܸܿܕܼ ܘܢܸܚܲܫ ܐܲܠܵܗܵܐ ܡܸܵܠܬܼܵܐ ܗܵܠܹܝܢ ܦܲܓܼܪ̈ܵܢܵܝܬܼܵܐ ܪܲܚܿܫܘܼܬܼܵܢܵܐܝܼܬܼ . ܘܗܵܠܹܝܢ ܢܲܦܫܵܢܵܝ̈ܬܼܵܐ : ܠܪܘܼܓܼܙܵܐ : ܘܲܠܚܸܡܬܼܵܐ : ܘܠܲܪ̈ܓܼܝܼܓܼܵܝܼܬܼܵܐ : ܘܲܠܕܼܚܠܬܼܵܐ : ܘܠܲܪܬܹܝܵܬܼܵܐ : ܘܲܠܡܲܚܫ̈ܒܼܵܬܐ : ܘܲܠܤܘܼܥܪ݁ܵܢܹܐ : ܘܲܠܕܼܝܼܢܵܐ : ܘܠܲܓܼܒܼܝܼܬܼܵܐ ܨܸܒܼܝܵܢܵܝܬܼܵܐ : ܗܵܠܹܝܢ ܟܠܗܹܝܢ ܗ̤ܘ ܡܲܥܒܸܿܕܼ ܘܚܵܐܹ̇ܫ : ܚܠܵܦ ܢܲܦܫܵܐ ܘܲܚܠܵܦ ܦܲܓܼܪܵܐ . ܐܲܝܟܲܢܵܐ ܕܲܒܼܙܵܟܼܘܼܬܼܵܐ ܚܵܫܘܿܫܬܼܵܐ ܘܲܟܼܝܵܢܵܝܬܼܵܐ ܕܐܲܠܵܗܵܐ ܡܸܠܬܼܵܐ : ܢܸܙܟܸܿܐ ܟܝܵܢܵܐ ܗܵܘ̇ ܕܚܵܒܼ ܗ̄ܘ̣ܵܐ : ܟܲܕܼ ܝܲܗ̣̄ܒܼ ܠܹܗ ܙܵܟܼܘܼܬܼܵܐ ܕܝܼܠܹܗ : ܕܒܼܐܝܼܕܹܗ ܘܒܹܗ ܢܸܙܟܸܐ ܗ̄ܘ̣ܵܐ : ܕܢܲܤܒܹܿܗ ܠܲܟܼܝܵܢܹܗ . ܗܵܠܹܝܢ ܟܠܗܹܝܢ ܡܫܲܚܠܦܵܢ̈ܝܬܼܵܐ ܐܸܢܹܝܢ ܕܲܟܼܝܵܢܹܗ ܕܐܲܠܵܗܵܐ ܡܸܠܬܼܵܐ : ܟܲܕܼ ܟܝܵܢܵܐܝܼܬܼ ܡܸܬܼܝܲܗ̈ܒܵܢ ܠܹܗ ܕܢܸܚܲܫ : ܘܲܟܼܝܵܢܵܐ ܚܵܫܘܿܫܵܐ ܘܡܸܬܿܚ̱ܠܦܵܢܵܐ ܘܡܸܬܲܓܼܢܝܵܢܵܐ ܐܸܡܲ݁ܪ ܐܲܢ̄ܬܿ ܠܹܗ . ܗܵܘ̇ ܓܹܝܪ ܕܒܲܟܼܝܼܢܹܗ ܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ : ܒܲܟܼܝܵܢܵܐ ܕܹܝܢ ܚܵܫܘܿܫܵܐ ܟܝܵܢܵܐ ܕܗܵܢܵܐ ܗܘ̤ܵܐ : ܚܵܫܘܿܫܵܐ ܐܝܼܬܼܵܘܗܝ ܘܡܸܬܼܚܲܒܿܠܵܢܵܐ ܘܡܸܫܬܿܓܼܢܝܵܢܵܐ . ܗܘ̇ ܓܹܝܪ ܕܒܲܟܼܝܵܢܵܐ ܠܵܐ ܚܵܫܘܿܫܵܐ ܗ̄ܘ̣ ܘܠܵܐ pb. 296 ܡܸܫܬܲܚܠ̱ܦܵܢܵܐ ܘܠܵܐ ܡܸܫܬܲܓܼܢܝܵܢܵܐ : ܘܠܵܐ ܒܚܲܕܼ ܙܢܵܐ ܚܵܐܹ̇ܫ ܒܲܟܼܝܵܢܵܐ ܐ̄ܢܵܫܵܝܵܐ : ܗܵܘ̇ ܡܵܐ ܕܠܲܝܬܿ ܠܹܗ ܒܲܟܼܝܵܢܹܗ ܕܢܸܚܲܫ . ܐܸܢ ܕܹܝܢ ܠܗܵܘ̇ ܕܠܲܝܬܿ ܠܹܗ ܕܢܸܚܲܫ ܒܲܟܼܝܵܢܹܗ : ܠܗܵܢܵܐ ܐܵܡܲ݁ܪ ܐܲܢ̄ܬܿ ܕܚܲܫ̣ ܒܲܟܼܝܵܢܵܐ : ܒܸܕܼܝܵܐ ܗ̄ܘ̣ ܗܵܢܵܐ ܕܢܹܐܡܲܪ ܕܚܲܫ̣ ܒܲܟܼܝܵܢܵܐ ܐ̄ܚܪܹܢܵܐ . ܗܵܘ̇ ܕܹܝܢ ܕܲܠܒܸܕܼܝܵܐ ܐܵܬܹ̇ܐ : ܡܲܛܥܵܝܘܼ ܡܲܛܥܸܐ . ܘܐܲܝܟܼ ܡܵܢܝܼܢܵܝܹ̈ܐ ܥܵܒܹ̇ܕܼ ܠܹܗ ܠܦܘܼܪܩܵܢܲܢ : ܕܲܒܼܡܲܛܥ̱ܝܵܢܘܼܬܼܵܐ ܗܘ̤ܵܐ . ܐܸܡܲܪܘ : ܡܵܢܵܐ ܐܵܡ̇ܪܝܼܢ ܐܢ̄ܬܿܘܿܢ ؟ ܐܲܝܕܵܐ ܗ̣̄ܝ ܓܒܼܝܼܬܼܵܐ ܕܐܵܪ̈ܬܵܕܘܿܟܿܤܹܐ : ܕܗܵܢ̇ܘܿܢ ܕܠܵܐ ܡܸܫܬܲܚ̱ܠܦܵܢܵܐ ܘܠܵܐ ܡܸܫܬܲܓܼܢܝܵܢܵܐ ܡܲܠܦܝܼܢ ܥܲܠ ܐܲܠܵܗܵܐ ܡܸܠܬܼܵܐ : ܐܵܘ ܕܗܵܢ̇ܘܿܢ ܕܲܟܼܝܵܢܵܐ ܐ̄ܢܵܫܵܝܵܐ ܐܵܡ̇ܪܝܼܢ ܠܹܗ ܡ̣ܢ ܡܲܪܝܲܡ ؟ ܗܵܢ̇ܘܿܢ ܕܚܵܫܵܒܿܝܼܢ ܠܹܗ ܢܲܦܫܵܐ ܡܠܝܼܠܬܼܵܐ ܘܝܲܕܘܼܥܬܼܵܢܝܼܬܼܵܐ ܘܒܲܪܢܵܫܵܐ ܡܫܲܠܡܵܢܵܐ : ܘܗܵܝܕܹܝܢ ܟܵܦ̇ܪܝܼܢ ܒܕܼܝܼ̈ܠܵܝܵܬܼܵܐ ܕܐ̄ܢܵܫܘܼܬܼܵܐ : ܘܠܵܐ ܡܵܘܕܹܝܢ ܕܐܝܼܲܝܗܹܝܢ ܐܲܝܟܼ ܕܐܝܼܬܼ ܒܲܟܼܝܵܢܵܐ ܕܒܲܪܢܵܫܵܐ : ܘܡܵܘܠܵܕܼܵܐ ܘܪܘܼܒܵܝܵܐ ܘܬܲܪܒܿܝܼܬܼܵܐ : ܘܡܸܬܿܕܲܪܓܼܵܢܘܼܬܼܵܐ ܕܩܵܘܡܬܼܵܐ ܘܲܕܚܸܟܼܡ̱ܬܼܵܐ ܘܲܕܼܛܲܝܒܿܘܼܬܼܵܐ : ܘܦܘܼܩ̈ܕܵܢܹܐ ܘܲܢܛܘܼܪ̈ܵܬܼܗܘܿܢ ܘܲܡܫܲܡܠ̱ܝܘܼܬܼܗܘܿܢ : ܘܚܲܫܵܐ ܘܲܨܠܝܼܒܼܵܐ ܘܡܵܘܬܵܐ ܘܲܩܝܵܡܬܼܵܐ : ܠܐܲܠܵܗܵܐ ܡܸܠܬܼܵܐ ܐܲܝܟܼ ܕܲܠܡܸܫܬܲܚ̱ܠܦܵܢܵܐ ܘܡܸܫܬܿܓܼܢܝܵܢܵܐ ܝܵܗ̇ܒܿܝܼܢ ܠܹܗ ܟܠܗܹܝܢ . ܡܵܢܵܐ ܐܵܡ̇ܪܝܼܢ ܐܢ̄ܬܿܘܿܢ ؟ ܐܲܠܸܦܘ ܠܲܒܼܢܲܝ̈ܢܵܫܵܐ : ܐܲܝܟܲܢܵܐ ܙܵܕܹܩ ܠܡܸܬܼܪܲܥܵܝܘܼ ܘܲܠܡܵܘܕܵܝܘܼ ؟ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܐܝܼܬܼܵܘܗܝ ܬܪܹܝܢ ܐܘܼܤ̈ܝܼܵܣ : ܐܵܘ ܠܒܲܪܢܵܫܵܐ ܒܲܟܼܝܵܢܹܗ ܬܲܪܬܹܝܢ ܐܘܼܤ̈ܝܼܵܣ ܡܸܬܼܪܲܥܸܐ ܐܲܢ̄ܬܿ ܕܐܝܼܬܼܵܘܗܝ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ؟ ܐܵܘ ܐܲܠܵܗܵܐ ܡܸܠܬܼܵܐ ܚܕܼܵܐ ܐܘܼܤܝܼܵܐ ܐܝܼܬܼܵܘܗܝ : ܘܐܘܼܤܝܼܵܐ ܕܝܼܠܹܗ ܬܵܘܤܲܦܬܼܵܐ ܠܵܐ ܩܲܒܿܠܲܬ̤ : pb. 297 ܐܲܝܟܼ ܡܵܐ ܕܲܡܬܼܘܿܡܵܐܝܼܬܼ ܐܝܼܬܹܝܗ̇ ܗ̄ܘ̣ܵܬܼ . ܘܐܘܼܤܝܼܵܐ ܕܒܲܪܢܵܐ ܚܕܼܵܐ ܐܝܼܬܹܝܗ̇ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ : ܘܐܲܝܟܼ ܟܝܵܢܵܐ ܕܲܒܼܢܲܝ̈ ܐ̄ܢܵܫܵܐ ܐܵܦ ܐܝܼܬܼܵܘܗܝ ܗ̄ܘ̣ܵܐ ܐܵܦ ܡܸܬܿܕܲܒܲܪ ܗ̄ܘ̣ܐ ؟ ܠܵܐ ܬܵܘܕܹܐ ܗܵܠܹܝܢ : ܘܬܼܘܼܒܼ ܬܸܟܼܦܘܿܪ ܒܗܹܝܢ . ܐܸܬܼܒܲܪܢܲܫ ܐܲܠܵܗܵܐ ܡܸܠܬܼܵܐ : ܕܢܸܥܒܿܕܼܝܼܗ̇ ܠܐ̄ܢܵܫܘܼܬܼܵܐ ܕܡܘܼܬܼܵܐ ܕܐܲܠܵܗܵܐ ܒܹܗ : ܘܲܢܚܲܕܬܼܝܼܗ̇ ܒܹܗ ܒܲܟܼܝܵܢܵܐ ܕܐ̄ܢܵܫܘܼܬܼܵܐ . ܘܗܵܝܕܹܝܢ ܚܲܕܲܬܼܵܗ̇ ܠܲܓܼܒܼܝܼܠܬܹܗ : ܘܚܵܘܝܵܗ̇ ܕܠܵܐ ܚܛܵܗ̈ܝܼܢ ܒܲܢܛܘܼܪ̈ܵܬܼܵܐ ܕܦܘܼܩ̈ܕܵܢܹܐ . ܐܲܝܟܼ ܡ̇ܢ ܕܗ̤ܘ ܒܲܠܚܘܿܕܼܵܘܗܝ ܤܵܦܹ̇ܩ ܗ̄ܘ̣ܵܐ ܕܲܢܚܲܕܬܼܘܼܗܝ : ܠܗܵܘ̇ ܕܩܲܕܼܡܵܝܑܬܼ ܢܦܲܠ̣ ܗ̄ܘ̣ܵܐ ܒܡܸܬܼܥܲܒܼܪܵܢܘܼܬܼܵܐ ܕܲܢܛܘܼܪܬܵܐ ܕܦܘܼܩ̈ܕܵܢܹܬ . ܐܵܘ ܢܲܦܫܹܗ ܝܲܗ̣̄ܒܼ ܚܠܵܦܵܘܗܝ ܠܡܸܛܲܪ ܐܸܢܘܿܢ : ܡܸܛܠ ܕܠܵܐ ܤܵܦܹ̇ܩ ܗ̄ܘ̣ܵܐ ܕܲܕܼܠܵܐ ܚܛܵܗ̈ܝܼܢ ܢܼܬܼܢܛܲܪ . ܡܵܕܹܝܢ : ܡܩܵܝܵܐ ܡܲܦܘܼܠܬܲܢ ܕܠܵܐ ܐܵܤܝܘܼܬܼܵܐ . ܐܲܟܼܙܢܵܐ ܕܲܡܫܲܪܝܵܐ ܕܡܸܬܼܐܲܤܸܐ ܘܲܡܩܵܘܸܐ ܟܲܕܼ ܠܵܐ ܡܗܲܠܸܟܼ : ܐܸܠܵܐ ܡܗܲܠܸܟܼ ܚܠܵܦܵܘܗܝ ܐܵܤܝܼܵܐ : ܐܵܘ ܛܵܥܹ̇ܝܢ ܠܹܗ . ܘܠܵܐ ܐܵܡܲ݁ܪ ܠܹܗ : ܕܩܘܼܡ ܗܲܠܵܟܼ : ܕܡܸܛܠ ܗܵܕܹܐ ܐܵܦ ܐܸܬܼܚܠܸܡܬܿ ܕܲܬܼܗܲܠܸܟܼ . ܡܸܛܠ ܗܵܢܵܐ ܓܹܝܪ ܢܤܲܒ̣ ܕܡܘܼܬܼܵܐ ܕܥܲܒܼܕܵܐ : ܕܲܕܼܠܵܐ ܚܛܵܗ̈ܝܼܢ ܒܲܒܼܪܝܼܬܼܵܗ̇ ܐܝܼܬܹܝܗ̇ ܗ̄ܘ̣ܵܬܼ : ܐܲܝܟܲܢܵܐ ܕܐܵܦ ܒܲܢܛܘܼܪ̈ܵܬܼܵܐ ܕܦܘܼ̈ܩܕܵܢܹܐ ܢܩܲܒܸܿܠ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܲܕܼܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܒܚܘܼܕܵܬܼܵܐ ܕܲܓܼܒܼܝܼܠܬܹܗ : ܢܸܫܬܲܪܲܪ ܒܲܢܛܘܼܪ̈ܵܬܼܵܐ ܘܒܲܙܗܝܼܪܘܼܬܼܵܐ . ܕܡܸܛܠ ܗܵܕܹܐ ܗܘ̤ܵܐ ܐܵܦ ܚܘܼܕܵܬܼܵܐ ܕܓܲܒܼܝܼܠܬܼܵܐ : ܡܸܛܠ ܡܸܬܼܒܲܪܢܫܵܢܘܼܬܼܵܐ . ܕܒܼܐܝܼܕܹܗ ܢܸܬܼܟܲܬܲܫ ܠܘܼܩܒܲܠ ܚܵܘܒܿܬܼܵܐ . ܐܸܢ ܕܹܝܢ ܠܵܐ ܐܸܫܬܲܡܠܝܲܬ̤ ܗܵܝ̇ pb. 298 ܕܡܸܛܠܵܬܼܵܗ̇ ܐܵܦ ܐܸܬܼܒܲܪܢܲܫ : ܠܲܓܼܡܵܪ ܐܵܦܠܵܐ ܡܸܗܘܵܐ ܗܘ̤ܵܬܼ . ܐܸܠܵܐ ܟܠܗܹܝܢ ܕܡܲܤܒܿܪܵܢܘܼܬܼܵܐ ܘܲܕܼܒܸܕܼܿܝܵܐ ܐܝܼܬܲܝܗܹܝܢ : ܗܵܢܹ̇ܝܢ ܕܠܵܐ ܡܸܫܬܲܡܥܵܢܘܼܬܼܵܐ ܕܒܲܪܢܵܫܵܐ ܩܲܕܼܡܵܝܵܐ : ܘܐܵܦ ܗܵܠܹܝܢ ܕܚܲܝܒܼܵܝ̈ܗܝ ܠܡܵܘܬܵܐ . ܗܵܘ̇ ܓܹܝܪ ܕܠܲܝܬܿ ܗ̄ܘ̣ܵܐ ܠܹܗ ܟܝܵܢܵܐ ܕܡܸܫܟܲܚ ܕܢܸܛܲܪ : ܐܵܦܠܵܐ ܡܸܫܟܲܚ ܗ̄ܘ̣ܵܐ ܕܢܸܛܲܪ . ܡܸܛܠ ܗܵܢܵܐ ܐܵܠܦܵܐ ܒܲܪܢܵܫܵܐ ܕܲܬܼܪܹܝܢ ܢ̣ܛܲܪ : ܐܸܠܵܐ ܚܠܵܦܵܘܗܝ ܐܲܠܵܗܵܐ ܐܸܬܿܕܲܒܲܪ ܘܲܢ̣ܛܲܪ ܠܦܘܼܩ̈ܕܵܢܹܐ : ܡܸܛܠ ܕܐܝܼܬܼܵܘܗܝ ܗ̄ܘ̣ܵܐ ܒܲܟܼܝܵܢܵܐ ܗܵܘ̇ ܕܠܵܐ ܚܵܛܹ̇ܐ . ܘܐܸܢ ܗܵܕܹܐ ܐܝܼܬܹܝܗ̇ : ܡ̇ܢ ܐܵܠ̇ܨܵܐ ܗ̄ܘ̣ܵܬܼ ܥܲܠ ܕܘܼܒܵܪܹ̈ܐ ܕܐ̄ܢܵܫܘܼܬܼܵܐ ܕܲܢܚܵܘܸܐ : ܕܗܵܘ̇ ܕܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ : ܐܸܫ̣ܟܲܚ ܠܡܸܛܲܪ ܠܐ̄ܢܵܫܝ̈ܬܼܵܐ . ܗܵܠܹܝܢ ܕܠܵܐ ܐܸܫܟܲܚ ܠܡܸܛܲܪ : ܗܵܘ̇ ܕܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ ؟ ܘܐܸܠܵܐ ܕܲܢܚܵܘܸܐ ܕܠܲܝܬܿ ܗ̄ܘ̣ܵܐ ܠܹܗ ܫܘܼܠܛܵܢܵܐ : ܕܟܲܕܼ ܨܵܒܹ̇ܐ ܗ̄ܘ̣ܵܐ ܕܲܢܫܵܘܙܒܼܝܼܘܗܝ ܡ̣ܢ ܡܵܘܬܵܐ : ܡܸܛܠ ܕܐܲܒܼܵܐ ܠܵܐ ܨܵܒܹ̇ܐ ܗ̄ܘ̣ܵܐ : ܗ̤ܘ ܚܠܵܦ ܟܠ ܐܸܬܿܕܲܒܲܪ ܘܐܸܬܼܢܛܲܪ ܕܠܵܐ ܚܛܵܗܹ̈ܐ : ܘܐܲܝܟܼ ܐܲܝܢܵܐ ܕܠܵܐ ܚܛ̣ܵܐ : ܚܠܵܦ ܦܘܼܪܩܵܢܵܐ ܝܲܗ̣̄ܒܼ ܢܲܦܫܹܗ ܥܲܠ ܐܲܦܲܝ̈ ܟܠܗܘܿܢ ܒܢܲܝ̈ܢܵܫܵܐ . ܗܵܠܹܝܢ ܐܝܼܬܲܝܗܹܝܢ ܕܐܵܪ̈ܬܵܕܘܿܟܿܤܹܐ : ܕܡܵܘܕܹܝܢ ܚܕܼܵܐ ܐܘܼܤܝܼܵܐ ܕܐܲܒܼܵܐ ܘܕܲܒܼܪܵܐ : ܘܚܲܕܼ ܨܸܒܼܝܵܢܵܐ ܘܚܲܕܼ ܚܲܝܠܵܐ . ܗܵܠܹܝܢ ܐܝܼܬܲܝܗܹܝܢ ܕܐܲܝܠܹܝܢ ܕܡܵܘܕܹܝܢ : ܕܠܵܐ ܗ̄ܘ̣ܵܐ ܒܸܕܼܝܵܐ ܘܠܵܐ ܡܲܤܒܿܪܵܢܘܼܬܼܵܐ ܐܝܼܬܲܝܗܹܝܢ ܗܵܠܹܝܢ ܕܲܡܫܝܼܚܵܐ . ܠܵܐ ܗ̄ܘ̣ܵܐ ܒܐܸܤܟܹܡܵܐ ܒܕܸܡ ܥܵܒܹ̇ܕܼ ܗ̄ܘ̣ܵܐ ܟܲܕܼ ܟܦܸܢ ܘܲܨܗܝܼ ܘܲܕܼܚܸܠ̣ : ܟܲܕܼ ܝܵܠܹ̇ܦ ܗ̄ܘ̣ܵܐ ܟܲܕܼ ܠܵܐ ܝܵܕܲܥ̇ : ܘܟܼܠܗܹܝܢ ܐܲܝܠܹܝܢ ܕܡܸܫ̈ܟܿܚܵܢ ܗ̣̄ܘܲܝ̈ ܠܲܡܦܵܤܘܼ ܕܒܲܪܢܵܫܵܐ ܐܝܼܬܼܵܘܗܝ . ܡܸܛܠ pb. 299 ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܒܲܟܼܝܵܢܐ ܒܲܫܪܵܪܵܐ : ܘܒܲܢܵܫܵܐ ܒܲܡܼܝܵܢܵܐ ܘܒܲܫܪܵܪܵܐ . ܘܡܸܛܠ ܗܵܕܹܐ : ܐܵܠ̇ܨܵܐ ܗ̄ܘ̣ܵܬܼ ܥܲܠ ܐܲܠܵܗܘܼܬܼܵܐ ܕܲܬܼܚܕܼܬܼ ܠܒܲܪܢܵܫܵܐ : ܘܥܲܠ ܐ̄ܢܵܫܘܼܬܼܵܐ ܕܬܸܬܼܚܲܕܲܬܼ . ܘܲܕܲܬܸܤܲܒܼ ܠܨܲܠܡܵܐ ܗܵܘ̇ ܕܲܒܼܪܵܗ̇ : ܘܠܵܘ ܠܐܘܼܤܝܼܵܐ ܕܝܼܠܹܗ . ܘܐܵܠ̇ܵܨܵܐ ܗ̄ܘ̣ܵܬܼ ܕܬܸܛܲܪ ܙܗܝܼܪܵܐܝܼܬܼ ܠܕܘܼܒܵܪܵܐ ܕܒܲܪܢܵܫܵܐ ܗܵܘ̇ ܕܲܢܦܲܠ̣ ܗ̄ܘ̣ܵܐ : ܡܸܛܠ ܕܐܵܦ ܥܲܠ ܗܵܕܹܐ ܐܸܬܼܒܲܪܝܲܬ̤ : ܐܲܝܟܼ ܕܲܒܼܢܵܡܘܿܤܵܐ ܕܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܬܸܬܿܕܲܒܲܪ : ܘܬܸܛܲܪ ܨܲܠܡܵܐ ܗܵܘ̇ ܕܒܼܵܪܘܿܝܵܐ : ܒܲܢܛܘܼܪ̈ܵܬܼܵܐ ܕܦܘܼܩ̈ܕܵܢܹܐ ܕܠܵܐ ܚܘܼܒܵܠ : ܟܲܕܼ ܐܲܠܵܗܘܼܬܼܵܐ ܡܸܚܲܫܚܵܐ ܒܦܲܪܨܘܿܦܵܐ ܕܝܼܠܵܗ̇ ܒܲܕܼܡܘܼܬܼܵܐ ܕܥܲܒܼܕܵܐ . ܐܲܝܟܲܢܵܐ ܕܲܒܼܗܵܘ̇ ܦܲܪܨܘܿܦܵܐ ܕܒܹܗ ܐܸܬܼܟܲܬܿܫܲܬ̤ ܐ̄ܢܵܫܘܼܬܼܵܐ : ܒܗܵܢܵܐ ܟܲܕܼ ܬܸܙܟܸܐ ܬܸܫܬܲܪܲܪ ܙܵܟܼܘܼܬܼܵܗ̇ . ܐܝܼܬܼ ܗ̄ܘ̣ ܗ̄ܘ̣ܵܐ ܠܵܗ̇ ܓܹܝܪ ܡ̣ܢ ܚܲܕܼܬܘܼܬܼܵܐ ܕܲܓܼܒܼܝܼܠܬܵܗ̇ : ܨܲܠܡܵܐ ܕܲܒܼܪܘܼܬܼܵܐ ܡ̣ܢ ܗܵܘ̇ ܕܲܒܼܪܵܗ̇ . ܤܢܝܼܩܵܐ ܗ̄ܘ̣ܵܬܼ ܕܹܝܢ ܐܵܦ ܥܲܠ ܦܘܼܪܥܵܢܵܐ ܕܲܢܛܘܼܪ̈ܵܬܼܵܐ ܕܦܘܼܩ̈ܕܵܢܹܐ : ܐܲܝܟܲܢܵܐ ܕܲܕܼܓܼܵܘܵܐ ܢܸܗܘܸܐ ܦܲܪܨܘܼܦܵܐ : ܕܗܵܘ̇ ܕܝܲܗ̣̄ܒܼ : ܘܲܕܼܗܵܘ̇ ܕܢܲܤܒܹܿܗ ܠܨܲܠܡܵܐ ܡܸܛܠ ܡܸܫܬܲܡܥܵܢܘܼܬܹܗ . ܗܵܘ̇ ܕܡܸܛܠ ܕܠܵܐ ܢܲܛܪܹܗ ܗ̄ܘ̣ܵܐ ܐܵܕܼܵܡ : ܟܲܕܼ ܐܸܬܼܝܼܗܸܒܼ ܠܹܗ ܡ̣ܢ ܓܒܼܝܼܠܘܼܬܹܗ : ܐܸܬܼܢܤܸܒܼ ܡܸܢܹܗ . ܠܵܐ ܗܵܟܹܝܠ ܬܵܘܒܸܿܕܼ ܢܝܼܫܵܐ ܕܡܸܬܼܒܲܪܢܫܵܢܘܼܬܼܵܐ : ܐܸܠܵܐ ܗܲܒܼ ܕܝܼ̈ܠܵܝܬܼܵܐ ܕܐܲܠܵܗܘܼܬܼܵܐ : ܘܗܲܒܼ ܕܝܼ̈ܠܵܝܵܬܼܵܐ ܕܐ̄ܢܵܫܘܼܬܼܵܐ : ܘܗܲܒܼ ܚܲܕܼ ܦܲܪܨܘܿܦܵܐ ܕܲܚܕܼܵܝܘܼܬܼܵܐ . ܘܟܼܠܗܹܝܢ ܫܲܪܝܼܪ̈ܵܢ ܐܸܢܹܝܢ : ܘܟܼܠܗܹܝܢ ܐܵܪ̈ܕܘܿܟܿܤܵܝܵܢ . ܐܸܢ ܨܵܒܹ̇ܝܢ ܐܢ̄ܬܿܘܿܢ ܠܡܸܫܡܲܥ : ܗܸܢܹܝܢ ܟܲܕܼ ܗܸܢܹܝܢ ܥܠܲܝܗܹܝܢ ܟܲܕܼ ܥܠܲܝܗܹܝܢ ܡ̣ܢ ܤܵܗ̈ܕܘܵܬܼܵܐ ܐܲܝܠܹܝܢ ܕܐܲܝܬܿܝܼܬܿܘܿܢ ܫܡܲܥܘ . ܐܸܡ̇ܪܹܬܼ ܐܸܢܵܐ : ܗܵܕܹܐ ܐܸܬܼܪܲܥܵܘ ܒܢܲܦܫܟܼܘܿܢ : ܗܵܝ̇ ܕܐܵܦ ܝܼܫܘܿܥ pb. 300 ܡܫܝܼܚܵܐ . ܗܵܘ̇ ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܢܲܦܫܹܗ ܤܲܪܸܩ̣ : ܘܲܕܼܡܘܼܬܼܵܐ ܕܥܲܒܼܕܵܐ ܢܤܲܒܼ . ܠܑܵܐ ܐܸܡ݂ܲܪ : ܗܵܕܹܐ ܐܸܬܼܪܲܥܵܘ : ܗܵܝ̇ ܕܐܵܦ ܐܲܠܵܗܵܐ ܡܸܠܬܼܵܐ : ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܕܡܘܼܬܼܵܐ ܕܥܲܒܼܕܵܐ ܢܤܲܒܼ . ܐܸܠܵܐ ܢܤܲܒܼ ܫܡܵܐ ܕܲܡܫܝܼܚܵܐ : ܐܲܝܟܼ ܩܪܵܝܬܼܵܐ ܡܫܵܘܕܥܵܢܝܼܬܼܵܐ ܕܲܬܼܪܹܝܢ ܟܝܵܢ̈ܝܼܢ : ܕܠܵܐ ܩܹܘܲܢܕܹܝܢܘܿܣ . ܘܒܹܗ ܡܫܲܡܲܗ : ܠܲܕܼܡܘܼܬܼܵܐ ܕܥܲܒܼܕܵܐ ܗܵܝ̇ ܕܲܢܤܲܒܼ : ܘܠܲܐܠܵܗܵܐ . ܚܲܕܼ ܗ̤ܘ ܟܲܕܼ ܗ̤ܘ ܡܫܝܼܚܵܐ . ܬܪܹܝܢ ܟܝܵܢ̈ܝܼܢ ܐܸܡ̇ܪܹܬܼ : ܠܲܕܼܡܘܼܬܼܵܐ ܕܥܲܒܼܕܵܐ ܗܵܝ̇ ܕܲܢܤܲܒܼ : ܘܠܲܐܠܵܗܵܐ : ܕܠܵܐ ܦܘܼܪܫܵܢܵܐ . ܐܸܡܲܪܘ ܗܵܠܹܝܢ ܕܲܓܼܪܝܼܓܼܘܿܪܝܼܘܿܣ : ܟܝܵܢܹ̈ܐ ܡ̇ܢ ܬܪܹܝܢ : ܐܲܠܵܗܵܐ ܘܒܲܪܢܵܫܵܐ . ܒܢܲܝ̈ܐ ܕܹܝܢ : ܠܵܘ ܬܪܹܝܢ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܗܘܿܢ ܗܵܢܘܿܢ : ܕܡܸܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ : ܐܸܠܵܐ ܚܲܕܼ ܒܡܘܼܙܵܓܼܵܐ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܘܬܼܘܼܒܼ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܠܵܘ ܠܐܲܠܵܗܵܐ ܡܸܠܬܼܵܐ ܐܸܡ݂ܲܪ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܕܡ̣ܢ ܬܪܹܝܢ ܟܝܵܢ̈ܝܼܢ ܗܘ̤ܵܐ . ܘܠܵܐ ܗ̄ܘ̣ܵܐ ܠܒܲܪܢܵܫܵܐ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܕܡ̣ܢ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܐܸܠܵܐ ܬܪܹܝܢ ܟܝܵܢ̈ܝܼܢ : ܐܲܠܵܗܵܐ ܘܒܲܪܢܵܫܵܐ . ܢܤܲܒܼ ܓܹܝܪ ܠܫܘܼܡܵܗܵܐ ܕܓܼܵܘܵܐ ܕܲܟܼܝܵܢܹ̈ܐ : ܒܪܵܐ ܘܦܵܪܘܿܩܵܐ . ܘܲܕܼܠܵܐ ܤܸܕܼܩܵܐ : ܐܲܠܵܗܵܐ ܘܒܲܪܢܵܫܵܐ ܡܫܲܡܲܗ . ܘܠܲܬܼܪܹܝܢ ܟܝܵܢ̈ܝܼܢ ܡܦܲܠܸܓܼ ܠܗܵܘ̇ ܥܦܝܼܦܵܐ : ܠܗܵܢܘܿܢ ܕܡܸܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܘܒܲܚܕܼܵܝܘܼܬܼܵܐ ܡܸܬܼܐܡܲܪ ܐ̄ܚܪܹܢܵܐ : ܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ ܐ̄ܚܪܹܢܵܐ . ܗܵܟܲܢܵܐ pb. 301 ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ : ܠܵܐ ܗ̄ܘ̣ܵܐ ܕܐܸܫܬܲܚܠܲܦ ܡ̣ܢ ܐܲܠܵܗܘܼܬܹܗ . ܘܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܠܡ̇ܢ ܗܵܟܹܝܠ ܐܸܡ݂ܲܪ ܚܲܕܼ ؟ ܘܲܒܡ̇ܢ ܬܪܹܝܢ ؟ ܘܲܠܡ̇ܢ ܒܐܘܼܤܝܼܵܐ ؟ ܘܲܠܡ̇ܢ ܒܲܚܕܼܵܝܘܼܬܼܵܐ ؟܀ ܘܐܵܦ ܐܲܡܒܿܪܘܿܤܝܼܣ ܕܹܝܢ ܗܸܢܹܝܢ ܟܲܕܼ ܗܸܢܹܝܢ ܐܸܡ݂ܲܪ ܘܠܵܘ ܢܘܼܟܼܪ̈ܵܝܵܬܼܵܐ : ܥܲܠ ܚܕܼܵܝܘܼܬܼܵܐ ܕܐܲܠܵܗܵܐ ܘܲܕܼܒܸܤܪܵܐ . ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢ̈ܝܼܢ . ܚܘܼܪܘ ܒܹܗ : ܫܘܼܒܼܚܵܐ ܡ̇ܢ ܕܐܲܠܵܗܵܐ : ܚܲܫܹ̈ܐ ܕܹܝܢ ܕܒܲܪܢܵܫܵܐ ܀ ܐܵܦ ܗܵܢܵܐ ܓܹܝܪ ܠܲܚܕܼܵܝܘܼܬܼܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ ܐܵܡܲ݁ܪ : ܠܵܘ ܕܚܲܕܼ ܟܝܵܢܵܐ ܬܪܹܝܢ ܟܝܵܢ̈ܝܼܢ : ܐܸܠܵܬ ܒܚܲܕܼ ܦܲܪܨܘܼܦܵܐ ܕܲܒܼܪܵܐ ܬܪ̈ܲܝܗܘܿܢ ܟܝܵܢܹ̈ܐ . ܫܘܼܒܼܚܵܐ ܡ̇ܢ ܕܐܲܠܵܗܘܼܬܼܵܐ : ܚܲܫܹ̈ܐ ܕܹܝܢ ܕܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܐ̄ܚܪܹܢܵܐ ܐܵܡܲ݁ܪ ܒܪܵܐ : ܐ̄ܚܪܹܢܵܐ ܕܹܝܢ ܒܪܵܐ ܠܐܲܠܗܵܐ ܡܸܠܬܼܵܐ . ܐܸܠܵܐ ܕܡܸܕܸܡ ܐ̄ܚܪܹܝܢ ܡܫܵܘܕܲܥ : ܐܲܝܟܼ ܦܲܪܨܘܿܦܵܐ ܘܐܘܼܤܝܼܵܐ . ܐܲܟܼܙܢܵܐ ܕܲܡܫܵܐ ܕܐܲܠܵܗܵܐ : ܗܵܟܲܢܵܐ ܐܵܦ ܫܡܵܐ ܕܲܒܼܪܵܐ . ܗܵܢܵܐ ܡ̇ܢ : ܡܵܘܕܥܵܢܵܐ ܗ̄ܘ̣ ܕܲܟܼܝܵܢܹ̈ܐ . ܗܵܘ̇ ܕܹܝܢ : ܕܦܲܪܨܘܿܦܵܠܐ ܕܲܒܼܪܵܐ : ܗ̤ܘ ܟܲܕܼ ܗ̤ܘ ܐܲܠܵܗܵܐ ܘܲܒܼܪܵܐ ܘܚܲܕܼ ܦܲܪܨܘܼܦܵܐ ܐܝܼܬܼܵܘܗܝ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܘܠܵܘ ܕܲܚܕܼܵܐ ܐܘܼܤܝܼܵܐ . ܡܸܛܠ ܗܵܢܵܐ : ܚܲܕܼ ܒܪܵܐ ܬܪ̈ܲܝܗܘܿܢ : ܘܲܒܼܚܲܕܼ ܒܪܵܐ ܬܪ̈ܵܝܗܘܿܢ ܟܝܵܢܹ̈ܐ . ܠܵܘ ܚܲܕܼ ܐܲܠܵܗܵܐ ܡܸܠܬܼܵܐ ܬܪܹܝܢ ܟܝܵܢ̈ܝܼܢ : ܘܠܵܘ ܚܕܼܵܐ ܐܲܠܵܗܘܼܬܼܵܐ ܬܪܹܝܢ ܟܝܵܢ̈ܝܼܢ . ܠܵܐ ܗ̄ܘ̣ܵܐ ܓܹܝܪ ܒܘܼܠܒܵܠܵܐ ܗܘ̤ܵܐ : ܘܠܵܐ ܗܘ̤ܵܐ ܡܘܼܙܵܓܵܪܐ : ܘܠܵܐ ܬܘܼܒܼ ܫܘܼܚܠܵܦܵܐ ܕܐܘܼܤ̈ܝܼܵܣ ܕܲܠܚܲܕܼ ܟܝܵܢܵܐ ܕܐܘܼܤܝܼܵܐ : ܘܐܵܦܠܵܐ ܬܘܼܒܼ ܒܪܘܼܟܵܒܼܵܐ ܟܝܵܢܵܝܵܐ ܠܲܟܼܝܵܢܵܐ ܡܪܲܟܿܒܼܵܐ . pb. 302 ܡܵܢܵܐ ܗܵܟܹܝܠ ܫܡܲܥܬܿܘܿܢ ܒܡܸܠܲܝ̈ ܕܐܝܼܬܼܵܘܗܝ ܢܘܼܟܼܪܵܝܵܐ ܘܚܲܝܸܒܼܬܿܘܿܢܵܝܗܝ : ܘܤܵܡܬܿܘܿܢ ܗܵܠܹܝܢ ؟ ܗܵܘ̇ ܓܹܝܪ ܫܡܵܐ ܕܲܒܼܪܵܐ ܤܵܐܹ̇ܡ : ܘܗܵܘ̇ ܕܦܵܪܘܿܩܵܐ : ܘܐܵܬܵܢܵܤܝܼܣ ܕܡܵܪܝܵܐ . ܐܲܝܟܲܢܵܐ ܕܹܝܢ ܐܲܡܪܲܚܘ ܠܡܸܬܼܦܲܠܵܓܼܘܼ ܗܵܢ̇ܘܿܢ ܕܡܸܬܼܩܪܹܝܢ ܟܪܸ̈ܤܛܝܵܢܹܐ : ܐܸܢܗ̤ܘ ܕܡܵܪܝܵܐ ܗܵܘ̇ ܕܐܸܬܼܝܼܠܸܕܼ ܡ̣ܢ ܡܲܪܝܲܡ ܒܪܵܐ ܐܝܼܬܼܵܘܗܝ ܒܐܘܼܤܝܼܵܐ ܘܒܲܟܼܝܵܢܵܐ ܕܐܲܠܵܗܵܐ ܐܲܒܼܵܐ : ܒܲܒܼܤܲܪ ܕܹܝܢ ܡ̣ܢ ܙܲܪܥܵܐ ܕܒܹܝܬܼ ܕܵܘܝܼܕܼ ܐܸܬܼܝܼܠܸܕܼ ؟ ܒܸܤܪܵܐ ܓܹܝܪ ܡ̣ܢ ܡܲܪܝܲܡ ܒܬܼܘܼܠܬܼܵܐ . ܕܟܼܝܵܢܵܐ ܗ̄ܘ̣ ܓܹܝܪ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ ܒܬܼܘܼܠܬܼܵܐ : ܐܵܦ ܐܲܢ̄ܬܿ ܝܵܕܲܥ̇ ܐܲܢ̄ܬܿ . ܒܲܟܼܝܵܢܵܐ ܡ̇ܢ ܘܒܼܐܘܼܤܝܼܵܐ ܒܪܵܐ ܕܐܲܠܵܗܵܐ : ܒܐܘܼܤܝܼܵܐ ܘܒܲܟܼܝܵܢܵܐ ܕܐܲܠܵܗܵܐ ܐܲܒܼܵܐ . ܒܲܒܼܤܲܪ ܕܹܝܢ : ܟܝܵܢܵܐ ܐ̄ܢܵܫܵܝܵܐ ܡ̣ܢ ܡܲܪܝܲܡ . ܤܵܡ̣ ܓܹܝܪ ܫܡܵܐ ܓܵܘܵܢܵܝܵܐ ܕܡܵܪܝܵܐ : ܕܕܲܟܼܝܵܢܵܐ ܘܒܲܟܼܝܵܢܵܐ ܡܸܬܼܪܢܸܐ . ܘܐܝܼܬܼ ܕܐܲܝܠܹܝܢ ܕܡܵܘܕ̈ܥܵܢܝܵܬܼܵܐ ܐܸܢܹܝܢ ܕܕܼܝܼ̈ܠܵܝܵܬܼܵܐ ܕܲܟܼܝܵܢܹ̈ܐ : ܟܲܕܼ ܡܵܘܕܲܥ ܬܲܪ̈ܬܲܝܗܹܝܢ : ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . ܗܵܘ̇ ܡ̣ܢ ܐܲܠܵܗܵܐ ܐܲܒܼܵܐ ܒܲܟܼܝܵܢܵܐ : ܘܗܵܘ̇ ܡ̣ܢ ܐܲܢ̄ܬܿܬܼܵܐ ܒܲܟܼܝܢܵܐ . ܠܵܘ ܟܲܕܼ ܐܸܡܲ݁ܪ ܠܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐ̄ܢܵܫܵܝܵܐ : ܒܲܟܼܝܵܢܹܗ ܡ̣ܢ ܐܲܠܵܗܵܐ ܐܲܒܼܵܐ ܐܵܡܲ݁ܪ ܠܹܗ . ܐܸܠܵܐ ܐܵܦ ܒܕܸܝܼ̈ܠܵܝܵܬܼܵܐ ܟܝܵܢܵܝ̈ܬܼܵܐ ܠܲܬܼܪ̈ܲܝܗܘܿܢ ܟܝܵܢܹ̈ܐ ܡܵܘܕܲܥ . ܠܵܐ ܗ̄ܘ̣ܵܐ ܕܠܵܐ ܦܲܪܨܘܿܦܵܐ ܘܲܕܼܠܵܐ ܩܢܘܿܡܵܐ ܥܵܒܹ̇ܕܼ ܠܲܟܼܝܵܢܵܐ ܐ̄ܢܵܫܵܝܵܐ : ܘܠܵܐ ܠܗܵܘ̇ ܐܲܠܵܗܵܝܵܐ . ܘܠܵܘ ܐܲܝܟܼ ܡܸܕܸܡ ܝܼܬܿܝܼܪܵܐ ܕܠܵܐ ܡܫܲܡܠܲܝ : ܗܘ̤ܵܬܼ ܡܸܬܼܒܲܪܢܫܵܘܼܬܼܵܐ ܕܥܲܠ ܐܲܦܲܝ̈ܢ : ܐܲܝܟܲܢܵܐ ܕܥܲܠ ܐܲܠܵܗܵܐ ܢܲܤܸܩ ܐ̄ܢܵܫܝ̈ܬܼܵܐ : ܐܲܝܟܼ ܕܐܵܡ̇ܪܝܼܢ ܐܵܪ̈ܝܵܢܹܐ : ܕܚܲܫ̣ ܒܲܟܼܝܵܢܵܐ ܚܲܫܹ̈ܐ ܕܝܼܠܲܢ : ܒܲܟܼܝܵܢܹܗ ܕܝܼܠܹܗ ܘܲܒܼܦܲܪܨܘܿܦܹܗ : ܟܲܕܼ ܡܸܕܸܡ ܠܵܐ ܡܵܘܬܲܪ ܒܸܤܪܵܐ . ܐܸܠܵܐ ܐܲܝܟܼ ܡܵܐ ܕܲܡܫܲܡܠܝܵܐܝܼܬܼ ܡܸܬܼܪܲܢܝܵܐ ܐ̄ܢܵܫܘܼܬܼܵܐ ܐܲܝܟܼ ܟܝܵܢܵܐ ܕܒܲܪܢܵܫܵܐ : ܟܠܗܹܝܢ ܕܲܒܼ̈ܢܲܝ ܐ̄ܢܵܫܵܐ pb. 303 ܡܫܲܡܠܝܵܐܝܼܬܼ ܐܝܼܬܼ ܠܹܗ : ܟܲܕܼ ܥܵܒܹ̇ܕܼ ܟܲܕܼ ܚܵܐܹ̇ܫ : ܐܲܟܼܡܵܐ ܕܲܡܟܼܵܢ ܟܝܵܢܵܐ ܕܲܒܼܢܲܝ̈ܢܵܫܵܐ . ܒܵܗ̇ ܒܲܕܼܡܘܼܬܼܵܐ ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܿܬܲܥܸܤܪܹ̈ܐ . ܕܒܲܫܡܹܗ ܠܲܡ ܕܝܼܫܘܿܥ ܟܠ ܒܪܘܿܟ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܟܼܠ ܠܸܫܵܢ ܢܵܘܕܹܐ ܕܡܵܪܝܵܐ ܗ̄ܘ̣ ܝܼܫܘܿܥ ܡܫܝܼܚܵܐ . ܡܸܛܠ ܕܗܵܘ̇ ܕܲܠܒܸܫ̣ : ܠܗܵܘ̇ ܕܐܸܬܼܠܒܸܫ ܡܝܲܩܲܪ ܐ̄ܢܵܐ . ܘܡܸܛܠ ܗܵܘ̇ ܕܠܵܐ ܡܸܬܼܚܙܸܐ : ܤܵܓܹ̇ܕܼ ܐ̄ܢܵܐ ܠܗܵܘ̇ ܕܡܸܬܼܚܙܸܐ . ܠܵܐ ܡܸܬܼܦܲܪܸܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ : ܡܸܛܠ ܗܵܢܵܐ ܐܝܼܩܵܪܹܗ ܕܗܵܘ̇ ܕܠܵܐ ܡܸܬܼܦܪܸܫ ܠܵܐ ܡܦܲܪܸܫ̣ ܐ̄ܢܵܐ . ܡܦܲܪܸܫ ܐ̄ܢܵܐ ܟܝܵܢܹ̈ܐ : ܘܲܡܚܲܝܸܕܼ ܐ̄ܢܵܐ ܠܤܸܓܼܕܬܼܵܐ ܀ ܒܵܥܹ̇ܐ ܐ̄ܢܵܐ ܘܲܡܦܝܼܣ ܐ̄ܢܵܐ ܠܟܼܘܿܢ : ܕܲܒܼܟܼܠ ܕܘܼܟ ܙܗܝܼܪܵܐܝܼܬܪ ܬܸܬܼܒܲܩܘܿܢ : ܕܠܵܐ ܥܵܕܹܠ ܠܝܼ ܐܲܝܟܼ ܕܒܲܡܢܵܬܼܵܐ ܡܢܵܬܼܵܐ ܤܵܐܹ̇ܩ ܐ̄ܢܵܐ ܘܲܡܦܲܠܸܓܼ ܐ̄ܢܵܐ ܐܲܠܵܗܘܼܬܼܵܐ ܘܲܠܐ̄ܢܵܫܘܼܬܼܵܐ : ܒܲܕܼܡܘܼܬܼ ܐܲܝܠܹܝܢ ܕܲܒܼܕܼܘܼܬܼܵܐ ܦܪܝܼܫܝܼܢ ܡ̣ܢ ܚܕܼܵܕܹ̈ܐ . ܐܲܝܟܲܢܵܐ ܓܹܝܪ ܡܸܬܼܦܪܸܫ ܗܵܘ̇ ܠܵܒܼܘܿܫܵܐ ܡ̣ܢ ܠܒܼܘܼܫܹܗ : ܘܗܵܘ̇ ܕܲܟܼܤܸܐ ܡ̣ܢ ܗܵܘ̇ ܕܲܓܼܠܸܐ : ܐܲܝܟܲܢܵܐ ܕܐܵܦ ܒܗܹܝܢ ܒܡܸ̈ܠܲܝܢ ܐܵܘܤܸܦܢ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ ܀ ܐܸܠܵܐ ܐܵܡܲ݁ܪ ܐܲܢ̄ܬܿ ܠܝܼ : ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ . ܐܲܝܟܲܢܵܐ ܗܵܟܹܝܠ ܡܸܬܼܦܟ̇ܫܝܼܢ ܟܝܵܢܹ̈ܐ : ܗܵܢܘܿܢ ܕܠܵܐ ܡܸܢܼܦܲܪܫܝܼܢ ؟ ܒܡܸܠܬܼܵܐ ܗ̄ܘ̣ ܓܹܝܪ ܡܸܬܼܝܲܕܼܥܝܼܢ ܐܲܝܟܼ ܠܘܼܤ̈ܝܼܵܣ : ܕܠܵܐ ܒܘܼܠܒܵܠܵܐ ܕܠܵܐ ܡܘܼܙܵܓܼܵܐ . ܐܲܝܟܲܢܵܐ ܕܒܲܚܕܼܵܝܘܼܬܼܵܐ ܢܛܝܼܪܝܼܢ ܬܪ̈ܲܝܗܘܿܢ ܟܝܵܢܹ̈ܐ ܒܲܟܼܝܵܢܵܝܵܬܼ̈ܗܘܿܢ : ܘܲܒܼܕܼܝ̈ܠܵܝܵܬܼܵܐ pb. 304 ܕܐܘܼܤܝܼܵܐ ܟܝܵܢܵܐܝܼܬܼ . ܐܲܝܟܼ ܕܲܟܼܝܵܢܵܐ ܐܲܠܵܗܵܝܵܐ ܒܲܟܼܝܵܐ ܕܐܲܠܵܗܵܐ ܢܸܬܼܪܢܸܐ : ܘܲܟܼܝܵܢܵܐ ܐ̄ܢܵܫܵܝܵܐ ܒܲܟܼܝܵܢܵܐ ܕܐ̄ܢܵܫܘܼܬܼܵܐ ܒܐܘܼܤܝܼܵܐ ܢܸܬܼܪܢܸܐ . ܗܵܢܵܐ ܡܦܲܪܸܫ ܒܲܡ̈ܢܵܘܵܢ ܡ̈ܢܵܘܵܢ : ܗܵܘ̇ ܕܐܸܡܲ݁ܪ ܕܒܲܐܠܵܗܘܼܬܼܵܐ ܡܸܬܼܪܲܢܝܵܐ ܐ̄ܢܵܫܘܼܬܼܵܐ ܒܲܟܼܝܵܢܵܐ : ܘܠܵܐ ܗ̄ܘ̣ܵܐ ܐ̄ܢܵܫܘܼܬܼܵܐ ܐܲܠܵܗܘܼܬܼܵܐ ܡܸܬܼܪܲܢܝܵܐ . ܘܠܵܐ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܐܵܘ ܒܐܸܤܟܹܿܡܵܐ : ܐܵܘ ܒܠܵܐ ܩܘܼܝܵܡܵܐ ܕܒܸܤܪܵܐ : ܐܵܘ ܒܚܵܫܘܿܫܘܼܬܼܵܐ : ܐܵܘ ܒܲܡܥܒܿܕܼܵܢܘܼܬܼܵܐ ܕܲܪܓܸܫܵܬܼܵܐ ܘܒܲܟܼܝܵܢܵܐ ܕܒܸܤܪܵܐ . ܐܸܢ ܓܹܝܪ ܠܵܘ ܗܵܟܲܢܵܐ ܡܸܬܼܪܢܸܐ . ܐܵܦܠܵܐ ܐܚܪܵܢܝܵܐܝܼܬܼ ܡܸܬܼܪܢܸܐ . ܘܠܵܐ ܬܘܼܒܼ ܐ̄ܚܪܵܢܝܵܐܝܼܬܼ ܠܒܲܪ ܡ̣ܢ ܗܵܟܲܢܵܐ ܡܸܫܟܿܚܵܐ : ܕܗܵܘ̇ ܕܲܕܼܠܵܐ ܬܚܘܼܡ ܐܝܼܬܼܵܘܗܝ ܘܠܵܐ ܡܸܤܬܲܝܟܼܵܢܵܐ : ܒܦܘܼܪܫܵܢܵܐ ܢܤܲܝܟܼܝܼܘܗܝ . ܐܵܦ ܓܹܝܪ ܒܹܗ ܒܗܵܘ̇ ܡܵܐ ܕܒܸܐܓܲܪܬܹܗ ܐܵܡܲ݁ܪ ܗ̄ܘ̣ܵܐ : ܗ̤ܘ ܗܵܢܵܐ ܪܸܥܝܵܢܵܐ ܐܝܼܬܼ ܠܹܗ . ܠܵܐ ܠܲܡ ܡܸܬܼܒܲܛܠܝܼܢ ܫܘܼܚ̈ܠܵܦܹܐ ܕܲܟܼܝܵܢܹ̈ܐ : ܡܸܛܠ ܚܕܼܵܝܘܼܬܼܵܐ . ܒܫܘܼܚ̈ܠܵܦܹܐ ܓܹܝܪ ܟܝܵܢܵܝܹ̈ܐ : ܠܗܵܠܹܝܢ ܕܲܡܚܲܝܕܹܝܢ ܡܦܲܪܸܫ : ܟܲܕܼ ܠܵܐ ܡܸܬܼܦܲܪܫܵܢܵܐܝܼܬܼ ܦܪܲܫ̣ : ܒܡܸܠܬܼܵܐ ܓܹܝܪ ܕܐܘܼܤܝܼܵܐ ܦܪܲܫ̣ . ܐ̄ܚܪܹܬܼܵܐ ܗ̣̄ܝ ܓܹܝܪ ܡܸܠܬܼܵܐ ܘܪܸܥܝܵܢܵܐ ܕܐܲܠܵܗܘܼܬܼܵܐ : ܘܲܐ̄ܚܪܹܬܼܵܐ ܗ̣̄ܝ ܕܐ̄ܢܵܫܘܼܬܼܵܐ . ܗܵܢ̇ܘܿܢ ܓܹܝܪ ܡܸܬܼܦܲܪ̈ܫܵܢܹܐ : ܡܸܬܼܦܲܪ̈ܫܵܢܹܐ ܐܝܼܬܲܝܗܘܿܢ . ܐܸܠܵܐ ܬܪܹܝܢ ܟܝܵܢ̈ܝܼܢ ܐܸܡܲ݁ܪ ܐ̄ܢܵܐ : ܕܲܐ̄̇ܚܪܹܢܵܐ ܡ̇ܢ ܗܵܘ̇ ܕܲܠܒܸܫ̣ : ܘܲܐ̄ܚܪܹܢܵܐ ܗܵܘ̇ ܕܡܸܬܼܠܒܸܫ . ܘܲܬܼܪܹܝܢ ܐܸܢܘܿܢ ܦܲܪ̈ܨܘܿܦܹܐ : ܕܗܵܘ̇ ܕܲܠܒܸܫ̣ : ܘܲܕܼܗܵܘ̇ ܕܡܸܬܼܠܒܸܫ . ܐܸܠܵܐ ܡ̣ܢ ܬܪܹܝܢ ܟܝܵܢ̈ܝܼܢ : ܐܵܦ ܐܲܢ̄ܬܿ ܡܵܘܕܸܐ ܐܲܢ̄ܬܿ . ܠܵܘ ܕܠܵܐ ܦܲܪܨܘܿܦܵܐ ܘܠܵܘ ܕܠܵܐ ܩܢܘܿܡܵܐ : ܒܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܸܬܼܝܼܕܲܥ ܟܠܚܲܕܼ ܡܸܢܘܗܘܿܢ . ܠܵܘ ܬܪܹܝܢ ܦܲܪ̈ܨܘܿܦܹܐ ܕܲܒܼ̈ܢܲܝܵܐ ܡܸܬܼܪܢܹܝܢ : ܘܠܵܐ ܬܘܼܒܼ ܬܪܹܝܢ ܦܵܪ̈ܨܘܿܦܹܐ pb. 305 ܕܲܒܼܢܲܝ̈ܢܵܫܵܐ : ܐܸܠܵܐ ܕܚܲܕܼ ܒܲܪܢܵܫܵܐ . ܕܒܹܗ ܟܲܕܼ ܒܹܗ ܒܲܙܢܵܐ ܡܸܤܬܲܥܪܵܐ : ܐܵܦ ܡ̣ܢ ܗܵܘ̇ ܐ̄ܚܪܹܢܵܐ . ܠܦܲܪܨܘܿܦܵܐ ܓܹܝܪ : ܘܠܵܘ ܠܐܘܼܤܝܼܵܐ ܘܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܦܲܪ̈ܨܘܼܦܹܐ . ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܲܚܕܼܵܐ ܐܘܼܤܝܼܵܐ ܕܠܵܐ ܩܢܘܿܡܵܐ ܡܸܬܼܪܲܢܝܵܐ : ܐܲܝܟܼ ܐܲܝܕܵܐ ܕܠܲܚܕܼܵܐ ܐܘܼܤܝܼܵܐ ܐܸܬܼܚܲܕܲܬ̤ . ܘܚܲܕܼ ܦܲܪܨܘܿܦܵܐ ܕܼܵܚܕܵܐ ܐܘܼܤܝܼܵܐ ܐܝܼܬܼܵܘܗܝ . ܐܸܠܵܐ ܡܩܝܼܡܝܼܢ ܟܝܵܢܹ̈ܐ ܒܦܲܪ̈ܨܘܿܦܲܝܗܘܿܢ ܘܒܲܟܼܝܵܢܲܝ̈ܗܘܿܢ : ܘܲܒܼܦܲܪܨܘܿܦܵܐ ܕܲܚܕܼܵܝܘܼܬܼܵܐ . ܒܦܲܪܨܘܿܦܵܬ ܓܹܝܪ ܟܝܵܢܵܝܵܐ ܕܲܐ̄ܚܪܹܢܵܐ : ܐܵܦ ܐ̄ܚܪܹܢܵܐ ܒܹܗ ܟܲܕܼ ܒܹܗ ܡܸܬܼܚܲܫܲܚ ܡܸܛܠ ܚܕܼܵܝܘܼܬܼܵܐ . ܘܗܵܟܲܢܵܐ : ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ . ܒܦܲܪܨܘܿܦܵܐ ܕܲܚܕܼܵܐ ܐܘܼܤܝܼܵܐ : ܦܲܪܨܘܿܦܵܐ ܕܐܘܼܤܝܼܵܐ ܐ̄ܚܪܹܬܼܵܐ ܡܸܬܼܚܲܫܲܚ ܒܹܗ ܟܲܕܼ ܒܹܗ . ܠܐܲܝܕܵܐ ܓܹܝܪ ܐܘܼܤܝܼܵܐ : ܕܠܵܐ ܦܲܪܨܘܿܦܵܐ ܒܵܥܹ̇ܐ ܐܲܢ̄ܬܿ ܠܡܸܥܒܲܕܼ ؟ ܠܗܵܝ̇ ܕܐܲܠܵܗܘܿܬܼܵܐ ؟ ܘܲܠܗܵܝ̇ ܕܐ̄ܢܵܫܘܼܬܼܵܐ ؟ ܡܵܕܹܝܢ ܠܵܐ ܐܲܠܵܗܵܐ ܡܸܠܬܼܵܐ ܬܹܐܡܲܪ ܒܸܤܪܵܐ : ܘܐܵܦ ܠܵܐ ܠܒܸܤܪܵܐ ܒܪܵܐ . ܐܸܢ ܕܹܝܢ ܠܐܲܠܵܗܵܐ ܡܸܠܬܼܵܐ ܬܹܐܡܲܪ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܐܵܠܵܗܵܐ ܘܒܲܪܢܵܫܵܐ : ܠܒܲܪܢܵܫܵܐ ܕܹܝܢ ܘܠܵܐ ܡܸܕܸܡ . ܡܸܕܸܡ ܐ̄ܚܪܹܢܵܐ ܙܵܕܹܩ ܠܡܸܪܢܵܐ ܥܠܲܝܟܼ . ܕܐܵܘ ܫܡܵܐ ܘܐܸܤܟܹܡܵܐ ܒܲܠܚܘܿܕܼ ܕܒܲܪܢܵܫܵܐ ܕܠܵܐ ܟܝܵܢܵܐ ܡܸܕܸܡ ܐܵܡ݂ܲܪ ܐܲܢ̄ܬܿ ܕܡܸܢܹܗ ܡܸܫܬܲܡܲܗ ܐܲܠܵܗܵܐ ܡܸܠܬܼܵܐ : ܐܵܘ ܐܲܝܟܼ ܡ̇ܢ ܕܐ̄ܢܵܫܘܼܬܼܵܐ ܡܸܕܸܡ ܠܵܐ ܐܵܘܬܿܪܲܬ̤ ܒܲܟܼܝܵܢܵܐ ܠܦܲܪܨܘܿܦܵܐ ܕܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܐܵܘ ܡܸܛܠ ܕܢܸܫܟܲܚ ܕܢܸܬܼܓܿܠܸܐ ܘܲܕܼܢܸܚܲܫ ܚܲܫܹ̈ܐ ܐ̄ܢܵܫܵܝܹ̈ܐ ܐܲܠܵܗܵܐ ܡܸܠܬܼܵܐ ܒܠܵܐ ܨܸܒܼܝܵܢܹܗ . ܕܟܲܕܼ ܒܠܵܐ ܪܲܓܿܘܼܫܬܼܵܢܘܼܬܼܵܐ ܚܵܐܹ̇̄ܫܵܐ ܗ̄ܘ̣ܵܬܼ ܐ̄̈ܢܵܫܘܼܬܼܵܐ : ܐܲܠܵܗܵܐ ܡܸܠܬܼܵܐ ܚܵܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ pb. 306 ܘܚܲܫܹ̈ܐ ܕܢܲܦܫܵܐ ܘܚܲܫܹ̈ܐ ܕܡܲܕܿܥܵܐ . ܘܥܵܒܹ̇ܕܼ ܗ̄ܘ̣ܵܐ : ܘܡܸܬܼܥܒܸܕܼ . ܘܡܸܛܠ ܗܵܢܵܐ ܠܟܼܠܗܹܝܢ ܥܵܒܹ̇ܕܼ ܐܲܢ̄ܬܿ ܠܗܹܝܢ ܕܐܲܠܵܗܵܐ ܡܸܠܬܼܵܐ : ܘܡܲܦܸܩ ܐܲܢ̄ܬܿ ܠܐ̄ܢܵܫܘܼܬܼܵܐ . ܐܸܢ ܡ̣ܢ ܗܵܕܹܐ ܕܲܬܼܪܹܝܢ ܟܝܵܢ̈ܝܼܢ ܕܐܵܘܕܝܼܬܿ ܥܲܡܝ ܡܸܫܬܸܿܠ ܐܲܢ̄ܬܿ : ܒܵܗ̇ ܟܲܕܼ ܒܵܗ̇ ܒܡܸܠܬܼܵܐ ܐܸܫܬܲܐܠ ܐܵܦ ܡ̣ܢ ܕܬܹܐܡܲܪ ܕܐܸܬܼܒܲܤܲܪ ܐܲܠܵܗܵܐ ܡܸܠܬܼܵܐ : ܐܵܦ ܡ̣ܢ ܒܸܤܪܵܐ ܕܒܹܗ ܐܸܬܼܒܲܤܲܪ ܐܵܘ ܐܸܬܼܒܲܪܢܲܫ . ܒܵܗ̇ ܒܲܕܼܡܘܼܬܼܵܐ : ܐܵܦ ܥܲܠ ܒܲܪܢܵܫܵܐ ܐܵܦ ܥܲܠ ܐܲܠܵܗܵܐ . ܐܸܠܵܐ ܠܵܘ ܬܪܹܝܢ ܐܲܠܵܗܹ̈ܐ ܡܸܠܹ̈ܐ : ܘܠܵܘ ܬܪܹܝܢ ܒܸܤܪܹ̈ܐ ܥܵܒܹ̇ܕܼ ܗܵܘ̇ ܕܗܵܟܲܢܵܐ ܐܵܡܲ݁ܪ . ܐܸܠܵܐ ܡܫܲܡܠܝܵܐܝܼܬܼ ܕܠܵܐ ܒܘܼܨܵܪ ܥܵܒܹ̇ܕܼ ܬܵܘܕܝܼܬܼܵܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܕܒܼܵܗ̇ ܐܸܬܼܒܲܪܢܫܲܬ̤ . ܕܠܵܐ ܒܡܲܤܒܿܪܵܢܘܼܬܼܵܐ ܬܸܬܼܪܢܸܐ ܐ̄ܢܵܫܘܼܬܼܵܐ : ܐܵܦܠܵܐ ܬܘܼܒܼ ܒܫܘܼܚܠܵܦ ܐܘܼܤܝܼܵܐ ܘܲܒܼܫܘܼܚܠܵܦ ܕܡܘܼܬܼܵܐ : ܕܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܠܲܟܼܝܵܢܵܐ ܕܒܲܪܢܵܫܵܐ . ܘܟܲܕܼ ܗܵܟܲܢܵܐ ܗܵܘ̇ܝܵܐ : ܐܵܦ ܠܵܐ ܒܡܘܼܙܵܓܼܵܐ ܘܲܒܼܒܼܘܼܠܒܵܠܵܐ ܐܵܘ ܒܫܘܼܚܠܵܦ ܐܘܼܤܝܼܵܐ : ܘܐܵܦܠܵܐ ܬܘܼܒܼ ܒܪܘܼܟܵܒܼܵܐ ܟܝܵܢܵܐ ܕܐ̄ܢܵܫܘܼܬܼܵܐ ܡܸܬܼܪܢܸܐ . ܟܠܗܹܝܢ ܡܲܤ̈ܠܲܝܵܬܼܵܐ ܐܸܢܹܝܢ ܘܲܕܼܚܘܼܒܵܠܵܐ : ܘܲܠܚܲܢܦܘܼܬܼܵܐ ܘܲܠܗܲܪ̈ܵܛܝܼܩܹܐ ܠܵܚ̈ܡܵܢ : . ܘܲܠܕܼܝܼ̈ܠܵܝܵܬܼܵܐ ܕܟܼܠ ܟܝܵܢ̈ܝܼܢ ܡܚܲܒ̈ܠܵܢ . ܐܸܠܵܐ ܐܘܿ ܕܲܝܵܢܹ̈ܐ ܡܝܲܬܿܪܹ̈ܐ : ܨܵܒܹ̇ܝܢ ܐܢ̄ܬܿܘܿܢ ܠܡܲܝܬܝܘܼ ܤܵܗܕܘܼܬܼܵܐ ܕܡ̣ܢ ܐܲܒܼ̈ܗܵܬܼܵܐ ܕܐܸܬܼܟܲܬܼܒܲܬ̤ ܡܸܢܟܼܘܿܢ ܕܐܸܬܼܚܲܫܲܚ ܒܵܗ̇ ؟ ܕܟܲܕܼ ܒܤܵܗ̈ܕܹܐ ܕܠܵܐ ܦܘܼܠܓܼܵܐ ܐܸܬܼܚܲܫܲܚ : ܬܹܐܠܦܘܼܢ ܕܐܵܦ ܐܸܢܵܐ ܗܸܢܹܝܢ ܗܵܠܹܝܢ ܐܸܡ̇ܪܹܬܼ . ܘܚܲܝܸܒܼܬܿܘܿܢܵܢܝ ܐܲܝܟܼ ܕܠܲܐܝܢܵܐ ܕܠܵܘ ܗܵܠܹܝܢ ܐܸܡܲ݁ܪ : ܘܐܲܝܟܼ ܕܲܒܼܚܸܡܬܼܵܐ ܒܲܥܪܝܼܪܵܝܬܼܵܐ ܘܲܒܼܚܸܫܘܿܡܟܼܵܐ ܚܲܝܸܒܼܬܿܘܿܢܵܝܢ . ܡܵܢܵܐ ܓܹܝܪ pb. 307 ܡܸܕܸܡ ܐ̄ܚܪܹܝܢ ܐܸܡ̇ܪܹܬܼ : ܠܒܲܪ ܡ̣ܢ ܗܵܘ̇ ܕܲܓܼܪܝܼܓܼܘܿܪܝܼܘܼܣ ܐܸܡ݂ܲܪ ؟ ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܗܘܿܢ ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܼܩܲܢ . ܐܸܢܗ̤ܘ ܕܠܵܘ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܗܵܝ̇ ܕܠܵܐ ܡܸܬܼܚܲܙܝܵܢܵܐ ܠܗܵܝ̇ ܕܡܸܬܼܚܲܙܝܵܢܵܐ : ܘܗܵܝ̇ ܕܲܕܼܠܵܐ ܙܲܒܼܢܵܐ ܠܗܵܝ̇ ܕܲܬܼܚܹܝܬܼ ܙܲܒܼܢܵܐ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ : ܬܪ̈ܲܝܗܘܿܢ ܓܹܝܪ ܚܲܕܼ ܒܡܘܼܙܵܓܼܵܐ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܗ ܀ ܚܙܝܼ ܓܹܝܪ ܕܠܲܠܒܼܘܼܫܵܐ ܐܵܡܲ݁ܪ ܡܸܬܼܚܲܙܝܵܢܵܐ : ܘܲܠܗܵܘ̇ ܕܲܠܒܸܫ̣ ܠܵܐ ܡܸܬܼܚܲܙܝܵܢܵܐ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܼܵܘܗܝ : ܐܲܠܵܗܵܐ ܘܒܲܪܢܵܫܵܐ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ ܐܝܼܬܼܵܘܗܝ : ܐܸܠܵܐ ܒܦܲܪܨܘܿܦܵܐ ܚܲܕܼ ܒܲܚܕܼܵܝܘܼܬܼܵܐ : ܕܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܐܲܠܵܗܵܐ ܡ̇ܢ ܡ̣ܢ ܒܲܪܢܵܫܵܐ ܡܸܬܼܐ̱ܡܲܪ ܕܐܸܬܼܒܲܪܢܲܫ : ܘܒܲܪܢܵܫܵܐ ܡ̣ܢ ܐܲܠܵܗܵܐ ܡܸܬܼܐ̱ܡܲܪ ܕܐܸܬܼܐܲܠܲܗ : ܠܵܐ ܗ̄ܘ̣ܵܐ ܕܐܸܫܬܲܚܠܲܦ ܡ̣ܢ ܐܲܠܵܗܘܼܬܼܵܐ . ܐܲܠܵܗܵܐ ܡ̇ܢ ܐܲܠܵܗܵܐ ܩ̣ܵܘܝܼ ܘܐܸܬܼܒܲܪܢܲܫ : ܘܒܲܪܢܵܫܵܐ ܒܲܪܢܵܫܵܐ ܩܵܘܝܼ ܘܐܼܬܲܠܲܗ . ܠܦܲܪܨܘܿܦܵܐ ܓܹܝܪ ܕܲܚܕܼܵܕܹ̈ܐ ܢܵܤ̇ܒܿܝܼܢ : ܘܠܵܘ ܠܲܟܼܝܵܢܹ̈ܐ . ܡܸܛܠ ܗܵܕܹܐ ܐ̄ܚܪܹܝܢ ܘܲܐ̄ܚܪܹܝܢ : ܘܠܵܘ ܐ̄ܚܪܹܢܵܐ ܘܲܐ̄ܚܪܹܢܵܐ ܒܦܲܪܨܘܼܦܵܐ . ܒܡܸܠܬܼܵܐ ܓܹܝܪ ܕܡܸܬܼܐ̱ܡܲܪ ܕܐܸܬܼܐܲܠܲܗ ܒܲܪܢܵܫܵܐ : ܒܵܗ̇ ܟܲܕܼ ܒܵܗ̇ ܒܡܸܠܬܼܵܐ ܡ̣ܢ ܟܠ ܦܪܘܿܣ ܝܵܗ̇ܒܿܝܼܢ ܠܹܗ ܕܢܸܤܬܿܓܸܕܼ ܘܢܸܬܲܡܲܫ . ܒܗܵܢܵܐ ܕܒܹܗ ܘܡܸܢܹܗ ܗܘ̤ܵܬܼ ܠܹܗ ܕܢܸܬܼܐܲܠܲܗ : ܒܲܚܕܼܵܐ ܤܸܓܼܕܬܼܵܐ ܒܵܗ̇ ܟܲܕܼ ܒܵܗ̇ : ܐܵܦܸܢ ܐܲܝܟܼ ܐ̄ܚܪܹܢܵܐ ܘܲܐ̄ܚܪܹܢܵܐ ܡܸܬܼܪ̱ܢܸܐ ܒܲܟܼܝܵܢܹ̈ܐ : ܘܲܕܼܠܵܐ ܦܘܼܪܵܫ ܒܲܚܕܼܵܝܘܼܬܼܵܐ . ܒܡܸܠܬܼܵܐ ܕܹܝܢ ܕܲܟܼܝܵܢܹ̈ܐ ܕܲܦܪܝܼܫܝܼܢ : ܐ̄ܚܪܹ݂ܢܵܐ ܘܲܐ̄ܚܪܹܢܵܐ ܐܵܦ ܐܝܼܬܼܵܘܗܝ ܘܡܸܬܼܐܢܸܐ . ܐܲܝܠܹܝܢ ܕܫܵܠ̈ܡܵܢ ܠܗܵܠܹܝܢ ܐܸܡ݂ܲܪ ܘܐܵܦ ܐܵܬܵܢܵܤܝܼܣ . ܗܵܫܵܐ ܟܲܕܼ ܡܸܠܬܼܵܐ ܗܘ̤ܵܐ ܒܲܪܢܵܫܵܐ : ܘܲܥܒܲܕܼ ܐܸܢܹܝܢ ܕܝܼܠܹܗ ܠܗܵܠܹܝܢ ܕܒܸܤܪܵܐ : pb. 308 ܠܵܐ ܡܸܟܹܿܝܠ ܗܸܢܹܝܢ ܟܲܕܼ ܗܸܢܹܝܢ ܡܸܬܼܩܲܪ̈ܒܼܵܢ ܠܦܲܓܼܪܵܐ : ܡܸܛܠ ܡܸܠܬܼܵܐ ܕܲܗܘ̤ܵܐ ܒܹܗ ܀ ܐܸܡ݂ܲܪ ܓܹܝܪ : ܕܲܒܼܦܲܓܼܪܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܠܵܒܼܘܿܫܵܐ ܒܲܠܒܼܘܼܫܵܐ : ܘܲܒܼܡܸܬܼܚܲܙܝܵܢܵܐ ܠܵܐ ܡܸܬܼܚܲܙܝܵܢܵܐ . ܠܵܘ ܐܲܝܟܼ ܡ̇ܢ ܕܐܸܬܼܒܲܠܒܲܠܘ : ܘܠܵܘ ܐܲܝܟܼ ܡ̇ܢ ܕܐܸܫܬܲܚܠܲܦܘ : ܐܸܠܵܐ ܐܲܝܟܼ ܡ̣ܢ ܕܲܡܩܵܘܹܝܢ ܒܲܟܼܝܵܢܲܝ̈ܗܘܿܢ ܬܪ̈ܲܝܗܘܿܢ : ܘܥܵܒܼ̇ܕܝܼܢ ܠܗܹܝܢ ܕܝܼ̈ܠܵܝܵܬܼܵܐ ܕܓܼܵܘܵܐ . ܕܗܵܘ̇ ܕܥܵܒܹ̇ܕܼ ܘܲܕܼܗܵܘ̇ ܕܐܝܼܬܼܵܘܗܝ ܒܐܘܼܤܝܼܵܐ ܕܝܼܠܵܗ̇ : ܘܐܝܼܬܼ ܠܹܗ ܗܵܠܹܝܢ ܐܲܝܠܹܝܢ ܕܡܸܬܼܥܲܒܼ̈ܕܵܢ ܕܝܼ̈ܠܵܝܵܬܼܵܐ . ܘܓܲܠܝܵܐ ܕܲܬܼܪܹܝܢ ܐܵܡܲ݁ܪ : ܐܲܠܵܗܵܐ ܡܸܠܬܼܵܐ : ܘܦܲܓܼܪܵܐ ܗܵܘ̇ ܗܘ̤ܵܐ : ܘܕܲܥܒܲܕܼ ܐܸܢܹܝܢ ܕܝܼܠܹܗ . ܕܗܵܠܹܝܢ ܕܗܵܢܵܐ ܢܸܗܘ̈ܝܵܢ ܕܗܵܘ̇ : ܘܲܕܼܗܵܘ̇ ܕܗܵܢܵܐ . ܟܲܕܼ ܡܩܵܘܸܐ ܒܹܗ ܒܦܲܓܼܪܵܐ : ܗܵܢܵܘ ܕܹܝܢ ܐܲܠܵܗܵܐ ܡܸܠܬܼܵܐ ܠܵܐ ܚܵܫܘܿܫܵܐ : ܠܵܐ ܬܘܼܒܼ ܡܸܬܼܩܲܪܲܒܼ ܠܹܗ ܚܲܫܵܐ ܕܒܸܤܪܵܐ . ܡܸܛܠ ܐܲܠܵܗܵܐ ܡܸܠܬܼܵܐ ܕܒܹܗ ܗܘ̤ܵܐ : ܐܝܼܬܼ ܠܹܗ ܡܵܘܠܵܕܼܵܐ ܕܡ̣ܢ ܐܲܠܵܗܵܐ . ܡܸܛܠ ܡܸܠܬܼܵܐ ܫܡܲܝܵܢܵܐ ܗܵܘ̇ ܕܒܹܗ ܗܘ̤ܵܐ : ܫܡܲܝܵܢܵܐ ܗܘ̤ܵܐ . ܡܸܛܠ ܕܹܝܢ ܗܵܘ̇ ܕܒܹܗ ܗܘ̤ܵܐ : ܐܵܦ ܗ̤ܘ ܡܸܤܬܿܓܸܕܼ ܥܲܡ ܐܲܠܵܗܵܐ ܡܸܠܬܼܵܐ ܕܐܝܼܬܼܵܘܗܝ ܤܓܼܝܼܕܼܵܐ . ܡܸܛܠ ܗܵܘ̇ ܕܲܠܒܸܫ̣ : ܡܝܲܩܲܪ ܐ̄ܢܵܐ ܠܲܠܒܼܘܼܫܵܐ . ܠܒܸܫ̣ ܗ̄ܘ̣ܵܐ ܓܹܝܪ ܕܡܘܼܬܼܵܐ ܕܥܲܒܼܕܵܐ : ܐܲܝܟܼ ܕܐܸܡ݂ܲܪ ܓܪܝܼܓܼܘܿܪܝܼܘܿܣ : ܡܲܠܟܵܐ ܕܡܲܠܟܹ̈ܐ ܘܡܵܪܵܐ ܕܡܵܪ̈ܵܘܵܬܼܵܐ : ܕܡܘܼܬܼܵܐ ܕܥܲܒܼܕܵܐ ܠܒܸܫ̣ ܗ̄ܘ̣ܵܐ . ܠܡܵܢܵܐ ܗܵܟܹܝܠ : ܟܲܕܼ ܠܗܵܠܹܝܢ ܩܲܒܸܿܠܬܿܘܿܢ : ܠܡܸܠܲܝ̈ ܕܹܝܢ ܩܲܛܪܸܓܼܬܿܘܿܢ ܒܪܘܼܫܥܵܐ ؟ ܘܠܵܐ ܗ̄ܘ̣ܵܐ ܐܵܦ ܠܗܵܠܹܝܢ ܕܗܵܡ̇ܘܿܢ : ܕܲܠܡܸܠܲܝ̈ ܕܝܼܠܝܼ ܫܲܪܲܪܘ ؟ ܐܵܘ ܕܲܠܡܵܐ ܤܵܒܼܪܝܼܢ ܐܢ̄ܬܿܘܿܢ : ܕܠܵܘ ܒܡܸܠܲܝ̈ ܕܝܼܠܝ ܡܸܤ̈ܬܲܠܝܵܢ ܐܵܦ ܗܵܠܹܝܢ : ܕܲܒܼܡܸܠܬܼܵܐ ܘܲܒܼܪܸܥܝܵܢܵܐ ܗܸܢܹܝܢ pb. 309 ܟܲܕܼ ܗܸܢܹܝܢ ܐܝܼܬܲܝܗܹܝܢ . ܐܵܘ ܕܲܠܡܵܐ ܠܗܵܠܹܝܢ ܘܲܠܗܵܠܹܝܢ ܡܒܲܛܠܝܼܢ ܐܢ̄ܬܿܘܿܢ ܕܠܵܐ ܢܸܬܼܐܲܡܪ̈ܵܢ : ܘܤܵܝ̇ܡܝܼܢ ܐܢ̄ܬܿܘܿ ܬܘܼܒܼ ܠܗܵܠܹܝܢ ܕܝܼܠܝ : ܟܲܕܼ ܡܵܘܒܿܕܝܼܢ ܐܢ̄ܬܿܘܿܢ ܠܗܵܘ̇ ܡ̇ܢ ܕܗܵܠܹܝܢ ܐܸܡ݂ܲܪ . ܘܐܵܦ ܐܲܢ̄ܬܿܘܿܢ : ܟܲܕܼ ܠܵܐ ܨܵܒܹ̇ܝܢ ܐܢ̄ܬܿܘܿܢ : ܤܵܗ̈ܕܹܐ ܐܝܼܬܲܟܿܘܿܢ ܠܝܼ . ܘܤܵܗܕܝܼܢ ܐܢ̄ܬܿܘܿܢ ܠܝܼ : ܒܗܵܠܹܝܢ ܕܤܵܒܼܪܝܼܢ ܐܢ̄ܬܿܘܿܢ ܕܫܵܪܹܝܢ ܐܢ̄ܬܿܘܿܢ ܠܗܵܠܹܝܢ ܕܝܼܠܝ . ܡܸܛܠ ܕܐܵܦ ܐܲܢ̄ܬܿܘܿܢ ܫܵܠܡ̇ܝܼܢ ܐܢ̄ܬܿܘ ܠܗܵܠܹܝܢ : ܘܲܠܢܲܦܫܟܼܘܿܢ ܫܪܹܝܢ ܐܢ̄ܬܿܘܿܢ . ܡܸܛܠ ܕܕܲܠܩܘܼܒܼܠܵܐ ܕܢܲܦܫܟܼܘܿܢ ܐܵܡ̇ܪܝܼܢ ܐܢ̄ܬܿܘܿܢ . ܘܐܸܢ ܡܸܫܟܲܚ ܐ̄ܢܵܐ ܕܲܝܵܢܹ̈ܐ ܕܠܵܐ ܕܵܡܹ̇ܝܢ ܠܟܼܘܿܢ : ܠܵܐ ܗܵܘܹ̇ܐ ܠܝܼ ܥܲܡܠܵܐ ܠܲܡܦܵܤܘܼ : ܕܚܲܕܼ ܗ̤ܘ ܟܲܕܼ ܗ̤ܘ ܪܸܥܝܵܢܵܐ ܐܝܼܬܼܵܘܗܝ ܘܐܵܦ ܗܵܠܹܝܢ ܕܫܲܪܟܵܐ : ܘܠܵܐ ܤܵܒܲܪ̇ ܐ̄ܢܵܐ ܕܙܵܕܸܩ ܠܡܸܦܠܲܚ ܤܲܓܿܝܼܵܐܝܼܬܼ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܫܒܲܥܸܤܪܹ̈ܐ : ܕܥܲܠ ܗܲܝܡܵܢܘܼܬܼܵܐ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ ܡܸܠܬܼܵܐ ܐܵܦ ܡ̣ܢ ܩܕܵܡ ܡܸܬܼܒܲܪܢܫܵܢܘܼܬܼܵܐ ܒܪܵܐ ܘܐܲܠܵܗܵܐ : ܘܐܝܼܬܼܵܘܗܝ ܗ̄ܘ̣ܵܐ ܥܲܡ ܐܲܒܼܘܼܗܝ . ܢܤܲܒ̣ ܕܹܝܢ ܒܙܲܒܼ̈ܢܹܐ ܐ̄ܚܪ̈ܵܝܹܐ : ܕܡܘܼܬܼܵܐ ܕܒܲܒܼܕܵܐ . ܐܸܠܵܐ ܟܲܕܼ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܩܕܼܝܡ ܒܪܵܐ : ܘܡܸܬܼܩܪܸܐ ܗ̄ܘ̣ܵܐ ܐܵܦ ܡ̣ܢ ܒܵܬܲܪ ܡܲܤܒܼܵܐ . ܠܵܐ ܡܸܫܟܿܚܵܐ ܕܢܸܬܼܩܪܸܐ ܒܪܵܐ ܒܦܘܼܪܫܵܢܵܐ : ܕܠܵܐ ܬܪܹܝܢ ܒܢܲܝ̈ܐ ܢܲܥܸܠ ܒܗܲܝܡܵܢܘܼܬܲܢ . ܐܸܠܵܐ ܡܸܛܠ ܕܲܠܗܵܘ̇ ܢܩܸܦ̣ ܕܡ̣ܢ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܒܪܵܐ : ܗܵܘ̇ ܕܲܢܩܸܦ̣ ܠܹܗ ܠܵܐ ܡܸܫܟܿܚܵܐ ܕܒܼܐܝܼܩܵܪܵܐ ܕܲܒܼܪܘܼܬܼܵܐ ܒܦܘܼܪܫܵܢܵܐ ܢܸܥܒܿܕܹܗ . ܒܐܝܼܩܵܪܵܐ ܐܵܡܲ݁ܪ pb. 310 ܐ̄ܢܵܐ ܕܲܒܼܪܘܼܬܼܵܐ : ܘܠܵܘ ܒܲܟܼܝܵܢܵܐ . ܡܸܛܠ ܗܵܢܵܐ : ܐܵܦ ܡܸܠܬܼܵܐ ܡܫܝܼܚܵܐ ܡܸܫܬܲܡܲܗ : ܡܸܛܠ ܕܐܝܼܬܼ ܠܹܗ ܢܲܩܝܼܦܘܼܬܼܵܐ ܕܲܠܘܵܬܼ ܡܫܝܼܚܵܐ ܐܲܡܝܼܢܵܐܝܼܬܼ . ܐܸܠܵܐ ܡܸܛܠ ܕܠܵܐ ܗܸܢܹܝܢ ܟܲܕܼ ܗܸܢܹܝܢ ܢܹܐܡܲܪ ܥܠܲܝܗܹܝܢ ܟܲܕܼ ܥܗܠܲܝܗܹܝܢ ܢܲܠܸܙ ܠܩܵܪܘܿܝܵܐ : ܢܹܐܬܸܐ ܠܲܢ ܥܲܠ ܤܵܗ̈ܕܘܵܬܼܗܘܿܢ : ܗܵܠܹܝܢ ܕܐܲܝܟܼ ܕܤܵܒܼ̇ܪܝܼܢ ܠܘܼܩܒܲܠܝ ܓܲܒܿܝܼܘ ܐܸܢܹܝܢ : ܘܐܲܝܟܼ ܕܲܫܦܲܪܘ ܠܗܘܿܢ ܤܵܡ̣ܘ ܐܸܢܹܝܢ . ܕܲܒܼܗܹܝܢ ܚܵܘ̇ܝܼܬܼ ܘܲܡܚܵܘܸܐ ܐ̄ܢܵܐ : ܕܠܵܐ ܡܸܕܸܡ ܕܢܘܼܟܼܪܵܝ ܐܲܡܝܼܪ ܠܝܼ : ܕܐܸܬܼܚܲܝܒܹܬܼ ܒܕܼܝܼܢܵܐ ܗܵܢܵܐ ܕܠܵܐ ܒܘܼܚܵܢܵܐ . ܫܡܲܥ̣ܘ ܠܲܓܼܪܝܼܓܼܘܿܪܝܼܘܿܣ ܐܲܦܸܤܩܘܿܦܵܐ ܕܐܵܢܲܙܝܲܢܙܘܼ ܡܵܢܵܐ ܐܵܡܲ݁ܪ . ܡ̣ܢ ܐܲܝܠܹܝܢ ܕܗܸܢܘܿܢ ܟܬܲܒܼܘ . . . ܠܵܘ ܓܹܝܪ ܠܒܲܪܢܵܫܵܐ ܚܢܲܢ ܡ̣ܢ ܐܲܠܵܗܘܼܬܼܵܐ : ܚܲܕܼ ܘܠܹܗ ܟܲܕܼ ܠܹܗ ܐܵܡ̇ܪܝܼܢ ܚ̄ܢܲܢ . ܩܲܕܼܡܵܝܑܬܼ ܓܹܝܪ ܠܵܘ ܠܒܲܪܢܵܫܵܐ : ܐܸܠܵܐ ܠܐܲܠܵܗܵܐ ܘܲܒܼܪܵܐ ܘܝܼܚܝܼܕܼܵܝܵܐ ܕܡ̣ܢ ܩܕܼܵܡ ܥܵܠܡܹ̈ܐ . ܕܠܵܐ ܡܡܲܙܲܓܼ ܗ̄ܘ̣ܵܐ ܒܓܼܘܪܫܡܵܐ : ܘܠܵܐ ܒܐܲܝܠܹܝܢ ܕܲܒܼܓܼܘܼܫܡܵܐ . ܒܚܲܪܬܼܵܐ ܕܹܝܢ : ܐܵܦ ܠܒܲܪܢܵܫܵܐ ܢܤܲܒܼ ܀ ܡܵܢܵܐ ܗܵܟܹܝܠ ܡܸܬܼܚܙܸܐ ܠܟܼܘܿܢ ؟ ܕܲܠܩܘܼܒܼܠܵܐ ܐܝܼܬܼܵܘܗܝ ؟ ܦܲܚܸܡܘ ܐܸܢܹܝܢ ܥܲܡ ܚܕܼܵܕܹ̈ܐ : ܠܬܵܪ̈ܬܲܝܗܹܝܢ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ ܡܸܠܬܼܵܐ : ܐܵܦ ܩܕܵܪܡ ܡܸܬܼܒܲܪܢܫܵܢܘܼܬܼܵܐ : ܒܪܵܐ ܘܐܲܠܵܗܵܐ : ܘܐܝܼܬܼܵܘܗܝ ܗ̄ܘ̣ܵܐ ܥܲܡ ܐܲܒܼܵܐ . ܤܝܼܡܘܼ ܗܵܠܹܝܢ ܕܲܓܼܪܝܼܓܼܘܿܪܝܼܘܿܣ . ܩܲܕܼܡܵܝܑܬܼ ܡ̇ܢ ܓܵܘ ܒܲܪܢܵܫܵܐ : ܐܸܠܵܐ ܐܲܠܵܗܵܐ ܘܲܒܼܪܵܐ ܒܲܠܚܘܿܕ . ܗܵܠܹܝܢ ܕܲܠܩܘܼ̈ܒܼܠܵܝܵܬܼܵܐ ܡܸܤܬܲܒܼܪ̈ܵܢ ܠܟܼܘܿܢ . ܐܸܡܲܪܘ ܠܐܲܝܠܹܝܢ ܕܐܸܬܼܐܡܲܪ ܡܹܢܝ ܐܸܢ ܢܸܩ̈ܦܵܢ : ܢܤܲܒܼ ܕܹܝܢ ܒܚܲܪܬܼܵܐ ܕܙܲܒܼ̈ܢܹܐ ܕܙܲܒܼ̈ܢܹܐ ܕܡܘܼܬܼܵܐ ܕܥܲܒܼܕܵܐ ܀ ܤܝܼܡܘ ܠܘܼܩܒܲܠܗܹܝܢ ܕܲܓܼܪܝܼܓܼܪܝܼܘܿܣ ܀ ܒܚܲܪܬܼܵܐ ܕܹܝܢ : ܐܵܦ ܠܒܲܪܢܵܫܵܐ ܢܤܲܒܼ . ܕܲܠܡܵܐ pb. 311 ܕܲܠܩܘܼ̈ܒܼܠܵܝܵܬܼܵܐ ܡܸܤܬܲܒܼܪ̈ܵܢ ܠܟܼܘܿܢ : ܤܝܼܡܘ ܠܗܵܠܹܝܢ ܕܐܸܬܼܐܡܲܪ ܡܹܢܝ . ܐܸܠܵܐ ܐܝܼܬܼܵܗܝ ܗ̄ܘ̣ܵܐ ܩܕܼܵܡ ܗܵܢܵܐ : ܘܡܸܬܼܩܪܸܐ ܗ̄ܘ̣ܵܐ ܒܪܵܐ . ܡ̣ܢ ܒܵܬܲܪ ܡܲܤܒܹܗ ܕܹܝܢ : ܠܵܐ ܡܫܟܿܚܵܐ ܕܢܸܤܬܿܕܸܩ ܘܢܸܬܼܦܪܸܫ ܡܦܲܪܫܵܐܝܼܬܼ ܘܲܕܼܢܸܬܼܩܪܸܐ ܒܪܵܐ ܀ ܤܝܼܡܘ ܕܲܓܼܪܝܼܓܼܘܿܪܝܼܘܿܣ ܀ ܐܵܦܠܵܐ ܓܹܝܪ ܠܒܲܪܢܵܫܵܐ ܤܵܕܼܩ̇ܝܼܢ ܚ̄ܢܲܢ ܡ̣ܢ ܐܲܠܵܗܘܼܬܼܵܐ . ܐܸܡܲܪܘ ܠܗܵܠܹܝܢ ܕܡܹܝܢ ܕܫܲܪܟܵܐ : ܕܲܡܒܲܨܪ ܐܲܢ̄ܬܿ ܐܸܬܿܬܿܤܝܼܡ ܐܲܝܟܼ ܕܡܹܢܝ : ܕܠܵܐ ܬܪܹܝܢ ܒܢܲܝ̈ܐ ܢܹܐܡܲܪ ܀ ܤܝܼܡܘ ܠܗܵܠܹܝܢ ܕܲܓܼܪܝܼܓܼܘܿܪܝܼܘܿܣ ܀ ܐܸܠܵܐ ܠܚܲܕܼ ܗ̄ܘ̣ : ܘܠܹܗ ܟܲܕܼ ܠܹܗ ܐܵܡ̇ܪܝܼܢ ܚ̄ܢܲ . ܐܸܡܲܪܘ ܗܵܠܹܝܢ ܕܫܲܪܟܵܐ ܕܝܼܠܝܼ . ܐܸܠܵܐ ܡܸܛܠ ܕܲܠܗܵܘ̇ ܐܸܬܼܢܩܸܦ ܕܲܒܼܫܘܼܪܵܐ ܐܝܼܬܼܵܘܗܝ ܗ̄ܘ̣ܵܐ ܒܪܵܐ : ܗܵܘ̇ ܕܐܸܬܼܢܩܸܦ ܠܹܗ : ܠܵܐ ܡܸܫܟܿܚܵܐ ܕܐܝܼܩܵܪܵܐ ܕܲܒܼܪܘܼܬܼܵܐ ܒܦܘܼܪܫܵܢܵܐ ܢܩܲܒܸܠ . ܕܐܝܼܩܵܪܵܐ ܐܸܡ̇ܪܹܬܼ : ܘܠܵܘ ܒܲܟܼܝܵܢܵܐ ܀ ܤܝܼܡܘ ܠܗܵܠܹܝܢ ܕܲܓܼܪܝܼܓܼܘܿܪܝܼܘܿܣ ܀ ܟܝܵܢܹ̈ܐ ܡ̇ܢ ܓܹܝܪ ܬܪܹܝܢ : ܐܲܠܵܗܵܐ ܘܒܲܪܢܵܫܵܐ : ܐܲܝܟܼ ܕܐܵܦ ܢܲܦܫܵܐ ܘܦܲܓܼܪܵܐ . ܒܢܲܝ̈ܐ ܕܹܝܢ ܠܵܘ ܬܪܹܝܢ . ܐ̄̈ܚܪܹܝܢ ܗ̄ܘ̣ ܓܹܝܪ ܘܲܐ̄ܚܪܹܝܢ : ܗܵܢ̇ܘܿܢ ܕܡܸܗܘܿܢ ܐܝܼܬܼܵܘܗܝ ܦܵܪܘܼܩܲܢ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ . ܬܪ̈ܲܝܗܘܿܢ ܓܹܝܪ ܚܲܕܼ : ܒܲܚܕܼܵܝܘܼܬܼܵܐ . ܘܒܲܟܼܝܵܢܹ̈ܐ ܘܠܵܘ ܒܦܲܪ̈ܘܿܦܹܐ ܥܒܲܕܼ ܦܘܼܪܫܵܢܵܐ : ܟܲܕܼ ܐܸܡܲ݁ܪ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܲܕܼ ܕܹܝܢ ܒܪܵܐ . ܘܬܼܘܼܒܼ : ܗܵܝ̇ ܕܒܲܟܼܝܵܢܵܐ ܐ̄ܚܪܹܬܼܵܐ ܗ̣̄ܝ ܡ̣ܢ ܗܵܝ̇ ܕܒܲܚܕܼܵܝܘܼܬܼܵܐ : ܐܲܟܼܡܵܐ ܕܡܸܬܼܐܡܲܪ ܐ̄ܚܪܹܢܵܐ ܒܦܲܪܨܘܿܦܵܐ ܘܠܵܘ ܒܲܟܼܝܵܢܵܐ . ܡ̣ܢ ܒܸܤܪܵܐ ܓܹܝܪ : ܐܵܠܵܗܵܐ ܡܸܠܬܼܵܐ ܒܸܤܪܵܐ ܗ̄ܘ̣ . ܡ̣ܢ ܐܲܠܵܗܘܼܬܼܵܐ ܕܹܝܢ : ܒܸܤܪܵܐ ܐܵܘ ܒܲܪܢܵܫܵܐ ܒܪܵܐ ܡܸܬܼܐܡܲܪ . ܐܲܝܟܲܢܵܐ ܕܐܵܦ ܡ̣ܢ ܗܵܘ̇ ܕܐܸܬܼܢܤܸܒܼ ܒܸܤܪܵܐ : ܐܲܠܵܗܵܐ ܡܸܠܬܼܵܐ ܡܫܝܼܚܵܐ ܡܸܬܼܐܡܲܪ . ܩܪܝܼ ܠܗܵܠܹܝܢ ܕܝܼܠܝ ܐܲܝܟܼ ܕܲܟܼܬܼܝܼ̈ܒܼܵܢ . . . ܡܸܛܠ ܗܵܢܵܐ ܐܵܦ ܐܲܠܵܗܵܐ pb. 312 ܡܸܠܬܼܵܐ ܡܫܝܼܚܵܐ ܡܸܫܬܲܡܲܗ : ܡܸܛܠ ܕܐܝܼܬܼ ܠܹܗ ܢܲܩܝܼܦܘܼܬܼܵܐ : ܠܵܘ ܡܫܝܼܚܵܐ ܐܲܡܝܼܢܵܐܝܼܬܼ ܀ ܐܸܡܲܪܘ ܗܵܠܹܝܢ ܕܲܓܼܪܝܼܓܼܘܿܪܝܼܘܿܣ ܀ ܬܪ̈ܲܝܗܘܿܢ ܓܹܝܪ ܒܲܚܕܼܵܝܘܼܬܼܵܐ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ ܀ ܡ̣ܢ ܢܲܩܝܼܦܘܼܬܼܵܐ ܓܹܝܪ ܕܲܠܘܵܬܼ ܒܲܪܢܵܫܵܐ : ܡܸܬܼܐܡܲܪ ܐܲܠܵܗܵܐ ܡܸܠܬܼܵܐ ܕܐܸܬܼܒܲܪܢܲܫ . ܐܲܝܟܲܢܵܐ ܕܐܵܦ ܒܲܪܢܵܫܵܐ ܡܸܬܼܐܡܲܪ ܕܐܸܬܼܐܲܠܲܗ : ܒܲܚܕܼܵܝܘܼܬܼܵܐ ܕܲܠܘܵܬܼ ܐܲܠܗܵܐ ܡܸܠܬܼܵܐ . ܡܘܙܵܓܼܵܐ ܓܹܝܼܪ : ܠܲܚܕܼܵܝܘܼܬܼܵܐ ܐܵܡܲ݁ܪ ܀ ܐܸܡܲܪ ܗܵܠܹܝܢ ܕܐܲܡܒܿܪܘܿܤܝܼܘܿܣ . ܘܐܵܦܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܤܢܝܼܩܵܐ ܐܲܠܵܗܘܼܬܼܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܡܵܕܹܝܢ ܡ̣ܢ ܒܤܸܪܵܐ ܕܐܸܬܡܫܲܚ ܐܵܘ ܡ̣ܢ ܒܲܪܢܵܫܵܐ : ܐܲܠܵܗܵܐ ܡܸܠܬܼܵܐ ܡܫܝܼܚܵܐ ܡܸܬܼܐܡܲܪ : ܐܲܝܟܼ ܕܐܸܡ݂ܲܪ ܐܲܡܒܿܪܘܿܤܝܼܘܿܣ . ܐܸܠܵܐ ܡ̣ܢ ܒܸܤܪܵܐ ܒܸܤܪܵܐ ܡܸܫܬܲܡܲܗ : ܐܵܘ ܡ̣ܢ ܒܲܪܢܵܫܵܐ ܒܲܪܢܵܫܵܐ . ܘܡ̣ܢ ܒܸܤܪܵܐ ܕܐܸܬܼܡܫܲܚ : ܡܫܝܼܚܵܐ ܠܵܐ ܡܸܫܬܲܡܲܗ ؟ ܘܡ̣ܢ ܒܤܸܪܵܐ ܒܸܤܪܵܐ ܡܸܫܬܲܡܲܗ : ܘܲܬܼܪܹܝܢ ܒܸܤܪܹ̈ܐ ܠܵܐ ܥܵܒܼ̇ܕܝܼܢ . ܘܠܵܐ ܬܪܹܝܬ ܒܢܲܝ̈ ܐ̄ܢܵܫܵܐ : ܡ̣ܢ ܒܲܪܢܵܫܵܐ ܕܡܸܫܬܲܡܲܗ ܐܲܠܵܗܵܐ ܡܸܠܬܼܵܐ . ܡܸܛܠ ܕܡܸܫܬܲܡܲܗ ܐܲܠܵܗܵܐ ܡܫܝܼܚܵܐ : ܡ̣ܢ ܡܫܝܼܚܵܐ : ܬܪܹܝܬ ܡܫܝܼܚܹ̈ܐ ܥܵܒܹ̇ܕ ؟ ܛܲܪܘ ܡܠܲܚܡܘܼܬܼܵܐ ܕܲܠܘܵܬܼ ܢܲܦܫܟܼܘܿܢ ܘܕܲܠܘܵܬܼ ܐܲܒܼ̈ܗܵܬܼܵܐ : ܠܗܵܝ̇ ܕܒܲܚܕܼܵܝܘܼܬܼܵܐ : ܘܲܠܗܵܝ̇ ܕܒܲܟܼܝܵܢܵܐ : ܘܲܠܗܵܝ̇ ܕܒܼܐܘܼܤܝܼܵܐ : ܘܲܠܕܼܝܼܠܵܝܘܼܬܼܵܐ ܕܦܲܪܨܘܿܦܵܐ . ܕܝܲܗ̣̄ܒܼ ܠܲܢ ܗܵܠܹܝܢ ܕܝܼܠܹܗ : ܘܲܢܤܲܒܼ ܗܵܠܹܝܢ ܕܝܼܠܲܢ . . ܘܐܲܢ̄ܬܿ ܠܟܼܠܗܹܝܢ ܕܝܼ̈ܠܝܵܬܼܵܐ ܕܒܸܤܪܵܐ ܠܹܗ ܝܵܗܹ̇ܒܼ ܐܲܢ̄ܬܿ : ܘܚܲܫܹ̈ܐ ܘܲܨܠܝܼܒܼܵܐ ܘܡܵܘܬܵܐ . ܘܲܕܼܢܸܗܘܸܐ ܡܫܝܼܚܵܐ ܫܲܪܝܼܪܵܐܝܼܬܼ ܡ̣ܢ ܒܲܪܢܵܫܵܐ ܕܐܸܬܼܡܫܲܚ ܒܲܫܪܵܪܵܐ ܠܵܐ ܝܵܗܹ̇ܒܼ ܐܲܢ̄ܬܿ : ܟܲܕܼ ܠܵܐ ܐܝܼܬܼܵܘܗܝ ܬܪܹܝܢ ܡܫܝܼܚܹ̈ܐ : ܡܸܛܠ ܕܐܵܦܠܵܐ ܬܪܹܝܢ ܒܸܤܪ̈ܝܼܢ : ܘܠܵܐ ܬܪܹܝܢ ܒܢܲܝ̈ܢܵܫܵܐ . pb. 313 ܢܵܘܤܸܦ ܕܹܝܢ ܐܵܽܦ ܗܵܠܹܝܢ ܕܫܲܪܟܵܐ : ܘܠܵܐ ܬܪܹܝܢ ܡܵܘ̈ܠܵܕܹܐ : ܘܠܵܐ ܬܪܹܝܢ ܚܲܫܹ̈ܐ : ܘܠܵܐ ܬܪܹܝܢ ܨܠܝܼܒܼ̈ܝܼܢ : ܘܠܵܐ ܬܪܹܝܢ ܡܵܘ̈ܬܝܼܢ : ܘܠܵܐ ܬܲܪܬܹܝܢ ܩܝ̈ܡܵܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܘܲܕܼܫܲܪܟܵܐ ܘܕܲܐ̄ܚܪ̈ܵܢܝܬܼܵܐ ܟܠܗܹܝܢ : ܕܡ̣ܢ ܒܸܤܪܵܐ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ . ܗܵܢܵܐ ܗܵܟܹܝܠ ܡܫܲܚܠܸܦ ܠܹܗ ܒܲܫܡܵܐ ܡ̣ܢ ܒܸܤܪܵܐ : ܘܠܟܼܠܗܹܝܢ ܥܵܒܹ̇ܕܼ ܠܗܹܝܢ ܕܐܲܠܵܗܵܐ ܡܸܠܬܼܵܐ ܟܝܵܢܵܐܝܼܬܼ . ܘܟܼܵܐܹ̇ܐ ܒܐܲܝܠܹܝܢ ܕܲܫܪܵܪܵܐ ܐܵܡ̇ܪܝܼܢ : ܐܲܝܟܼ ܡ̇ܢ ܕܲܬܼܪܹܝܢ ܒܢܝܼ̈ܢ ܥܵܒܼ̇ܕܝܼܢ . ܐܸܠܵܐ ܐܸܡܲܬܼܝ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܥܵܪܹܩ ܐܲܢ̄ܬܿ ܡ̣ܢ ܫܘܼܚܠܵܦܵܐ ܘܫܘܼܓܼܢܝܵܐ ܘܗܲܓܵܓܼܵܐ ܘܡܲܤܒܿܪܵܢܘܼܬܼܵܐ : ܘܡܸܤܬܲܟܲܡ ܠܡܸܤܬܿܒܼܵܪܘܼ ܕܗܵܠܹܝܢ ܐܸܡܲ݁ܪ ܐܲܢ̄ܬܿ ܐܲܝܟܼ ܕܬܲܛܥܸܐ . ܟܲܕܼ ܕܹܝܢ ܐܸܢܵܐ ܠܗܵܠܹܝܢ ܐܵܡܲ݁ܪ ܐ̄ܢܵܐ : ܫܵܘܲܪ ܐܲܢ̄ܬܿ ܡ̣ܢ ܕܘܼܟܿܬܼܵܟܼ : ܐܲܝܟܼ ܐܲܝܢܵܐ ܕܲܬܼܪܹܝܢ ܒܢ̈ܝܼܢ ܐܸܡܲ݁ܪ ܐ̄ܢܵܐ . ܘܬܼܘܼܒܼ ܟܵܦܲܪ ܐܲܢ̄ܬܿ : ܘܡܸܤܬܲܟܲܡ ܐܲܢ̄ܬܿ ܐܲܝܟܼ ܕܠܵܐ ܟܵܦܲܪ ܐܲܢ̄ܬܿ . ܒܗܵܕܹܐ ܓܹܝܪ ܗܘ̤ܵܐ ܦܘܼܪܫܵܢܵܐ ܕܝܼܠܲܢ . ܕܡܵܢܵܘ ܒܲܟܼܝܵܢܹ̈ܐ : ܘܡܵܢܵܘ ܒܲܚܕܵܝܘܼܬܼܵܐ . ܐܲܝܟܲܢܵܐ ܕܠܵܐ ܢܸܟܼܦܘܿܪ ܒܐܲܝܠܹܝܢ ܕܲܟܼܝܢܹ̈ܐ : ܡܸܛܠ ܗܵܠܹܝܢ ܕܡܸܬܼܐܲܡܪ̈ܵܢ ܒܲܚܕܼܵܝܘܼܬܼܵܐ . ܘܠܵܐ ܬܘܼܒܼ ܗܵܘ̇ ܡܵܐ ܕܡܸܬܼܐܡܲܪ ܒܲܚܕܼܵܝܘܼܬܼܵܐ : ܡܸܛܠ ܕܒܲܟܼܝܵܢܹ̈ܐ ܗ̄ܘ̣ : ܬܸܤܒܲܪ ܕܐܝܼܬܼܵܘܗܝ ܟܝܵܢܵܐ : ܒܗܵܠܹܝܢ ܕܠܵܐ ܫܵܠܹ̇ܡ ܐܲܢ̄ܬܿ ܥܲܠ ܐܲܝܠܹܝܢ ܕܒܲܚܕܼܵܝܘܼܬܼܵܐ ܡܼܬܼܐܲܡܪ̈ܵܢ . ܘܐܲܝܟܼ ܡ̇ܢ ܕܒܲܟܼܝܵܢܵܐ ܐܸܢܹܝܢ ܬܵܒܲܥ̇ ܐܲܢ̄ܬܿ : ܘܲܠܡܹܐܡܵܪ ܚܕܼܵܝܘܼܬܼܵܐ ܠܵܐ ܫܵܒܹ̇ܩ ܐܲܢ̄ܬܿ . ܐܸܠܵܐ ܒܲܕܼ ܠܵܐ ܡܸܫܟܲܚ ܐܲܢ̄ܬܿ ܟܲܕܼ ܬܸܦܘܿܩ ܪܘܼܚܵܐ ܕܠܵܐ ܬܹܐܡܪܝܼܗ̇ : ܗܵܝܕܹܝܢ ܡܚܵܘܸܐ ܐܲܢ̄ܬܿ ܟܲܕܼ ܡܩܲܛܪܸܓܼ ܐܲܢ̄ܬܿ ܠܝܼ : ܘܪܲܫܝܼܥܵܐ ܚܵܫܹ̇ܒܼ ܐܲܢ̄ܬܿ ܠܝܼ . ܒܡܲܦܲܩ ܒܪܘܼܚܵܟܼ ܕܹܝܢ ܕܥܲܠ ܐܲܦܲܝ̈ ܐܲܝܠܹܝܢ ܕܐܸܢܵܐ ܪܵܫܹ̇ܐ ܐ̄ܢܵܐ ܠܵܟܼ : ܡܲܤܗܸܕܼ ܐܲܢ̄ܬܿ ܥܠܲܝ ܕܕܼܵܚܹ̇ܠ ܠܐܲܠܵܗܵܐ pb. 314 ܐܝܼܬܲܝ . ܘܗܸܢܹܝܢ ܗܵܠܹܝܢ : ܒܝܼ : ܪ̈ܲܫܝܼܥܬܼܵܐ ܡܸܬܼܢܵܤ̈ܒܵܢ . ܒܗܵܘ̇ ܕܹܝܢ : ܫܲܦܝܼܪ̈ܬܼܵܐ . ܐܵܘ ܟܒܲܪ ܡ̣ܢ ܝܑܼܕܲܥܬܼܵܟܼ ܕܝܼܠܵܟܼ ܐܝܼܬܲܝܗܹܝܢ : ܕܥܲܠ ܐܲܦܲܝ̈ܗܹܝܢ ܡܸܬܼܟܲܬܲܫ ܐܲܢ̄ܬܿ ܘܥܵܡ݂̇ܠ . ܠܗܵܝ̇ ܕܹܝܢ ܐܲܝܟܼ ܕܡ̣ܢ ܐܵܢܲܢܩܹܐ ܘܡ̣ܢ ܩܛܝܼܪܵܐ : ܠܡܲܚܤܸܢ ܡܩܲܒܸܿܠ ܐܲܢ̄ܬܿ ܠܵܗ̇ : ܘܒܼܵܗ̇ ܡܵܘܕܹܐ ܐܲܢ̄ܬܿ ܠܗܵܠܹܝܢ ܐ̄ܢܵܫܵܝ̈ܬܼܵܐ . ܒܐܲܝܠܹܝܢ ܗܵܟܹܝܠ ܐ̄ܚܪ̈ܵܢܝܵܬܼܵܐ : ܝܲܬܿܝܼܪ ܡ̣ܢ ܗܵܠܹܝܢ ܐܸܬܿܬܿܟܸܠܬܿ ܥܲܠ ܕܝܼܢܵܐ ܟܹܐܢܵܐ . ܒܪܲܡ ܐܵܦ ܒܐܲܝܠܹܝܢ ܕܡ̣ܢ ܒܵܬܲܪܟܸܢ : ܗ̤ܘ ܗܵܢܵܐ ܒܘܼܚܵܢܵܐ ܐܝܼܬܼ ܠܟܼܘܿܢ : ܕܲܒܼܗܹܝܢ ܟܲܕܼ ܒܗܹܝܢ ܡܫܲܪܪܝܼܢ ܐܢ̄ܬܿܘܿܢ ܠܗܵܠܹܝܢ ܕܝܼܠܝܼ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܫܒܲܥܸܤܪܹ̈ܐ : ܕܥܲܠ ܗܲܝܡܵܢܘܼܬܼܵܐ . ܕܠܵܐ ܒܟܼܠܒܵܠܵܐ ܢܸܛܪܝܼܗ̇ ܠܢܲܩܝܼܦܘܼܬܼܵܐ ܕܲܟܼܝܵܢܹ̈ܐ . ܡܵܘܕܸܐ ܐܲܢ̄ܬܿ ܗܵܝܟܹܝܠ ܐܲܠܵܗܵܐ ܕܲܒܼܒܲܪܢܵܫܵܐ . ܕܵܚܹ̇ܠ ܐ̄ܢܵܐ ܕܹܝܢ ܠܢܲܩܝܼܦܘܼܬܼܵܐ ܕܐܠܵܗܘܼܬܼܵܠ : ܕܒܲܪܢܵܫܵܐ ܒܐܲܠܵܗܵܐ ܐܲܚܝܼܕܼ ܟܠ ܡܸܤܬܿܓܸܕܼ . ܐܸܠܵܐ ܕܠܵܐ ܢܸܬܼܚܲܫܲܚ ܒܤܵܗܕܘܼܬܼܵܐ ܕܐ̄ܢܵܫ ܐ̄ܚܪܹܬܢܵܐ : ܫܲܦܝܼܪ ܕܲܒܼܤܵܗܕܘܼܬܹܗ ܕܝܼܠܹܗ ܢܸܬܼܚܲܫܲܚ ܥܲܠ ܗܵܠܹܝܢ ܕܝܼܠܲܢ . ܕܐܸܡܲ݁ܪ ܕܲܕܼܠܵܐ ܒܘܼܠܒܵܠܵܐ ܢܵܛ̇ܪܝܼܢ ܚ̄ܢܲܢ ܠܢܲܩܝܼܦܘܼܬܼܵܐ ܕܲܟܼܝܵܢܹ̈ܐ : ܒܗܵܝ̇ ܕܠܵܐ ܗ̄ܘ̣ܵܐ ܫܘܼܚܠܵܦܵܐ ܕܲܟܼܝܵܢܹ̈ܐ ܡܸܬܼܒܲܛܲܠ ܡܸܛܠ ܚܕܵܝܘܼܬܼܵܐ ܀ ܒܗܵܕܹܐ : ܠܚܲܕܼ ܘܠܹܗ ܟܲܕܸ ܠܹܗ ܡܵܘܕܲܥ : ܘܬܼܘܼܒܼ ܡܵܘܕܲܥ ܠܐܲܠܵܗܵܐ ܕܲܒܼܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ . ܐܝܼܬܼܵܘܗܝ ܗ̄ܘ̣ܵܐ ܠܲܡ ܓܹܝܪ ܐܲܠܵܗܵܐ ܠܵܐ ܚܵܫܘܿܫܵܐ : ܒܓܼܘܼܫܡܵܐ ܚܵܫܘܿܫܵܐ . ܒܗܵܠܹܝܢ ܐܝܼܬܼ ܫܘܼܚܠܵܦܵܐ : ܘܠܵܐ ܗ̄ܘ̣ܵܐ ܗ̤ܝ ܟܲܕܸ ܗ̤ܝ pb. 315 ܡܵܘܕܥܵܐ . ܗܵܝ̇ ܕܕܼܵܚܹ̇ܠ ܐ̄ܢܵܐ ܠܢܲܩܝܼܦܘܼܬܼܵܐ ܕܐܲܠܵܗܘܼܿܬܼܵܐ : ܕܒܲܪܢܵܫܵܐ ܒܐܲܠܵܗܵܐ ܐܲܚܝܼܕܼ ܟܠ ܡܸܤܬܿܓܸܕܼ . ܘܗܵܝ̇ ܕܠܵܐ ܓܹܝܪ ܢܘܼܕܪܵܝ ܠܹܗ ܦܲܓܼܪܹܗ : ܕܥܲܡܹܗ ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ . ܠܵܐ ܗ̄ܘ̣ܵܐ ܓܹܝܪ ܕܬܸܫܬܿܐܸܠ ܡ̣ܢ ܗܵܠܹܝܢ ܐܸܡܲܪܢ ܠܵܟܼ : ܐܸܠܵܐ ܕܠܵܐ ܠܗܵܠܹܝܢ ܕܛܵܒܼܵܐܝܼܬܼ ܐܲܡܝܼܪ̈ܵܢ ܠܵܟܼ ܬܸܥܕܘܿܠ . ܐܲܢ̄ܬܿܘܿܢ ܕܹܝܢ ܐܘܿ ܢܡܝܼ̈ܡܹܗ ܕܝܵܢܹ̈ܐ ܕܠܵܐ ܟܹܐܢܘܼܬܼܵܐ : ܒܗܵܠܹܝܢ ܠܵܐ ܐܸܤܬܲܟܲܠܬܿܘܿܢ ܟܲܕܼ ܡܸܬܼܦܪܹܝܢ ܩܕܼܵܡܲܝܟܿܘܿܢ : ܐܵܘ ܐܵܦܠܵܐ ܡܸܬܼܩܪܵܝܘܼ ܐܸܬܼܩܪ̈ܵܝܼܢ . ܐܵܘ ܕܗܵܕܹܐ ܒܲܠܚܘܿܕܼ ܝܵܨ̇ܦܝܼܢ ܐܢ̄ܬܿܘܿܢ : ܕܲܬܼܩܲܕܿܡܘܼܢ ܠܐܲܝܠܹܝܢ ܕܲܥܬܼܝܼܕܼܝܼܢ ܗ̄ܘ̣ܵܘ ܠܡܹܐܬܼܵܐ ܠܒܘܼܚܵܢܵܐ . ܥܵܒܲ̇ܪ ܐ̄ܢܵܐ ܠܗܵܠܹܝܢ ܕܐܲܡܒܿܪܘܿܤܝܼܘܿܣ : ܕܲܕܼܠܵܐ ܒܘܼܠܒܵܠܵܐ ܐܸܡܲ݁ܪ ܠܲܚܕܼܵܝܘܼܬܼܵܐ ܕܐܲܠܵܗܵܐ ܘܲܕܒܸܤܪܵܐ . ܒܬܲܪ̈ܬܲܝܗܹܝܢ ܗ̤ܘ ܡܡܲܠܸܠ ܒܪܵܐ ܕܐܲܠܵܗܵܐ : ܕܒܹܗ ܐܝܼܬܲܝܗܘܿܢ ܬܪܹܝܢ ܟܝܵܢ̈ܝܼܢ : ܒܲܪܢܵܫܵܐ ܘܐܲܠܵܗܵܐ . ܐܵܬܵܢܵܤܝܼܣ ܕܹܝܢ ܬܘܼܒܼ ܐܵܡܲ݁ܪ : ܕܐܸܢܗ̤ܘ ܕܐܲܝܟܼ ܕܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܕܗܵܠܹܝܢ ܐܵܡ̇ܪܝܼܢ : ܗܵܘ̇ ܓܹܝܪ ܕܒܲܫܐܝܼܠܘܼ ܡܸܬܼܐܡܲܪ ܦܲܢܛܵܤܝܼܵܐ ܐܝܼܬܼܵܘܗܝ : ܡܸܫܬܲܟܲܚ ܠܹܗ ܦܲܢܛܵܤܝܼܵܐ ܐܵܦ ܦܘܼܪܩܵܢܵܐ ܘܵܩܝܡܬܼܵܐ ܕܲܒܼܝ̈ܢܵܫܵܐ ܀ ܬܘܼܒܼ ܕܹܝܢ ܥܲܠ ܢܲܩܝܼܦܘܼܬܼܵܐ ܐܵܠܵܗܵܝܬܼܵܐ ܡܹܐܡܲܪ : ܡܸܛܠ ܕܐܵܦ ܡ̣ܢ ܫܡܵܐ ܕܢܲܩܝܼܦܘܼܬܼܵܐ ܥܵܪܹܩ ܐܲܢ̄ܬܿ ܐܲܝܟܼ ܕܡ̣ܢ ܪܘܼܫܥܸܵܐ . ܐܲܢ̄ܬܿ ܕܐܵܦ ܠܗܵܕܹܐ ܐܸܡܲ݁ܪ ܐܲܢ̄ܬܿ : ܕܡܲܢ ܕܢܹܐܡܲܪ ܕܐܲܝܟܼ ܕܒܲܢܒܼܝܹ̈ܐ : ܐܵܘ ܕܲܒܼܛܲܝܒܿܘܼ ܐܸܬܼܢܩܸܦ ܠܹܗ : ܘܠܵܬ ܕܒܼܬܘܼܤܝܼܵܐ ܐܸܬܼܢܩܸܦ : ܗܵܢܵܘ ܕܹܝܢ ܕܢܸܤܬܿܓܸܕܼ ܥܲܡܹܗ ܡܸܛܠ ܚܕܼܵܝܘܼܬܼܵܐ ܀ ܘܬܼܘܼܒܼ ܡ̣ܢ ܓܪܝܼܓܼܘܿܪܝܼܘܿܣ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܡ . ܠܵܘ ܓܹܝܪ ܡ̣ܢ pb. 316 ܟܝܵܢܵܐ ܕܝܼܠܹܗ ܐܝܼܬܼ ܠܹܗ ܗܵܕܹܐ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ . ܒܤܸܓܼܕܬܼܵܐ ܓܹܝܪ ܕܐܲܠܵܗܘܼܬܼܵܐ : ܗܵܝ̇ ܕܲܡܚܲܝܕܼܵܐ ܠܹܗ : ܡܸܤܬܿܓܸܕܼ ܥܲܡܵܗ̇ : ܠܵܘ ܒܤܸܓܼܕܬܵܪܐ ܕܝܼܠܹܗ . ܐܲܝܟܲܢܵܐ ܕܗܵܝ̇ ܕܐܸܬܼܐܲܠܲܗ : ܠܵܐ ܗ̄ܘ̣ܵܐ ܢܸܫܬܲܚܠܲܦ ܠܐܲܠܵܗܘܼܬܼܵܐ : ܘܠܵܐ ܗ̄ܘ̣ܵܐ ܡ̣ܢ ܟܝܵܢܵܐ ܕܝܼܠܹܗ ܐܸܬܼܐܲܠܲܗ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ . ܒܤܸܓܼܕܬܼܵܐ ܓܹܝܪ ܕܐܲܠܵܗܘܼܬܼܵܐ ܗܵܝ̇ ܕܲܡܚܲܝܲܕܼܵܐ ܠܹܗ ܡܸܬܿܓܼܕܼ : ܘܠܵܘ ܒܤܸܓܼܕܬܼܵܐ ܕܝܼܠܹܗ . ܐܲܝܟܼ ܡܵܐ ܕܐܵܦ ܐܸܬܼܐܲܠܲܗ : ܠܵܐ ܗ̄ܘ̣ܵܐ ܕܲܢܦܲܩ̣ ܡ̣ܢ ܐ̄ܢܵܫܘܼܬܹܗ : ܘܠܵܘ ܡ̣ܢ ܟܝܵܢܹܗ ܐܸܬܼܐܲܠܲܗ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ . ܐܲܝܠܹܝܢ ܡ̇ܢ ܕܲܡܫܲܚ̱ܠܦܝܼܢ ܒܐܘܼܤܝܼܵܐ : ܒܲܚܕܼܵܐ ܕܹܝܢ ܤܸܓܼܕܬܼܵܐ ܡܸܤܬܲܓܼܕܝܼܢ : ܡܸܬܼܐܲܡܪܵܐ ܕܥܲܡ ܚܕܼܵܕܹ̈ܐ ܡܸܤܬܲܓܼܕܝܼܢ . ܐܸܡܲܬܼܝ ܕܹܝܢ ܕܐܲܝܟܼ ܕܒܲܚܕܼܵܝܘܼܬܼܵ ܕܦܲܪܨܘܿܦܵܐ ܡܸܬܼܐܲܡܪܝܼܢ : ܡܸܛܠ ܕܲܒܼܦܲܪܨܘܿܦܵܐ ܠܲܝܬܿ ܠܹܗ ܦܘܼܪܫܵܢܵܐ : ܐܲܝܟܲܢ ܡܸܫܟܿܚܵܐ ܕܚܲܕܼ ܢܸܤܬܿܕܼܩ ܘܢܸܬܼܐ̱ܡܲܪ ܕܗ̤ܘ ܡܸܤܬܿܓܼܕܼ ؟ ܟܲܕܼ ܕܝܼܢ ܡ̣ܢ ܐܘܼܤ̈ܝܼܵܣ ܐܸܬܼܐ̱ܡܲܪ : ܡܸܛܠ ܦܘܼܪܫܵܢܵܐ ܕܐܝܼܬܼ ܒܗܹܝܢ : ܡܸܬܼܐ̱ܡܲܪ ܕܥܲܡܹܗ ܡܸܤܬܿܓܸܕܼ : ܡܸܛܠ ܕܐܲܝܟܼ ܕܲܒܼܬܿܪܬܹܝܢ ܐܘܼܤ̈ܝܼܵܣ . ܐܲܝܟܲܢܵܐ ܡܸܢܼܐܡܲܪ ܐܵܦ ܥܲܠ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ : ܗܵܘ̇ ܡܵܐ ܕܐܝܼܬܲܝܗܘܿܢ ܚܲܕܼ ܒܲܟܼܝܵܢܵܐ ܕܐܲܠܵܗܘܼܬܼܵܐ : ܕܐܲܠܵܗܵܐ ܡܸܤܬܿܓܸܕܼ . ܘܲܒܗܵܘ̇ ܡܵܐ ܕܡܸܬܼܦܲܪܫܝܼܢ ܒܦܲܪܨܘܿܦܵܐ : ܟܲܕܼ ܛܵܒܼܻ ܒܲܟܼܝܵܢܵܐ ܠܵܐ ܡܸܬܼܦܲܪܫܝܼܢ : ܐܸܠܵܐ ܒܝܵܬܼܗܘܿܢ ܐܲܝܬܲܝܗܘܿܢ ܒܟܼܠܙܒܲܢ : ܐܵܡ̇ܪܝܼܢ ܚ̄ܢܲܢ : ܕܥܲܡ ܐܲܒܼܵܐ ܘܥܲܡ ܪܘܼܚܵܐ ܕܩܘܼܕܼܫܵܐ ܡܸܤܬܿܓܸܕܼ ܒܪܵܐ . ܐܲܝܟܲܚܢܵܐ : ܕܠܵܐ ܒܲܕܼܡܘܼܬܼ ܤܵܒܹܠܝܼܘܿܣ : ܕܠܵܐ ܩܢܘܿܡܵܐ ܘܲܕܼܠܵܐ ܐܘܼܤܝܼܵܐ ܢܸܥܒܸܕܼ ܐܸܢܘܿܢ ܠܦܪ̈ܨܘܿܦܹܐ . ܗܵܘ̇ ܓܹܝܪ ܕܲܡܒܲܛܸܠ ܠܗܵܝ̇ ܕܡܼܬܲܐܡܪܵܐ ܕܡܸܤܬܿܓܸܕܼ ܒܪܵܐ ܥܲܡ ܐܲܒܼܵܐ : pb. 317 ܡܒܲܛܸܠ ܠܗܵܝ̇ ܕܐܝܼܬܼܵܘܗܝ ܒܪܵܐ ܒܲܩܢܘܿܡܵܐ . ܗܵܟܲܢܵܐ ܐܵܦ ܥܲܠ ܡܫܝܼܚܵܐ : ܐܸܡܲܬܼܝ ܕܥܲܠ ܦܲܪܨܘܿܦܵܐ ܐܵܡ̇ܪܝܼܢ ܚ̄ܢܲܢ : ܒܪܵܐ ܕܐܲܠܵܗܵܐ ܐܵܡ̇ܪܝܼܢ ܚ̄ܢܲܢ ܕܡܸܤܬܿܓܸܕܼ : ܟܲܕܼ ܪܵܢܹܝܢ ܚ̄ܢܲܢ ܐܵܦ ܥܲܠ ܒܸܤܪܵܐ ܕܲܡܚܲܝܲܕܼ ܥܲܡܹܗ . ܟܲܕܼ ܕܹܝܢ ܡ̣ܢ ܟܝܵܢܹ̈ܐ ܢܸܥܒܸܿܕܼ ܡܸܠܬܲܢ : ܘܲܬܼܪܹܝܢ ܟܝܵܢ̈ܝܼܢ ܐܵܡ̇ܪܝܼܢ ܚ̄ܢܲܢ : ܐܵܡ̇ܪܝܼܢ ܚ̄ܢܲܢ ܕܡܸܤܬܲܓܼܕܵܐ ܐ̄ܢܵܫܘܼܬܼܵܐ ܥܲܡ ܐܲܠܵܗܘܼܬܼܵܐ ܕܲܡܚܲܝܕܼܵܐ ܠܵܗ̇ . ܘܗܵܘ̇ ܡ̇ܢ ܕܲܡܥܵܘܸܟܼ ܕܠܵܐ ܢܸܬܼܐܲܡܪ̈ܵܢ ܬܲܪܬܹܿܝܢ ܐܘܼܤ̈ܝܼܵܣ ܘܲܕܼܢܸܤܬܿܓܸܕܼ ܥܲܡܹܗ : ܡܒܲܛܸܠ ܠܗܵܝ̇ ܕܒܼܐܘܼܤܝܼܵܐ ܘܒܲܩܢܘܿܢܡܵܐ ܐܝܼܬܹܝܗ̇ ܐ̄ܢܵܫܘܼܬܼܵܐ ܘܐܲܠܵܗܘܼܬܼܵܐ . ܐܲܟܼܙܢܵܐ ܕܐܵܦ ܥܲܠ ܬܠܝܼܬܼܵܝܘܼܬܼܵܐ ܗܘ̤ܵܬܼ ܡܸܠܬܲܢ : ܐܲܝܟܼ ܕܐܵܦ ܓܪܝܼܓܼܘܿܪܝܼܘܿܣ ܐܵܡܲ݁ܪ . ܕܝܼܠܲܢ ܕܐܲܝܟܼ ܗܵܠܹܝܢ ܐܝܼܬܲܝܗܹܝܢ : ܕܐܲܝܟܼ ܗܵܠܹܝܢ ܐܵܦ ܕܐܲܝܒܼ̈ܗܵܬܼܵܐ . ܐܸܬܼܒܲܩܵܘ ܗܵܟܹܝܠ ܒܕܼܝܼܢܵܐ ܕܲܗܘ̤ܵܐ ܥܲܠ ܗܵܠܹܝܢ : ܕܐܲܝܟܼ ܕܐܵܬܼ̇ܝܵܐ ܗ̄ܘ̣ܵܬܼ ܥܵܒܼ̇ܪܝܼܢ ܗ̄ܘ̣ܵܘ ܠܟܼܠܗܹܝܢ : ܟܲܕܼ ܥܵܪܩܝܼܢ ܗ̄ܘ̣ܵܘ ܡ̣ܢ ܒܘܼܚܲܢܵܐ ܐܲܝܟܼ ܕܡ̣ܢ ܢܘܼܪܵܐ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܼ . ܐܸܬܼܒܲܝܲܢ ܒܗܵܠܹܝܢ : ܕܒܲܪ ܫܵܥܬܹܗ ܢܵܩ̈ܦܵܢ ܠܗܹܝܢ . ܕܲܡܪܲܚܡܵܢܵܐ ܠܲܡ ܢܸܗܘܸܐ ܘܪܲܒܿ ܟܘܼܡܪܹ̈ܐ ܡܗܲܝܡܢܵܐ ܒܗܵܠܹܝܢ ܕܲܠܘܵܬܼ ܐܲܠܵܗܵܐ : ܒܗܵܝ̇ ܓܹܝܪ ܕܚܲܫ̣ ܘܐܸܬܼܢܲܤܝܼ : ܡܸܫܟܲܚ ܕܲܢܥܲܕܲܪ ܠܐܲܝܠܹܝܢ ܕܡܸܬܼܢܲܤܹܝܢ . ܡܵܕܹܝܢ ܗܵܘ̇ ܕܚܲܫ̣ : ܪܲܒܿ ܟܘܼܡܪܹ̈ܐ ܗ̄ܘ̣ . ܚܵܫܘܿܫܵܐ ܕܹܝܢ ܐܝܼܬܼܵܘܗܝ ܗܲܝܟܿܠܵܐ : ܠܵܐ ܐܲܠܵܗܵܐ ܠܵܐ ܚܵܫܘܿܫܵܐ : ܕܐܲܚܝܼ ܠܗܲܝܟܿܠܵܐ ܚܵܫܘܿܫܵܐ . ܡܲܢ̣ܘܼ ܓܹܝܪ ܡܸܫܟܲܚ ܕܢܸܥܒܸܿܕܼ ܤܢܹܐܓܼܪܘܼܬܼܵܐ ܠܓܼܘܼ̈ܕܵܦܹܐ ܕܐܲܝܟܼ pb. 318 ܗܵܠܹܝܢ ؟ ܚܵܫܘܿܫܵܐ ܐܸܡ̇ܪܹܬܼ ܠܗܲܝܟܿܠܵܐ : ܘܠܵܐ ܗ̄ܘ̣ܵܐ ܠܐܲܠܵܗܵܐ ܡܫܝܚܵܢܵܐ ܕܗܲܝܟܿܠܵܐ ܗܵܘ̇ ܕܚܲܫ̣ . ܡܸܛܠ ܗܵܠܹܝܢ ܚܲܝܸܒܼܬܿܘܿܢܵܢܝ : ܐܲܝܟܼ ܟܵܗ̈ܢܹܐ ܥܲܠ ܓܘܼܕܵܦܹ̈ܐ : ܕܐܸܡ̇ܪܹܬܼ ܕܠܵܐ ܡܸܬܼܚܲܒܿܠܵܢܵܐ ܘܠܵܐ ܡܵܝܘܿܬܼܵܐ ܘܡܲܚܝܵܢܵܐ ܕܟܼܠ ܐܝܼܬܼܵܘܗܝ ܐܲܠܵܗܵܐ . ܐܵܘ ܕܠܩܘܼܒܼܠܵܐ : ܡܸܬܼܚܲܒܿܠܵܢܵܐ ܘܡܵܝܘܿܬܼܵܐ ܘܲܤܢܝܼܩ ܥܲܠ ܚܲܝܹ̈ܐ ؟ ܐܵܦܠܵܐ ܓܹܝܪ ܗ̤ܘ ܟܬܼܵܒܼܵܐ ܡܠܸܦ ܠܟܼܘܿܢ : ܕܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܗܵܢܵܐ ܟ̱ܠܹܗ ܩܵܥܹ̇ܐ ܠܘܵܬܼܟܼܘܿܢ ܐܲܡܒܿܪܘܿܤܝܼܣ : ܘܠܵܐ ܫܵܡ̇ܥܝܼܢ ܐܢ̄ܬܿܘܿܢ . ܐܸܠܵܐ ܗܵܟܹܝܠ ܫܵܡ̇ܥܝܼܢ ܐ̄ܢܬܿܘܿܢ ܘܠܵܐ ܫܵܡ̇ܥܝܼܢ ܐܢ̄ܬܿܘܿܢ : ܘܚܵܙܹ̇ܝܢ ܐܢ̄ܬܿܘܿܢ ܘܠܵܐ ܚܵܙܹ̇ܝܢ ܐܢ̄ܬܿܘܿܢ : ܘܕܼܠܩܘܼ̈ܒܼܠܵܝܵܬܼܵܐ ܡܩܲܒܿܠܝܼܢ ܐܢ̄ܬܿܘܿܢ . ܐܲܝܟܲܢܵܐ ܗܵܟܹܝܠ ܠܗܵܠܹܝܢ ܡܩܲܒܿܠܝܼܢ ܐܢ̄ܬܿܘܿܢ : ܘܲܠܕܼܝܠܝܼ ܠܵܐ ܩܲܒܸܿܠܬܿܘܿܢ ؟ ܠܵܐ ܡܸܕܸܡ ܕܢܘܼܟܼܪܵܝ ܐܸܡ̇ܪܹܬܼ : ܘܠܵܐ ܬܘܼܒܼ ܡܸܕܡ ܕܲܡܫܲܚܠܲܦ ܒܦܸܬܼܓܼܵܡܵܘ̈ܗܝ ܙܥܘܿܪܹ̈ܐ ܠܗܵܠܹܝܢ ܕܝܼܠܹܗ ܟܸܬܼ̇ܒܹܿܬܼ : ܕܲܒܼܗܵܘ̇ ܡܵܐ ܕܚܲܫ̣ ܘܐܸܬܼܢܲܤܝܼ : ܡܸܫܟܲܚ ܕܲܢܥܲܕܲܪ ܠܐܲܝܠܹܝܢ ܕܡܸܬܼܢܲܤܹܝܢ . ܘܩܵܥܹ̇ܐ ܟܝܵܢܵܐ ܗܵܘ̇ ܕܚܲܫ̣ : ܘܠܵܐ ܤܢܝܼܩܷܼܢ ܗ̣̄ܘܲܝܬܿܘܿܬ ܕܡܹܢܝ ܐܵܘ ܡ̣ܢ ܐ̄ܚܪ̈ܵܢܹܐ ܬܹܐܠܦܘܼܢ . ܗ̤ܘ ܟܬܼܵܒܼܵܐ ܩܵܥܹ̇ܐ : ܐܵܘܕܵܘ ܠܲܡ ܗܵܟܹܝܠ ܫܘܼܒܼܚܵܐ ܕܐܲܠܵܗܵܐ : ܘܚܲܫܹ̈ܐ ܕܒܲܪܢܵܫܵܐ . ܗܵܠܹܝܢ ܐܲܡܒܿܪܘܿܤܝܼܣ ܐܵܡܲ݁ܪ ܠܘܵܬܼ ܟܠܟܼܘܿܢ . ܡ̇ܢ ܡܸܬܼܩܲܢܛܝܼܢ ܐܢ̄ܬܿܘܿܢ ܠܲܡܩܲܒܵܠܘܼ ܗܵܠܹܝܢ ܕܐܲܡܒܿܪܘܿܤܝܼܣ ؟ ܘܲܒܼܗܹܝܢ ܒܡܸܠܲܝ̈ : ܐܵܦ ܠܗܵܠܹܝܢ ܕܝܼܠܹܗ ܡܲܚܪ̱ܡܝܼܢ ܐܢ̄ܬܿܘܿܢ . ܗܵܠܹܝܢ ܐܸܡ݂ܲܪ ܗܵܘ̇ : ܥܲܠ ܗܵܠܹܝܢ ܚܲܒܸܒܼܬܿܘܿܢܵܢܝ . ܡܵܕܹܝܢ ܠܵܘ ܠܝܼ : ܐܸܠܵܐ ܐܵܦ ܠܗܵܘ̇ . ܠܗܵܠܹܝܢ ܗ̄ܘ̣ ܓܹܝܪ ܕܗܵܘ̇ ܐܸܡ̇ܪܹܬܼ : ܗܵܠܹܝܢ ܕܐܲܢ̄ܬܿܘܿܢ ܐܲܝܬܿܝܼܬܿܘܿܢ . ܡܲܢ̣ܘܼ ܡ̣ܢ ܒܢܲܝ̈ ܐ̄ܢܵܫܵܐ ܗ̄ܘ̣ ܕܲܠܗܵܠܹܝܢ pb. 319 ܡܫܲܚܠܸܦ : ܘܐܲܝܟܼ ܕܲܠܩܘܼ̈ܒܼܠܵܝܬܼܵܐ ܡܸܫܟܲܚ ܠܲܡܩܲܒܵܠܘܼܬܹܗܹܝܢ ؟ ܠܵܘ ܥܲܠ ܒܘܼܚܵܢܵܐ ܤܲܓܿܝܼܐܵܐ ܤܢܝܼܩ ܐ̄ܢܵܐ ܠܲܡܩܲܝܵܡܘܼ ܗܵܠܹܝܢ ܕܝܼܠܝ : ܐܸܠܘܼ ܠܒܼܘܼܚܵܢܵܐ ܘܲܐܠܕܼܝܼܢܵܐ ܐܸܬܼܵܘ . ܘܠܵܘ ܡ̣ܢ ܓܸܢ̄ܒܼ ܐ̄ܚܪܹܝܢ : ܐܸܠܵܐ ܡ̣ܢ ܗܵܠܹܝܢ ܕܗܸܢܘܿܢ ܐܸܡ݂ܲܪܘ ܘܐܸܬܼܚܲܫܲܚܘ ܒܤܵܗ̈ܕܘܵܬܼܵܐ ܡܲܠܸܦ ܗ̄ܘܹ̇ܝܬܼ : ܕܡܲܢ̣ܘܼ ܬܟܼܝܼܾ ܗ̄ܘ̣ܵܐ ܥܲܠ ܕܝܼܢܵܐ : ܘܡܲܢܘܼ ܕܲܥܕܲܩ̣ ܡܸܢܹܗ ܘܚܲܛܦܹܗ ܒܲܩܛܝܼܪܵܐ : ܘܡܸܛܠ ܡ̇ܢ ؟ ܘܡ̣ܢܟܠ ܦܘܿܪܣ : ܐܵܦ ܠܠܵܐ ܡܸܤܬܲܟܿܠܵܢܹ̈ܐ ܓܲܠܝܵܐ ܗ̄ܘ̣ܵܬܼ . ܐܲܢ̄ܬܿ ܐܸܡ݂ܲܪܬܿ : ܕܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ ܒܦܲܓܼܪܵܐ ܚܵܫܘܿܫܸܐ . ܘܠܝܼ ܡܩܲܛܪܸܓܼ ܐܲܢ̄ܬܿ ܐܲܝܟܼ ܕܠܲܐܝܢܵܐ ܕܪܘܼܫܥܵܠܐ ܐܵܡܲ݁ܪ ܐ̄ܢܵܐ : ܕܗܲܝܟܿܠܵܐ ܕܐܲܠܵܗܵܐ ܐܝܼܬܼܵܘܗܝ ܚܵܫܘܿܫܵܐ : ܘܠܵܐ ܗ̄ܘ̣ܵܐ ܕܡܲܚܝܵܢܵܐ ܕܗܲܝܟܿܠܵܐ ܐܝܼܬܼܵܘܗܝ ܚܵܫܘܿܫܵܐ . ܐܸܢ ܗ̤ܘ ܕܒܲܫܪܲܪܵܐ ܐܵܡܲ݁ܪ ܐܲܢ̄ܬܿ : ܕܐܝܼܬܼܵܘܗܝ ܐܲܠܵܗܵܐ ܠܵܐ ܚܵܫܘܿܫܵܐ ܒܦܲܓܼܪܵܐ ܚܵܫܘܿܫܵܐ : ܘܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܐܲܝܟܼ ܕܲܠܡܲܛܥܝܵܢܘܼܬܼܵܐ ܐܸܬܼܚܲܫܲܚܬܿ ܗܵܟܲܢܵܐ ܒܲܫܡܵܐ ܕܠܑܵ ܚܵܫܘܿܫܐ : ܐܲܝܟܲܢܵܐ ܕܢܸܫܒܿܩܘܼܢܵܟܼ ܒܝܲܕܼ ܟܠܗܹܝܢ ܠܡܹܐܡܲܪ ܘܲܠܡܸܕܼܪܲܫ : ܕܚܵܫܘܿܫܵܐ ܗ̄ܘ̣ ܐܲܠܵܗܵܐ ܘܡܵܝܘܿܬܼܵܐ : ܘܥܲܠ ܗܵܠܹܝܢ ܡܩܲܛܪܸܓܼ ܐܲܢ̄ܬܿ ܠܝܼ : ܕܐܵܡܲ݁ܪ ܐ̄ܢܵܐ ܕܚܵܫܘܿܫܵܐ ܗ̄ܘ̣ ܗܲܝܟܿܠܵܐ ܕܐܲܠܵܗܵܐ : ܘܠܵܐ ܗ̄ܘ̣ܵܐ ܡܲܚܝܵܢܵܐ ܕܗܲܝܟܿܠܵܐ ܕܚܲܫ̣ ܒܪܲܡ ܠܕܼܝܼܢܵܐ ܕܕܲܝܵܢܹ̈ܐ ܕܕܲܐܲܝܟܼ ܐܲܝܟܲܢܵܐ ܐܝܼܬܼܵܘܗܝ ܚܲܟܿܝܼܡܵܐ ܝܑܼܠܸܦܬܿܘܿܢ : ܘܲܕܼܡܸܛܠ ܐܲܝܕܵܐ ܐܸܬܿܬܿܕܝܼܢܹ̇ܬܼ ܐܸܫܬܵܘܕܲܥܬܿܘܿܢ . ܒܪܲܡ ܫܲܦܝܼܪ̈ܵܢ ܕܢܸܬܼܦܵܪ̈ܝܵܢ ܐܵܦ ܗܵܠܹܝܢ ܕܫܲܪܟܵܐ . pb. 320 ܒܵܗ̇ ܒܲܕܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܥܸܤܪܝܼܢ ܘܲܫܒܲܥ . ܕܬܹܐܠܦܘܼܢ ܠܲܡ ܕܲܟܼܡܵܐ ܪܵܘܪܒܼܵܐܝܼܬܼ ܐܝܼܬܼ ܗ̄ܘ̣ܵܐ ܠܹܗ ܢܲܩܝܼܦܘܼܬܼܵܐ ܠܘܵܬܼ ܐܲܠܵܗܵܐ : ܕܐܵܦ ܒܥܘܸܠܵܐ ܡܸܬܼܚܙܸܐ ܗ̄ܘ̣ܵܐ ܒܸܤܪܵܐ ܡܵܪܵܢܵܝܵܐ . ܐܝܼܬܼܵܘܗܝ ܓܹܝܪ ܗ̤ܘ ܟܲܕܼ ܗ̤ܘ : ܥܘܸܠܵܐ ܘܡܵܪܹܗ ܕܥܘܸܠܵܐ . ܫܲܒܲܚܬܿܘܿܢ ܠܡܸܠܲܬܼܝ : ܐܸܠܵܐ ܕܠܵܐ ܒܘܼܚܵܢܵܐ ܠܵܐ ܬܩܲܠܤܘܼܢܵܗ̇ . ܐܸܡ̇ܪܹܬܼ ܓܹܝܪ : ܕܗ̤ܘ ܟܲܕܼ ܗ̤ܘ ܐܝܼܬܼܵܘܗܝ : ܥܘܸܠܵܐ ܘܥܵܡ̇ܘܿܪܵܐ ܒܥܘܸܠܵܐ . ܬܸܗܘܸܐ ܓܹܝܪ ܕܗܵܟܲܢܵܐ ܐܸܡ̇ܪܹܬܼ . ܠܵܐ ܗܵܦܹ̇ܟܼ ܐ̄ܢܸܵܐ ܡ̣ܢ ܗܵܝ̇ ܕܐܝܼܬܼܵܘܗܝ ܗ̤ܘ ܟܲܕܼ ܗ̤ܘ : ܥܘܸܠܵܐ ܘܡܵܪܹܗ ܕܥܘܸܠܵܐ . ܐܸܡ̇ܪܹܬܼ ܕܐܝܼܬܼܵܘܗܝ : ܥܘܸܠܵܐ ܘܥܵܡ̇ܘܿܪܵܐ ܕܲܒܼܥܘܸܠܵܐ . ܐܸܠܵܐ ܡܦܲܫܸܩ ܐ̄ܢܵܐ ܕܒܲܐܝܢܵܐ ܙܢܵܐ ܗ̤ܘ ܟܲܕܼ ܗ̤ܘ : ܥܘܸܠܵܐ ܘܡܵܪܹܗ ܕܥܘܸܠܵܐ . ܐܲܝܟܲܢܵܐ ܕܠܵܐ ܬܸܤܒܲܪ ܥܠܲܝ ܕܐܵܡܲ݁ܪ ܐ̄ܢܵܐ ܬܲܪ̈ܬܲܝܗܹܝܢ ܒܐܘܼܤܝܼܵܐ ܥܲܠ ܐܲܠܵܗܵܐ ܡܸܠܬܼܵܐ : ܐܲܝܟܼ ܕܐܝܼܬܼܵܘܗܝ ܒܐܘܼܤ̈ܝܼܵܣ ܬܲܪ̈ܬܲܝܗܹܝܢ . ܐܸܠܵܐ ܐܲܝܟܼ ܡܵܐ ܕܡܸܬܼܚܙܸܐ ܗ̄ܘ̣ܵܐ ܥܘܸܠܵܐ : ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܟܝܵܢܵܐ ܕܝܼܠܲܢ : ܥܒܼܝܼܕܼܵܐ ܘܒܲܪܝܵܐ . ܐܲܝܟܼ ܡܵܐ ܕܹܝܢ ܕܲܟܼܤܸܐ ܗ̄ܘ̣ܵܐ : ܡܵܪܵܐ ܘܥܵܒܼ̇ܘܿܕܼܵܐ ܕܥܘܸܠܵܐ ܕܲܓܼܠܸܐ ܗ̄ܘ̣ܵܐ . ܚܲܕܼ ܓܹܝܪ ܦܲܪܨܘܿܦܵܐ ܕܲܬܼܪ̈ܲܝܗܘܿܢ : ܘܠܵܘ ܚܕܼܵܐ ܐܘܼܤܝܼܵܐ . ܡܸܛܠ ܗܵܠܹܝܢ ܐܸܡ̇ܪܹܬܼ : ܕܲܒܼܦܲܪܨܘܿܦܵܐ ܚܲܕܼ : ܘܒܼܐܘܼܤ̈ܝܼܵܣ ܐ̄ܚܪܹܢܵܐ ܘܲܐ̄ܚܪܹܢܵܐ ܐܝܼܬܼܵܘܗܝ ܗ̄ܘ̣ܵܐ : ܥܘܸܠܵܐ ܘܡܵܪܹܗ ܕܥܘܸܠܵܐ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܐܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ pb. 321 ܡܸܬܼܐܡܲܪ ܗܵܟܲܢܵܐ . ܐܵܦ ܓܪܝܼܓܼܘܿܪܝܼܘܿܣ ܠܗܵܝ̇ ܕܡܸܬܼܐܡܲܪ ܐܲܠܵܗܵܐ ܒܬܲܪ̈ܬܲܝܗܹܝܢ : ܕܲܒܼܚܲܕܼ ܦܲܪܨܘܿܦܵܐ ܐܝܼܬܼܵܘܗܝ ܡܦܲܫܸܩ . ܕܠܵܐ ܢܸܤܒܲܪ ܕܚܲܕܼ ܐܝܼܬܼܵܘܗܝ ܟܝܵܢܵܐ : ܐܵܡ݁ܲܪ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܡܠܸܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦ ܐܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܲܒܼܩܲܠܝܼܠ ܡܸܬܼܐܡܲܪ ܗܵܟܲܢܵܐ ܀ ܠܗܵܕܹܐ ܐܵܦ ܬܹܐܘܿܦܝܼܠܘܿܣ ܐܸܡܲ݁ܪ : ܗܵܘ̇ ܐܘܼܡܵܢܵܐ ܪܹܫܵܝܵܐ ܕܟܼܠ . ܡܸܠܬܼܵܐ ܕܐܲܠܵܥܗܵܐ : ܚܲܝ ܘܤܵܥܲ݁ܪ ܟܠ : ܗܵܘ̇ ܕܨܲܒܸܿܬܼ ܠܟܼܠ ܒܠܵܚܡܘܼܬܼܵܐ ܡܛܲܟܲܤܝܼܵܬܼܵܐ : ܠܵܘ ܡ̣ܢ ܟܝܵܢܵܐ ܝܲܩܝܼܪܵܐ ܘܡ̣ܢ ܫܡܲܝܢܹ̈ܐ ܫܩܲܠ̣ ܦܲܓܼܪܵܐ ܘܐܸܬܼ݂ܵܐ ܠܘܵܬܲܢ : ܐܸܠܵܐ ܒܛܝܼܢܵܐ ܚܵܘܝܼ ܪܲܒܿܘܼܬܼܵܐ ܕܐܘܼܡܵܢܘܼܬܹܥܗ : ܟܲܕܼ ܡܬܲܪܸܨ ܠܒܲܪܢܵܫܵܐ ܕܐܸܬܼܓܒܸܠ ܡ̣ܢ ܛܝܼܢܵܐ ܀ ܠܵܐ ܛܲܫܝܼ ܗ̄ܘ̣ܵܐ ܕܐܝܼܬܼܵܘܗܝ ܥܒܼܝܼܕܼܵܐ : ܘܐܝܼܬܼܵܘܗܝ ܬܘܼܒܼ ܥܵܒܼ̇ܘܿܕܼܵܐ . ܠܵܐ ܗ̄ܘ̣ܵܐ ܠܥܵܒܼ̇ܘܿܕܼܵܐ ܥܒܼܝܼܕܼܵܐ ܘܲܠܡܵܪܵܐ ܥܲܒܼܕܵܐ : ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܥܵܒܹ̇ܕܼ ܗ̄ܘ̣ܵܐ : ܐܲܝܟܼ ܕܐܲܢ̄ܬܿ ܕܵܪܹܫ ܐܲܢ̄ܬܿ ܥܲܡܲܢ . ܗ̤ܘܝܘܼ ܓܹܝܪ ܟܲܕܼ ܗ̤ܘ ܐܝܼܬܼܵܘܗܝ ܐܲܪܥܵܢܵܐ ܘܲܫܡܲܝܵܢܵܐ : ܡܸܬܼܚܲܙܝܵܢܵܐ ܘܠܵܐ ܡܸܬܼܚܲܙܝܢܵܐ : ܡܸܤܬܲܝܟܼܵܢܵܐ ܘܠܵܐ ܡܸܤܬܲܝܟܼܵܢܵܐ ܀ ܐܲܝܟܿ ܕܐܸܡ݂ܲܪ ܓܪܝܼܓܼܘܿܪܝܼܘܿܣ : ܗ̤ܘܝܘܼ ܟܲܕܼ ܗ̤ܘ ܐܝܼܬܼܵܘܗܝ ܥܘܸܠܵܐ ܘܡܵܪܹܗ ܕܥܘܸܠܵܐ . ܐܸܠܵܐ ܠܵܐ ܒܵܗ̇ ܟܲܕܼ ܒܵܗ̇ ܗ̤ܘ ܟܲܕܼ ܗ̤ܘ : ܐܸܠܵܐ ܒܦܲܪܨܘܿܦܵܐ . ܥܘܸܠܵܐ ܕܹܝܢ ܘܡܵܪܹܗ ܕܥܘܸܠܵܐ : ܒܲܟܼܝܵܢܹ̈ܐ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܐܝܼܬܲܝܗܘܿܢ ܗܵܠܹܝܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ ܀ ܠܡܵܢܵܐ ܗܵܟܹܝܠ ܗܵܠܹܝܢ ܕܦܲܪܨܘܿܦܵܐ : ܕܐܘܼܤܝܼܵܐ ܘܕܲܟܼܝܵܢܵܐ ܥܵܒܹ̇ܕܼ ܐܲܢ̄ܬܿ ܠܗܹܝܢ ؟ ܘܚܵܛܹ̇ܦ ܐܲܢ̄ܬܿ ܠܐܘܼܤܝܼܵܐ ܕܐܲܠܵܗܵܐ : pb. 322 ܠܐܘܼܤ̈ܝܼܵܣ ܬܲܪ̈ܬܲܝܗܹܝܢ . ܘܡܲܦܸܩ ܐܲܢ̄ܬܿ ܠܲܟܼܝܵܢܵܐ ܕܝܼܠܲܢ ܘܲܠܪܹܫܝܼܬܼܵܐ ܕܡܸܢܲܢ : ܟܲܕܼ ܠܵܐ ܝܵܗܹ̇ܒܼ ܐܲܢ̄ܬܿ ܠܵܐ ܠܥܘܸܠܵܐ ܘܠܵܐ ܠܡܵܪܹܗ ܕܥܘܸܠܵܐ ܫܘܼܚܠܵܦܵܐ ܕܲܟܼܝܵܢܹ̈ܐ . ܐܸܠܵܐ ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܡܲ݁ܪ ܐܲܢ̄ܬܿ ܕܐܝܼܬܹܝܗ̇ ܐܘܼܤܝܼܵܐ ܕܥܘܸܠܵܐ : ܘܐܘܼܤܝܼܵܐ ܕܥܵܒܼ̇ܘܿܕܹܗ ܕܥܘܸܠܵܐ . ܐܲܝܟܼ ܗܵܘ̇ : ܕܗ̤ܘ ܥܲܒܼܕܵܗ̇ ܠܐܘܼܤܝܼܵܐ ܕܝܼܠܹܗ . ܘܲܕܿܬܲܪܬܹܝܢ ܐܘܼܤ̈ܝܼܵܣ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܐܵܘ ܕܐܘܼܤܝܼܵܐ ܕܒܲܪܢܵܫܵܐ : ܐܸܫܬܲܚܠܦܲܬ̤ ܠܐܘܼܤܼܵܐ ܕܐܲܠܵܗܵܐ ܡܸܠܬܼܵܐ . ܐܸܢ ܓܹܝܪ ܥܵܪܹܩ ܐܲܢ̄ܬܿ ܡ̣ܢ ܕܲܠܡܹܐܡܲܪ ܗܵܟܲܢ : ܡܵܢܵܐ ܟܵܐܹ̇ܐ ܐܲܢ̄ܬܿ ܒܐܲܝܢܵܐ ܕܢܲܗܝܼܪܵܐܝܼܬܼ ܐܸܡܲ݁ܪ : ܘܲܕܼܪܘܼܫܥܵܐ ܚܵܫܹ̇ܒܼ ܐܲܢ̄ܬܿ : ܘܲܒܼܪܘܼܫܥܵܐ ܡܩܲܛܪܸܓܼ ܐܲܢ̄ܬܿ ܠܹܗ ؟ ܡܸܛܠ ܡܵܢܵܐ ܕܹܝܢ ܐܲܢ̄ܬܿܘܿܢ ܕܲܝܵܢܹ̈ܐ : ܕܲܒܼܒܸܕܼܝܵܐ ܘܲܒܼܡܲܛܥܝܵܢܘܼܬܼܵܐ ܘܒܲܩܛܝܼܪܵܐ ܗ̤ܘܲܝܬܿܘܿܢ : ܠܵܐ ܒܲܚܸܢܬܿܘܿܢ ܠܤܵܗ̈ܕܘܵܬܼܵܐ ܕܡ̣ܢ ܬܲܒܼ̈ܗܵܬܼܵܐ ܐܸܬܼܟܬܸܒܼ ؟ ܡܚܵܘܹ̇ܝܢ ܗ̣̄ܘܲܝܬܿܘܿܢ ܠܹܗ ܓܹܝܪ ܡ̣ܢ ܕܝܼܠܹܗ : ܕܗܵܢܵܐ ܡ̇ܢ ܡܵܘܕܹܐ ܬܪܹܝܢ ܟܝܵܢܹ̈ܐ : ܐ̄ܚܪܹܢܵܐ ܘܲܐ̄ܚܪܹܢܵܐ . ܡ̣ܢ ܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ : ܐܲܝܟܼ ܕܐܸܡ݂ܲܪܘ ܐܲܒܼ̈ܗܵܬܼܵܐ ܩܲܕܝܼ̈ܫܹܐ . ܘܐܵܦ ܐܲܢ̄ܬܿ ܐܸܡܲ݁ܪ ܐܲܢ̄ܬܿ ܕܲܡܫܲܚܠܦܝܼܢ ܟܝܵܢܹ̈ܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ : ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܲܚܕܼܵܝܘܼܬܼܵܐ ܠܫܘܼ̈ܚܠܵܦܹܐ ܕܲܟܼܝܵܢܹ̈ܐ ܡܒܲܛܠܵܐ ܀ ܗܵܠܹܝܢ : ܡܸܬܼܚܲܙܝܵܐ : ܕܐܲܢ̄ܬܿ ܐܸܡ݂ܲܪܬܿ . ܘܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܐܵܦ ܗܵܝ̇ ܕܥܘܸܠܵܐ ܘܥܵܡ̇ܘܿܪܵܐ ܕܲܒܼܥܘܸܠܵܐ : ܗܵܘ̇ ܡܵܐ ܕܐܸܡܲܪܬܿ ܐܲܢ̄ܬܿ : ܐܵܡܲ݁ܪ : ܕܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ ܒܦܲܓܼܪܐ ܚܵܫܘܿܫܵܐ : ܕܐܝܼܬܼ ܠܹܗ ܢܲܦܫܵܐ ܡܠܝܼܠܬܼܵܐ ܐܲܝܟܼ ܡܵܐ ܕܐܝܼܬܼܵܘܗܝ ܥܘܸܠܵܐ : ܒܲܪܢܵܫܵܐ ܗ̄ܘ̣ ܓܹܝܪ ܐܵܦ ܥܘܸܠܵܐ . ܐܲܝܟܲܢܵܐ ܗܵܟܹܝܠ : ܟܲܕܼ ܐܲܢ̄ܬܿ ܠܗܵܠܹܝܢ ܐܵܡܲ݁ܪ ܐܲܢ̄ܬܿ ܘܲܡܦܝܼܣ pb. 323 ܐܲܢ̄ܬܿ ܕܢܸܫܠܲܡ ܠܲܫܪܵܪܵܐ ܕܗܲܝܡܵܢܘܼܬܼܵܐ : ܒܗܹܝܢ ܟܲܕܼ ܒܗܹܝܢ ܠܗܵܢܐ ܚܲܒܼܬܿ ؟ ܠܵܐ ܓܠܸܐ ܥܵܘ̣ܠܵܐ ؟ ܐܲܢ̄ܬܿ ܐܸܡܲ݁ܪ ܐܲܢ̄ܬܿ ܟܝܵܢܹ̈ܐ ܡܫܲܚ̈ܠܦܹܐ ܒܲܡܫܝܼܚܵܐ : ܘܗܵܢܵܐ : ܗܸܢܹܝܢ ܟܲܕܼ ܗܸܢܹܝܢ ܡܵܘܕܹܐ : ܘܲܡܩܲܒܸܿܠ ܠܵܟܼ ܕܗܵܠܹܝܢ ܐܸܡܲ݁ܪ ܐܲܢ̄ܬܿ . ܘܲܕܼܚܲܕܼ ܐܝܼܬܼܵܘܗܝ ܦܲܪܨܘܿܦܵܐ ܒܲܟܼܝܵܢܹ̈ܐ ܡܫܲܚ̈ܠ̱ܦܹܐ : ܘܐܵܦ ܗ̤ܘ ܗܵܟܲܢܵܐ ܡܵܘܕܹܐ : ܘܠܵܟܼ ܕܡܵܘܕܸܐ ܐܲܢ̄ܬܿ ܒܗܵܠܹܝܢ ܡܩܲܒܸܿܠ ܠܵܟܼ . ܘܐܲܢ̄ܬܿ ܐܵܡܲ݁ܪ ܐܲܢ̄ܬܿ ܕܝܼܠܵܝܘܼܬܼܵܐ ܘܒܲܝܬܵܝܘܼܬܼܵܐ ܡ̣ܢ ܚܕܼܵܝܘܼܬܼܵܐ : ܘܕܲܐ̄ܚܪܹܬܢܵܐ ܗܵܘ̇ ܡܵܐ ܕܲܐ̄ܚܪܹܢܵܐ ܐܝܼܬܼܵܘܗܝ ܘܡܸܬܼܐܡܲܪ ܡܩܲܒܸܿܠ ܐܲܢ̄ܬܿ : ܘܐܵܦ ܗܵܢܵܐ ܕܝܼܠܵܝܘܼܬܼܵܐ ܘܒܲܝܬܵܝܘܼܬܼܵܐ ܐܵܡܲ݁ܪ : ܟܲܕܼ ܠܵܐ ܗ̄ܘ̣ܵܐ ܡ̣ܢ ܕܝܼܠܵܝܘܼܬܼܵܐ ܒܲܝܬܵܝܬܼܵܐ ܘܨܒܼܝܵܢܝܬܼܵܐ : ܠܲܟܼܝܵܢܵܐ ܕܠܵܐ ܨܒܼܝܵܢܵܐ ܗܘ̤ܵܬܼ : ܕܢܸܚܲܫ ܚܲܫܹ̈ܐ ܟܝܵܢܵܝܹ̈ܐ . ܐܸܠܵܐ ܐܲܢ̄ܬܿ ܡܟܲܢܸܫ ܐܲܢ̄ܬܿ ܠܐܲܝܠܹܝܢ ܕܐܸܬܼܐܡܪܹ̈ܝܢ : ܐܲܝܟܼ ܡ̇ܢ ܕܠܝܬܿ ܠܵܐ ܗܵܘ̇ ܕܲܥ̣ܒܲܕܼ ܐܸܢܹܝܢ ܠܹܗ ܕܝܼ̈ܠܵܝܵܬܼܵܐ : ܘܠܵܐ ܗܵܠܹܝܢ ܕܲܗ̤ܘܲܝ̈ ܕܝܼܠܹܗ : ܐܸܠܵܐ ܚܲܕܼ ܐܝܼܬܼܵܘܗܝ . ܠܵܐ ܗ̄ܘ̣ܵܐ ܦܲܪܨܘܿܦܵܐ : ܐܸܠܵܐ ܐܵܦ ܐܘܼܤܝܼܵܐ : ܕܲܬܼܒܲܛܸܠ ܠܟܼܠܗܹܝܢ ܐܲܝܠܹܝܢ ܕܐܵܘܕܝܼܬܿܘܿܢ ܥܲܡ ܚܕܼܵܕܹ̈ܐ . ܐܸܢ ܠܗܵܠܹܝܢ ܬܪܼܨܵܐ ܐܵܡܲ݁ܪ ܐܲܢ̄ܬܿ : ܘܠܵܐ ܡܫܲܚ̈ܠܦܵܢ ܡ̣ܢ ܫܪܵܪܵܐ : ܐܵܦ ܠܵܐ ܕܬܸܤܬܿܪܘܼܢ ܐܸܢܘܿܢ ܙܵܕܸܩ ܗ̄ܘ̣ܵܐ : ܠܵܐ ܠܗܵܝ̇ ܕܚܲܕܸ ܦܲܪܨܘܿܦܵܐ : ܘܠܵܐ ܬܘܼܒܼ ܠܗܵܝ̇ ܕܲܬܼܪܹܝܢ ܟܝܵܢܹ̈ܐ . ܥܲܠ ܠܵܐ ܡܸܕܸܡ ܚܲܝܸܒܼܬܿܘܿܢܵܢܝ : ܠܵܐ ܐܲܝܟܼ ܐܲܝܢܵܐ ܕܠܵܐ ܡܵܘܕܸܐ ܚܲܕܼ ܦܲܪܨܘܿܦܵܐ : ܒܕܸܐܡܪܹܬܼ ܕܗ̤ܘ ܟܲܕܼ ܗ̤ܘ ܥܘܸܠܵܐ ܘܥܵܡ̇ܘܿܪܵܐ ܕܲܒܼܥܘܸܠܵܐ . ܗܵܝ̇ ܓܹܝܪ ܕܗ̤ܘܝܘܼ ܟܲܕܼ ܗ̤ܘ : ܠܚܲܕܼ ܘܠܹܗ ܟܲܕܼ ܠܹܗ ܠܦܲܪܨܘܿܦܵܐ ܡܵܘܕܥܵܐ . ܘܠܵܐ ܗ̄ܘ̣ܵܐ ܐܲܝܟܼ ܐܲܝܢܵܐ ܕܠܵܐ ܡܵܘܕܸܐ ܬܪܹܝܢ ܟܝܵܢ̈ܝܼܢ . ܥܵܡ̇ܘܿܪܵܐ ܓܹܝܪ ܠܲܟܼܝܵܢܵܐ pb. 324 ܡܵܘܕܲܥ : ܐܲܝܟܼ ܡ̇ܢ ܕܐܝܼܿܬܼܵܘܗܝ ܒܥܘܸܠܵܐ ܐܲܝܟܼ ܕܲܒܼܓܼܘܼܫܡܵܐ . ܕܠܵܐ ܗ̤ܝ ܟܲܕܼ ܗ̤ܝ ܬܸܤܬܿܒܲܪ ܐܘܼܤܝܼܵܐ ܕܐܲܠܵܗܵܐ : ܘܐܘܼܤܝܼܵܐ ܕܥܘܸܠܵܐ . ܐܸܢ ܗܵܟܹܝܠ ܐܲܢ̄ܬܿ ܠܵܐ ܡܲܟܼܪܸܙ ܐܲܢ̄ܬܿ ܗܵܕܹܐ : ܘܠܵܐ ܗܵܢܵܐ ܕܲܟܼܬܲܒܼ ܗܵܠܹܝܢ : ܠܵܐ ܙܵܕܹܩ ܗ̄ܘ̣ܵܐ ܠܲܡܩܲܛܪܵܓܼܘܼܬܲܢܝ ܘܲܠܡܸܥܫܩܲܢܝ : ܕܠܵܐ ܡܵܘܕܸܐ ܐ̄ܢܵܐ ܚܲܕܼ ܦܲܪܨܘܿܦܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ . ܐܵܘ ܐܲܝܟܼ ܕܲܒܼܦܘܼܪܫܵܢܵܐ ܘܲܒܼܦܘܼܠܵܓܼܵܐ ܡܢܵܬܼܵܢܵܐܝܼܬܼ ܤܵܐܹ̇ܦ ܐ̄ܢܵܐ ܠܗܘܿܢ : ܐܲܝܟܼ ܐܲܝܠܹܝܢ ܕܲܦܪܝܼܫܝܼܢ ܒܕܘܼܟܿܬܼܵܐ ܘܪܲܚܝܼܩܝܼܢ ܡ̣ܢ ܚܕܼܵܪܹ̈ܐ . ܥܵܡ̇ܘܿܪܵܐ ܓܹܝܪ ܐܸܡ̇ܪܹܬܼ : ܠܐܲܝܢܵܐ ܕܒܲܟܼܝܵܢܵܐ ܥ̣ܡܲܪ ܡ̣ܢ ܟܠ ܦܪܘܼܣ . ܘܥܵܡܘܿܪܵܐ ܗ̄ܘ̣ ܐܲܝܢܵܐ ܕܥܵܡܲܪ ܒܗܵܘ̇ ܐܲܝܢܵܐ ܕܡܸܬܼܥܡܲܪ : ܘܐܝܼܬܼ ܠܹܗ ܦܲܪܨܘܿܦܹܗ . ܘܗܵܘ̇ ܕܡܸܬܼܥܡܲܪ : ܐܝܼܬܼ ܠܹܗ ܦܲܪܨܘܿܦܵܐ ܕܗܵܘ̇ ܕܥܵܡܲܪ . ܟܲܕܼ ܒܲܚܫܲܚܬܼܵܐ ܕܦܲܪ̈ܨܘܿܦܲܝܗܘܿܢ : ܐܲܝܟܼ ܕܲܒܼܕܝܼܠܗܘܿܢ ܡܸܬܼܚܲܫܚܝܼܢ ܡܫܲܠܛܵܐܝܼܐܼ . ܗܵܢܵܐ ܗܵܘ̇ ܐܝܼܬܼܵܘܗܝ : ܘܗܵܘ̇ ܗܵܢܵܐ . ܟܲܕܼ ܡܩܵܘܸܐ ܗܵܢܵܐ ܘܗܵܘ̇ : ܐܲܟܼܡܵܐ ܕܐܝܼܬܲܝܗܘܿܢ ܒܲܟܼܝܵܢܹ̈ܐ . ܐܸܢܗ̤ܘ ܕܫܲܪܝܼܪܵܐܝܼܬܼ ܐܲܠܵܗܵܐ ܗ̄ܘ̣ : ܫܲܪܝܼܪܵܐܝܼܬܼ ܕܐܵܦ ܒܲܟܼܝܵܢܹܗ ܗ̄ܘ̣ : ܘܲܡܫܲܡܠܝܵܐ ܐܝܼܬܼܵܘܗܝ ܡܵܘܕܹܝܢ ܚ̄ܢܲܢ : ܟܲܕܼ ܒܡܸܕܸܡ ܠܵܐ ܡܒܲܨܲܪ ܡ̣ܢ ܟܝܵܢܵܐ ܕܐܲܒܼܵܐ . ܘܲܠܒܲܪܢܵܫܵܐ ܕܫܲܪܝܼܪܵܐܝܼܬܼ ܒܲܪܢܵܫܵܐ ܗ̄ܘ̣ ܒܲܟܼܝܵܢܹܗ ܡܫܲܡܠܝܵܐܝܼܬܼ ܡܲܘܕܹܝܢ ܚ̄ܢܲܢ : ܟܲܕܼ ܒܡܸܕܸܡ ܠܵܐ ܡܒܲܨܲܪ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ : ܠܵܐ ܒܦܲܓܼܪܵܐ ܘܠܵܐ ܒܢܲܦܫܵܐ ܘܠܵܐ ܒܝܼܕܲܥܬܼܵܐ . ܟܠܗܹܝܢ ܗܵܠܹܝܢ ܐܝܬܼ ܠܹܗ ܒܲܕܼܡܘܼܬܲܢ : ܤܛܲܪ ܡ̣ܢ ܚܛܝܼܬܼܵܐ : ܠܵܐ ܗ̄ܘ̣ܵܐ ܕܠܵܐ ܡܲܥܒܿܕܼܵܢܘܼܬܼܵܐ ܐܝܼܬܼܵܘܗܝ ܒܲܟܼܝܵܢܹܗ ܕܝܼܠܹܗ . ܐܵܦܸܢ ܓܹܝܪ ܐܲܠܵܗܵܐ ܒܦܲܪܨܘܼܦܹܗ ܕܝܼܠܹܗ ܡܸܬܼܚܲܫܲܚ ܒܗܵܠܹܝܢ : ܐܲܝܟܼ ܕܒܼܐܝܠܹܝܢ ܕܲܕܼܒܲܪܢܵܫܵܐ ܐܸܢܹܝܢ ܡܸܢܚܲܫܚ . ܐܲܝܟܲܢܵܐ ܕܐܵܦ pb. 325 ܐ̄ܢܵܫܘܼܬܼܵܐ ܒܐܲܠܵܗܘܼܬܼܵܐ ܡܸܬܼܚܲܫܚܵܐ : ܒܐܲܝܠܹܝܢ ܕܕܲܐܠܵܗܘܼܬܼܵܐ ܐܸܢܹܝܢ . ܠܦܲܪܨܘܿܦܵܐ ܓܹܝܪ ܐܝܼܬܼ ܠܗܘܿܢ ܚܕܼܵܝܘܼܬܼܵܐ : ܘܠܵܘ ܠܐܘܼܤܝܼܵܐ . ܡܸܛܠ ܗܵܢܵܐ ܙܵܕܹܩ ܠܲܡܤܵܡ ܩܕܼܵܡܲܝܢ ܘܲܠܡܵܘܕܵܝܘܼ : ܕܐܲܝܟܲܢܵܐ ܕܡ̣ܢ ܨܲܠܡܵܐ ܪܹܫ ܛܘܼܦܤܵܐ ܡܸܬܿܬܵܘܕܸܐ : ܡܸܛܠ ܕܡܸܢܹܗ ܐܝܼܬܼ ܠܹܗ ܗܵܕܹܐ ܕܐܸܬܼܐܡܲܪ : ܕܗܵܘ̇ ܐܝܼܬܼܵܘܗܝ . ܗܵܟܼܘܵܬܼ ܐܵܦ ܟܲܕܼ ܡܸܬܼܐܡܲܪ ܐܲܠܵܗܵܐ ܡܸܠܬܼܵܐ ܒܸܤܪܵܐ : ܡܸܬܿܬܵܘܕܸܐ ܒܸܤܪܵܐ : ܕܡܸܢܹܗ ܡܸܬܼܐܡܲܪ ܒܸܤܪܵܐ : ܘܒܸܤܪܵܐ ܐܲܠܵܗܵܐ ܘܡܵܪܝܵܐ ܘܲܒܼܪܵܐ ܕܐܲܠܵܗܵܐ . ܡܵܪܝܵܐ : ܕܡܸܢܹܗ ܡܸܬܼܐܡܲܪ ܕܐܝܼܬܼܵܘܗܝ ܒܗܵܠܹܝܢ : ܕܠܵܐ ܒܒܼܘܼܠܒܵܠܵܐ ܐܵܘ ܒܫܘܼܚܠܵܦܵܐ ܐܵܘ ܒܦܲܢܛܵܤܝܼܵܐ : ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܢܸܬܼܪܢܸܐ . ܐܸܢ ܕܹܝܢ ܢܫܲܚܠܸܦ ܐ̄ܢܵܫ ܗܵܠܹܝܢ ܕܨܲܠܡܵܐ : ܐܲܝܟܼ ܕܢܹܐܡܲܪ ܐܸܢܹܝܢ ܕܪܹܫ ܛܘܼܦܤܵܐ : ܐܵܠܨܵܐ ܕܲܒܼܬܲܪ̈ܬܲܝܗܹܝܢ ܢܲܤܟܸܠ : ܘܒܲܐܠܵܗܘܼܬܼܵܐ ܘܲܒܼܐ̄ܢܵܫܘܼܬܼܵܐ . ܒܐ̄ܢܵܫܘܼܬܼܵܐ : ܕܠܲܟܼܝܵܢܵܐ ܕܐܲܠܵܗܘܼܬܼܵܐ ܤܵܐܹ̇ܡ ܠܵܗ̇ . ܘܒܲܐܠܵܗܘܼܬܼܵܐ : ܡܸܛܠ ܕܲܠܗܵܠܹܝܢ ܕܐܲܠܵܗܘܼܬܼܵܐ : ܠܲܟܼܝܵܢܵܐ ܕܐ̄ܢܵܫܘܼܬܼܵܐ ܝܵܗܹ̇ܒܼ : ܘܲܡܫܲܚܠܸܦ ܠܬܲܪ̈ܬܵܝܗܹܝܢ . ܐܸܠܵܐ ܗܵܠܹܝܢ ܡ̇ܢ ܗܵܟܲܢܵܐ ܗܵܘ̈ܝܵܢ ܗ̣̄ܘܲܝ̈ : ܟܲܕܼ ܡܸܬܼܒܲܚ̈ܢܵܢ ܡ̣ܢ ܕܲܝ̈ܢܹܐ . ܐܸܢܗܘ̤ ܕܐܝܼܬܲܝܗܘܿܢ ܗ̄ܘ̣ܵܘ ܕܲܝܢܹ̈ܐ : ܘܒܲܐܝܠܹܝܢ ܕܐܵܪ̈ܬܵܕܘܿܟܿܤܹܐ ܐܝܼܬܲܝܗܹܝܢ ܗ̣̄ܘܲܝ̈ ܡܸܙܕܲܗܪܝܼܢ ܗ̄ܘ̣ܵܘ : ܕܠܵܐ ܡܸܨܛܲܠܝܵܢܘܼܬܼܵܐ ܕܲܠܓܲܒܵܐ ܕܗܲܪ̈ܵܛܝܼܩܹܐ : ܘܠܵܐ ܫܵܒܼܩ̇ܝܼܢ ܗ̄ܘ̣ܵܘ ܕܲܠܒܲܪ ܡ̣ܢ ܬܚܘܼ̈ܡܹܐ ܢܸܤܬܲܥܪ̈ܵܢ . ܐܸܠܵܐ ܠܵܐ ܐܝܼܬܲܝܟܿܘܿܢ ܗ̣̄ܘܲܝܬܿܘܿܢ ܕܲܝܵܢܹ̈ܐ : ܡܵܘܤܸܦ ܐ̄ܢܵܐ ܕܹܝܢ ܕܐܵܦ ܠܵܐ ܐܵܪ̈ܬܵܕܘܿܟܿܤܹܐ . ܘܐܸܢ ܠܵܐ : ܐܵܦܠܵܐ ܠܗܵܠܹܝܢ ܡܚܲܦܹܝܢ ܗ̣̄ܘܲܝܬܿܘܿܢ . ܘܡܵܢܵܐ ܐܹܡܲܪ ؟ ܠܟܼܠܟܼܘܿܢ ܚܲܕܼ ܪܸܥܝܵܢܵܐ ܘܗ̤ܘ ܟܲܕܼ ܗ̤ܘ ܐܝܼܬܼ ܠܟܼܘܿܢ : ܒܪܲܡ ܩܪܵܘ ܘܐܵܦ ܠܗܵܠܹܝܢ ܕܒܼܵܬܲܪܟܸܢ . pb. 326 ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܩܲܕܼܡܵܝܬܼܵܐ . ܕܓܼܵܘܵܐ ܓܹܝܪ ܐܝܼܬܹܝܗ̇ ܡܲܥܒܿܕܵܢܘܼܬܼܵܐ ܕܲܬܼܠܝܼܬܼܵܝܘܼܬܼܵܐ ܩܲܕܝܼܫܵܬܐ : ܘܒܲܠܚܘܿܕܼ ܒܦܲܪ̈ܨܘܿܦܹܐ ܦܪܝܼܫܝܼܢ . ܪܲܒܘܼܬܼ ܫܘܼܒܼܚܵܐ ܓܹܝܪ ܕܝܼܚܝܼܕܝܵܐ : ܒܲܙܒܲܢ ܠܐܲܒܼܵܐ ܡܵܩܸܦ ܠܵܗ̇ . ܐܝܼܬܼܵܘܗܝ ܓܹܝܪ ܐܵܒܼܝ : ܗܵܘ̇ ܕܲܡܫܲܒܲܚ ܠܝܼ . ܒܲܙܒܲܢ ܕܹܝܢ : ܠܪܘܼܚܵܐ ܕܩܘܼܕܸܫܵܐ . ܪܘܼܚܵܐ ܕܲܫܪܵܪܵܐ : ܗ̤ܘ ܢܫܲܒܿܚܲܢܝ . ܒܲܙܒܲܢ ܕܹܝܢ : ܒܚܲܝܠܵܐ ܕܲܡܫܝܼܚܵܐ . ܡܵܢܵܐ ܟܲܝ ܐܝܼܬܼ ܒܗܵܠܹܝܢ ܕܠܲܓܼܡܵܪ ܐܲܙܝܼܥ ܐܸܢܘܿܢ : ܥܲܠ ܕܐܸܡ̇ܪܹܬܼ ܕܲܕܓܼܵܘܵܐ ܐܝܼܬܹܝܗ̇ ܡܲܥܒܲܕܼܵܢܘܼܬܼܵܐ ܕܲܬܼܠܝܼܬܼܵܝܘܼܬܼܵܐ : ܘܒܲܠܚܘܿܕܼ ܒܲܩܢܘܿܡܹ̈ܐ ܐܝܼܬܼ ܠܵܗ̇ ܦܘܼܠܵܓܼܵܐ ؟ ܐܵܘ ܕܲܠܡܵܐ ܐ̄ܚܪܵܢܝܵܐܝܼܬܼ ܐܝܼܬܼ ܠܟܼܘܿܢ ܠܡܲܤܒܵܪܘܼ ܕܐܸܡ̇ܪܹܬܼ ܠܟܼܘܿܢ ܥܲܠ ܬܠܝܼܬܼܵܝܘܼܬܼܵܐ : ܕܡܸܫܬܲܒܲܚ ܒܪܵܐ ܡ̣ܢ ܐܲܒܼܵܐ ܘܡ̣ܢ ܪܘܼܚܵܐ ܕܩܘܼܕܼܫܵܐ : ܠܵܘ ܕܠܵܐ ܤܵܦܹ̇ܩ ܠܫܘܼܒܼܚܹܗ ܕܝܼܠܹܗ : ܐܸܠܵܐ ܝܲܬܿܝܼܪܵܐܝܼܬܼ ܩܲܕܿܡܹ̇ܬܼ ܤܲܗ̇ܕܹܬܼ ܘܡܸܛܠ ܗܵܕܹܐ ܤܵܡܹ̇ܬܼ : ܕܒܲܙܒܲܢ ܕܹܝܢ ܒܚܲܝܠܵܐ ܕܲܡܫܝܼܚܵܐ . ܐܲܝܡܟܼ ܡ̇ܢ ܕܤܵܦܹ̇ܩ ܠܫܘܼܒܼܚܵܐ ܕܝܼܠܹܗ ܘܠܵܐ ܤܢܝܼܩ : ܡܸܛܠ ܕܠܵܐ ܤܢܝܼܩܵܐ ܐܝܼܬܼܵܘܗܝ . ܡܲܢ̣ܘܼ ܗܵܟܹܝܠ ܐܲܛܥܝܼܟܼܘܿܢ ؟ ܐܸܠܵܐ ܟܒܲܪ ܪܵܢܹܝܢ ܐܢ̄ܬܿܘܿܢ ܕܐܵܡܲ݁ܪ ܐ̄ܢܵܐ ܥܲܠ ܐ̄ܢܵܫܘܼܬܼܵܐ : ܕܡ̣ܢ ܐܲܒܼܵܐ ܡܸܫܬܒܿܚܵܐ ܗ̄ܘ̣ܵܬܼ : ܘܡ̣ܢ ܪܘܼܚܵܐ ܕܩܘܼܕܼܫܵܐ : ܘܡܸܢܹܗ ܕܐܲܠܵܗܵܐ ܡܸܠܬܼܵܐ . ܤܲܓܿܝܼ ܡܲܩܪܒܼܝܼܢ ܐܢ̄ܬܿܘܿܢ : ܘܠܵܐ ܡܸܕܸܡ ܕܲܡܕܲܒܿܪܵܢܘܼܬܼܵܐ ܨܵܒܹ̇ܝܢ ܐܢ̄ܬܿܘܿܢ ܕܲܬܼܫܲܡܗܘܼܢ . ܘܢܼܗܘܸܐ : ܕܗܵܟܲܢܵܐ ܐܲܡܝܼܪ ܠܝܼ . ܠܵܐ ܓܹܝܪ ܡܸܫܬܿܐܸܠ ܐ̄ܢܵܐ ܡ̣ܢ ܗܵܝ̇ : ܕܥܲܠ ܐܵܦܹܝ̈ܗ̇ ܡܲܩܪܒܼܝܼܢ ܐܢ̄ܬܿܘܿܢ : ܐܸܠܵܐ ܗܵܫܵܐ ܡܩܝܼܡ ܐ̄ܢܵܐ ܡܸܠܲܬܼܝ ܓܲܠܝܵܐܝܼܬܼ . ܠܵܘ ܓܹܝܪ ܡܸܕܸܡ pb. 327 ܐ̄ܚܪܹܝܢ ܐܝܼܬܼܵܘܗܝ ܩܪܵܒܼܟܼܘܿܢ ܕܠܘܼܩܒܲܠܝ ܒܝܲܕܼ ܟܠܗܹܝܢ : ܤܛܲܪ ܡ̣ܢ ܗܵܢܵܐ : ܥܲܠ ܒܸܤܪܵܐ ܕܲܬܼܠܝܼܬܵܝܘܼܬܼܵܐ ܠܵܐ ܡܵܘܕܹܝܢ ܐܢ̄ܬܿܘܿܢ ܕܒܲܪܝܵܐ ܐܝܼܬܼܵܘܗܝ . ܘܡ̣ܢ ܟܝܵܢܵܐ ܕܝܼܠܲܢ ܐܝܼܬܼܵܘܗܝ ܐܵܕܼܵܡ ܬܪܲܝܵܢܵܐ : ܘܗܵܘ̇ ܕܒܲܪܝܵܐ ܐܝܼܬܼܵܘܗܝ . ܠܵܐ ܝܵܗ̇ܒܿܝܼܢ ܐܢ̄ܬܿܘܿܢ ܕܒܼܵܪܘܿܝܘܼܬܼܵܐ ܗ̄ܘ̣ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܘܲܕܼܡܸܫܬܲܒܲܚ ܬܘܼܒܼ ܡ̣ܢ ܒܵܪܘܿܝܵܐ . ܡܵܢܵܐ ܡܦܲܠܸܓܼ ܐܲܢ̄ܬܿ ؟ ܡܵܢܵܐ ܢܸܥܒܸܿܕܼ ܠܒܲܪܢܵܫܵܐ ܗܵܘ̇ ؟ ܐܵܘ ܠܵܐ ܡܵܘܘܕܹܝܢ ܐܢ̄ܬܿܘܿܢ ܕܲܥܒܼܝܼܕܼܵܐ ܐܝܼܬܼܵܘܗܝ ܒܸܤܪܵܐ : ܐܵܘ ܡܵܘܕܹܝܢ ܐܢ̄ܬܿܘܿܢ ܕܲܥܒܝܼܕܼܵܐ ܐܝܼܬܼܵܘܗܝ ܒܸܤܪܵܐ : ܐܸܠܵܐ ܠܵܐ ܗ̄ܘ̣ܵܐ ܡ̣ܢ ܐܘܼܤܝܼܵܐ ܐ̄ܚܪܹܬܼܵܐ : ܐܸܠܵܐ ܡ̣ܢ ܕܐܲܠܵܗܵܐ ܡܸܠܬܼܵܐ . ܘܐܲܝܟܲܢܵܐ ܕܠܵܐ ܢܸܗܘܸܐ ܒܪܝܼܬܼܵܐ ܕܐܲܒܼܵܐ ܐܵܘ ܕܪܘܼܚܵܐ ܕܩܘܼܕܼܫܵܐ : ܥܵܒܼܕܝܼܢ ܐܢ̄ܬܿܘܿܢ ܠܹܗ ܒܵܪܘܿܝܵܐ ܕܝܵܬܹܗ . ܤܲܓܿܝܼ ܓܹܝܪ ܙܗܝܼܪܝܼܢ ܐܢ̄ܬܿܘܿܢ ܒܗܵܠܹܝܢ : ܘܗ̤ܘ ܠܝܵܬܹܗ ܥܵܒܼ̇ܕܝܼܢ ܐܢ̄ܬܿܘܿܢ ܠܹܗ ܥܵܒܼܘܿܕܼܵܐ . ܘܲܕܼܠܵܘ ܡ̣ܢ ܐ̄ܚܪܹܢܵܐܠ ܐܵܡ̇ܪܝܼܢ ܐܢ̄ܬܿܘܿܢ ܕܐܸܬܼܥܒܸܕܼ : ܐܸܠܵܐ ܡ̣ܢ ܝܵܬܹܗ . ܗܵܢܵܐ ܟ̱ܠܹܗ ܫܲܦܝܪܵܐ ܠܟܼܘܿܢ ܘܟܹܐܢܵܐ ܟܲܕܼ ܗܵܟܲܢܵܐ ܬܸܬܼܐ̱ܡܲܪ : ܠܡܵܢܵܐ ܠܵܘ ܢܲܗܝܼܪܵܐܝܼܬܼ ܐܵܡ̇ܪܝܼܢ ܐܢ̄ܬܿܘܿܢ ܗܵܘ̇ ܡܵܐ ܕܡܲܤܒܿܪܝܼܢ ܐܢ̄ܬܿܘܿܢ ܕܫܲܪܝܼܪ ܗ̄ܘ̣ ؟ ܐܸܠܵܐ ܒܲܫܡܵܐ ܡ̇ܢ ܥܵܪܩܝܼܢ ܐܢ̄ܬܿܘܿܢ : ܒܲܥܒܼܵܕܹ̈̇ܐ ܕܹܝܢ ܗܵܦ̇ܟܿܝܼܢ ܐܢ̄ܬܿܘܿܢ ܥܠܵܘܗܝ . ܘܥܲܠ ܟܝܵܢܵܐ ܕܐܵܠܵܗܵܐ ܡܸܠܬܼܵܐ ܡܲܤܩܝܼܢ ܐܢ̄ܬܿܘܿܢ ܠܗܹܝܢ ܟܝܵܢܵܐܝܼܬܼ : ܠܟܼܝܼ̈ܠܝܵܬܼܵܐ ܕܒܸܤܪܵܐ ܟܝܵܢܵܝܵܐ . ܠܵܐ ܥܵܒܼܕܵܐ ܬܪܹܝܢ ܒܢ̈ܝܼܢ ܐܵܘ ܬܪܹܝܢ ܡܫܝܼܚ̈ܝܼܢ : ܗܵܝ̇ ܕܲܬܼܪܹܝܢ ܟܝܵܢ̈ܝܼܢ ܕܲܡܚܲܝܕܝܼܢ ܒܚܲܕܼ ܦܲܪܨܘܿܦܵܐ : ܟܲܕܸ ܫܘܼܚܠܵܦܵܐ ܕܟܼܠ ܚܲܕܼ ܚܲܕܼ ܡ̣ܢ ܟܝܵܢܹ̈ܐ ܢܛܝܼܪ . pb. 328 ܝܵܕܲܥ̇ ܐܲܢ̄ܬܿ ܒܕܘܼܟ ܠܗܵܘ̇ ܕܐܸܡ݂ܲܪ ܠܗܵܠܹܝܢ ܡ̣ܢ ܟܠ ܦܘܿܪܣ : ܐܸܡ݂ܲܪܬܿ ܗܵܟܹܝܠ ܠܫܘܼܚ̈ܠܵܦܹܐ ܕܡܸܬܼܩܲܝܡܹܝܢ ܘܠܵܐ ܡܸܬܼܒܲܛܠܝܼܢ : ܡܸܛܠ ܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܐܸܡ݂ܲܪ ܚܲܕܼ ܦܲܪܨܘܿܦܵܐ ܒܲܬܼܪܹܝܢ ܟܝܵܢ̈ܝܼܢ : ܘܠܲܬܼܪܹܝܢ ܟܝܵܢܹ̈ܐ ܒܚܲܕܼ ܦܲܪܨܘܿܦܵܐ : ܐܲܝܟܼ ܓܪܝܼܓܼܘܿܪܝܼܘܿܣ : ܘܐܲܝܟܼ ܠܲܡܒܿܪܘܿܣܝܼܘܿܣ : ܘܐܲܝܟܼ ܐܵܬܵܢܵܤܝܼܣ : ܐܲܝܟܼ ܟܠܗܘܿܢ ܐܲܒܼ̈ܗܵܬܼܵܐ . ܐܲܝܟܼ ܕܐܵܦ ܐܲܢ̄ܬܿ ܐܸܡ݂ܲܪܬܿ : ܕܠܵܐ ܗܸܢܹܝܢ ܟܲܕܼ ܗܵܢܹܝܢ ܢܸܟܼܬܿܘܿܒܼ . ܐܸܢ ܐܝܼܬܲܝܟܿܘܿܢ ܗ̣̄ܘܲܬܿܘܿܢ ܕܲܝܵܢܹ̈ܐ ܟܹܐܢܹ݂̈ܐ : ܠܵܐ ܡܸܬܬܟܸܠ ܗ̄ܘ̣ܵܐ . ܐܸܠܵܐ ܥ̣ܒܲܪ ܗ̄ܘ̣ܵܐ ܠܟܼܠܟܼܘܿܢ ܕܬܸܫܬܵܘܬܿܦܘܼܢ ܒܪܘܼܫܥܵܐ : ܕܐܵܦ ܐܵܢ̄ܬܿܘܿܢ ܬܸܥܪܩܘܼܢ ܡ̣ܢ ܫܲܘܝܘܼܬܼܵܐ ܕܕܼܝܼܢܵܐ . ܒܲܕܼ ܕܵܚ̇ܠܝܼܢ ܗ̣̄ܘܲܝܬܿܘܿܢ ܡ̣ܢ ܡܲܟܿܤܵܢܘܼܬܼܵܐ : ܕܐܲܝܠܹܝܢ ܕܠܘܼܩܒܲܠ ܢܲܦܫܟܼܘܿܢ ܤܥܲܪܬܿܘܿܢ . ܨܵܒܹ̇ܝܢ ܐܢ̄ܬܿܘܿܢ ܕܐܵܦ ܠܲܐ̄ܚܪ̈ܵܢܝܵܬܼܵܐ ܐܲܝܠܹܝܢ ܕܲܟܼܬܲܒܼܘ ܬܒܲܚܢܘܼܢ : ܠܵܐ ܬܸܡܐܲܢ ܠܟܼܘܿܢ ܕܲܥܠܲܝܗܹܝܢ ܟܲܕܼ ܥܠܲܝܗܹܝܢ ܙܲܒܼܢ̈ܝܼܢ ܤܲܓܿܝܼ̈ܐܵܢ ܬܸܫܡܥܘܼܢ . ܒܪܲܡ ܡܤܲܒܿܪܝܼܢ ܐܢ̄ܬܿܘܿܢ ܐܵܠܨܵܐܝܼܬܼ ܠܐܵܢܲܢܩܹܐ ܕܗܵܠܹܝ ܕܡܸܬܼܐܲܡܪܵܢ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܿܬܲܥܸܤܪܹܵܐ : ܟܲܕܼ ܐܵܡܲ݁ܪ ܥܵܠ ܒܪܵܐ . ܗܵܢܵܘ ܗܵܘ̇ ܕܐܸܡ݂ܲܪ : ܐܲܠܵܗܝ ܐܲܠܵܗܝ ܠܡܵܢܵܐ ܫܒܲܩ̣ܬܵܢܝ : ܗܵܢܵܘ ܕܲܠܡܵܘܬܵܐ ܬܠܵܬܼܵܐ ܝܵܘܡ̈ܝܼܢ ܤܲܝܒܲܪ : ܤܵܓܹ̇ܕܼ ܐ̄ܢܵܐ ܕܹܝܢ ܥܲܡ ܐܲܠܵܗܘܼܬܼܵܐ ܠܗܵܢܵܐ ܀ ܘܡ̣ܢ ܒܵܬܲܪ ܐ̄ܚܪ̈ܵܢܝܵܬܼܵܐ : ܡܸܛܠ ܠܵܒܼܘܼܫܵܐ ܤܵܓܹ̇ܕܼ ܐ̄ܢܵܐ . ܡܸܛܠ ܟܲܤܝܵܐ : ܠܓܲܠܝܵܐ : ܕܠܵܐ ܡܸܬܼܦܪܸܫ ܡ̣ܢ ܡܸܬܼܚܲܙܝܵܢܵܐ . ܡܸܛܠ ܗܵܢܵܐ ܗܵܘ̇ ܕܠܵܐ ܡܸܬܼܦܲܪܸܫ : ܐܵܦܠܵܐ ܠܐܝܼܩܵܪܵܐ ܡܦܲܪܸܫ pb. 329 ܐ̄ܢܵܐ . ܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ : ܘܲܡܚܲܝܸܕܼ ܐ̄ܢܵܐ ܠܤܸܓܼܕܬܼܵܐ . ܠܵܐ ܗ̄ܘ̣ܵܐ ܡܸܢܹܗ ܘܠܹܗ ܐܲܠܵܗܵܐ ܐܸܬܼܓܒܸܠ ܒܡܲܪܒܿܥܵܐ : ܘܠܵܐ ܬܘܼܒܼ ܡܸܢܹܗ ܘܠܹܗ ܐܲܠܵܗܵܐ ܐܸܬܼܒܿܪܝܼ ܡ̣ܢ ܪܘܼܚܵܐ ܕܩܘܼܕܫܵܐ : ܘܐܵܦܠܵܐ ܡܸܢܹܗ ܘܠܹܗ ܐܲܠܵܗܵܐ ܐܸܬܼܩܒܲܪ ܒܩܲܒܼܪܵܐ . ܗܵܟܲܢܵܐ ܓܹܝܪ ܐܸܠܘܼ ܐܝܼܬܹܝܗ̇ ܗ̄ܘ̣ܵܬܼ : ܕܲܚ̈ܠܲܝ ܠܒܲܪܢܵܫܵܐ ܘܕܵܚ̈ܠܲܝ ܠܡܝܼ̈ܬܹܐ ܐܝܼܬܲܝܢ ܗ̣̄ܘܲܝܢ ܓܲܠܝܵܐܝܼܬܼ . ܐܸܠܵܐ ܡܸܛܠ ܕܲܒܼܗܵܘ̇ ܕܐܸܬܼܢܤܸܒܼ ܐܲܠܵܗܵܐ ܐܝܼܬܼܵܘܗܝ : ܡ̣ܢ ܗܵܘ̇ ܕܲܢܤܲܒܼ ܐܵܦ ܗܵܘ̇ ܕܐܸܬܼܢܤܸܒܼ ܐܲܠܵܗܵܐ ܥܲܡܹܗ ܡܸܬܐܡܲܪ ܀ ܙܵܕܹܩ ܕܠܵܐ ܢܲܡܐܢܘܼܢ ܩܵܪ̈ܘܿܝܹܐ : ܐܲܝܟܼ ܐܲܝܠܹܝܢ ܕܠܵܐ ܤܢܝܼܩܝܼܢ ܬܘܼܒܼ ܥܲܠ ܥܘܼܗܕܵܢܵܐ . ܐܸܠܵܐ ܢܸܨܒܼܘܼܢ ܠܡܸܥܒܲܪ ܒܲܤܝܵܡܵܐ ܕܡܸܠܲܝ̈ܗܘܿܢ : ܒܗܵܠܹܝܢ ܕܩܲܝܼܒܼܵܐܝܼܬܼ ܤܵܡ̣ܘܼ ܠܘܼܩܒܲܠܝ : ܕܠܑܵ ܗ̄ܘ̣ܵܐ ܡܸܢܹܗ ܘܠܹܗ ܐܝܼܬܼܵܘܗܝ ܓܘܼܫܡܵܐ . ܗܵܠܹܝܢ ܕܲܒܼܗܹܝܢ ܕܲܓܿܠܘܼܢܝ ܥܵܘ̈ܠܐܝܼܬܼ : ܐܲܝܟܼ ܡ̇ܢ ܕܒܲܪܢܵܫܵܐ ܫܚܝܼܡܵܐ ܐܵܡܲ݁ܪ ܐ̄ܢܵܐ : ܘܒܲܡܢܵܬܼܵܐ ܡܦܲܪܸܫ ܐ̄ܢܵܐ ܠܹܗ : ܐܲܝܟܼ ܕܠܵܐܝܠܹܝܢ ܕܲܒܼܕܼܘܼ̈ܟܿܝܵܬܼܵܐ ܡܸܬܼܦܵܪܫܝܼܢ ܡ̣ܢ ܚܕܼܵܕܹ̈ܐ . ܘܬܼܘܼܒܼ ܕܠܩܘܼܒܼܠܵܐ ܕܗܵܠܹܝܢ ܡܩܲܛܪܓܼܝܼܢ ܠܝܼ : ܕܡܸܛܠ ܡܵܢܵܐ ܠܵܐ ܡܸܬܼܦܲܪܫܵܢܵܐ ܘܠܵܐ ܡܸܤܬܲܝܟܼܵܢܵܐ ܐܵܡܲ݁ܪ ܐ̄ܢܵܐ ܠܹܗ : ܟܲܕܼ ܫܵܡ̇ܥܝܼܢ ܕܠܵܐ ܗ̄ܘ̣ܵܐ ܡܸܢܹܗ ܘܠܹܗ ܐܵܦ ܠܵܐ ܒܲܚܕܼܵܐ ܫܵܥܵܐ : ܐܸܠܵܐ ܐܲܟܲܚ̄ܕܼ ܡ̣ܢ ܗܘܵܝܹܗ ܐܵܦ ܐܲܠܵܗܵܐ ܐܝܼܬܼܵܗܝ ܒܹܗ . ܡܸܛܠ ܕܐܵܦ ܕܢܵܗܘܸܐ ܒܹܗ ܐܝܼܬܼܵܘܗܝ ܒܹܗ ܐܲܠܵܗܵܐ . ܐܝܬܼܵܘܗܝ ܠܲܡ ܓܹܝܪ ܠܵܐ ܚܵܫܘܿܫܵܐ ܒܦܲܓܼܪܵܐ ܚܵܫܘܿܫܵܐ : ܕܲܒܼܫܘܼܠܵܡܵܐ ܕܙܲܒܼ̈ܢܹܐ ܢܤܲܒܼ ܒܲܪܢܵܫܵܐ : ܕܠܵܐ ܡܸܢܼܦܲܪܫܵܢܵܐܝܼܬܼ ܗܵܘ̇ ܕܢܤܲܒܼ ܒܗܵܘ̇ ܕܐܸܬܼܢܤܸܒܼ ܢܸܗܘܸܐ . ܘܠܵܐ ܗ̄ܘ̣ܵܐ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ : ܐܸܠܵܐ ܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ : ܘܠܵܐ pb. 330 ܗ̄ܘ̣ܵܐ ܟܲܕܼ ܦܪܝܼܫ ܡ̣ܢ ܦܲܓܼܪܵܐ . ܟܝܵܢܵܐ ܗ̄ܘ̣ ܠܲܡ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ : ܘܠܵܐ ܗ̄ܘ̣ܵܐ ܒܦܲܢܛܵܤܝܼܵܐ ܗ̄ܘ̣ ܦܘܼܪܩܵܢܲܢ . ܝܵܕܲܥ̇ ܐܢ̄ܬܿܘܿܢ ܡ̣ܢ ܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܐܵܦ ܠܗܵܠܹܝܢ ܕܝܼܠܝܼ . ܘܲܕܿܡ̣ܢ ܗܵܘ̇ ܕܲܢܤܲܒܼ : ܗܵܘ̇ ܕܐܸܬܼܢ̱ܤܸܒܼ ܐܲܠܵܗܵܐ ܡܸܫܬܲܡܲܗ . ܠܵܐ ܗ̄ܘ̣ܵܐ ܡ̣ܢ ܟܝܵܢܹܗ ܕܝܼܠܹܗ : ܐܝܼܬܼ ܗ̄ܘ̣ܵܐ ܠܹܗ ܗܵܕܹܐ . ܗܵܘ̇ ܓܹܝܪ ܕܐܸܬܼܢ̱ܤܸܒܼ : ܒܲܪܢܵܫܵܐ ܗ̄ܘ̣ ܚܵܫܘܿܫܵܐ : ܕܒܹܗ ܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ . ܟܝܵܢܵܐ ܐ̄ܢܵܫܵܝܵܐ : ܗܵܘ̇ ܕܠܵܐ ܗ̄ܘ̣ܵܐ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܹܗ ܐܲܠܵܗܵܐ . ܛܝܼܢܵܐ : ܕܒܹܗ ܐܘܼܡܵܬܢܘܼܬܹܗ ܚܵܘܝܼ ܗ̄ܘ̣ܵܐ ܐܘܼܡܵܢܵܐ ܚܲܟܿܝܼܡܵܐ . ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܒܪܵܐ : ܘܲܕܼܢܸܗܘܸܐ ܐܲܠܵܗܵܐ . ܗܵܘ̇ ܓܹܝܪ ܕܲܡܫܲܪܸܐ ܘܡܫܲܪܸܐ ܘܡܸܬܿܕܲܪܲܓܼ ܘܡܸ̇ܬܼܓܲܡܲܪ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܘܗܵܢܵܐ ܡܸܬܼܐܡܲܪ : ܗܵܘ̇ ܡܵܐ ܕܲܡܚܲܝܲܕܼ ܠܹܗ ܒܲܟܸܝܵܢܵܐ ܐܲܠܵܗܵܐ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܸܢܘܿܢ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ : ܐܸܠܵܐ ܚܲܕܼ ܒܢܲܩܝܼܦܘܼܬܼܵܐ . ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܹܝܢ ܕܐܸܬܼܐܲܠܲܗ . ܡ̣ܢ ܢܲܩܝܼܦܘܼܬܹܗ ܐܸܬܼܐܲܠܲܗ : ܘܠܵܘ ܡ̣ܢ ܟܝܵܢܹܗ . ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܒܸܤܪܵܐ : ܗܘ̤ܵܐ ܚܲܕܼ ܒܪܵܐ . ܐܝܼܬܼ ܒܹܗ ܓܹܝܪ ܬܪ̈ܲܝܗܘܿܢ ܟܝܵܢܹ̈ܐ . ܒܗܵܝ̇ ܗܵܟܹܝܠ ܕܡܸܐܡܲܪ ܒܲܪܢܵܫܵܐ ܐܲܠܵܗܵܐ ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܘܡܸܬܼܐܡܲܪ ܕܐܝܼܬܼܵܘܗܝ ܚܲܕܼ ܒܪܵܐ : ܕܢܸܗܘܸܐ ܚܲܕܼ ܒܪܵܐ : ܒܗܵܕܹܐ ܡܸܠܬܼܵܐ ܡܸܤܬܿܓܸܕܼ ܒܤܸܓܼܕܬܼܵܐ ܕܐܲܠܵܗܘܼܬܼܵܐ . ܘܡܸܤܬܿܓܸܕܼ ܥܲܡܹܗ : ܘܠܵܐ ܗ̄ܘ̣ܵܐ ܬܲܪܬܹܝܢ ܤܸܓܼ̈ܕܵܬܼܵܐ : ܐܸܠܵܐ ܚܕܼܵܐ . ܒܵܗ̇ ܓܹܝܪ pb. 331 ܒܲܚܕܼܵܐ ܤܸܓܼܕܬܼܵܐ ܕܗܵܕܹܐ ܚܕܼܵܐ ܐܘܼܤܝܼܵܐ : ܐܵܦ ܐ̄ܚܪܹܬܵܐ ܡܸܤܬܲܓܼܕܵܐ . ܡܸܛܠ ܕܠܵܐ ܗ̄ܘ̣ܵܐ ܒܤܸܓܼܕܬܼܵܐ ܕܝܼܠܹܗ ܡܸܤܬܿܓܸܕܼ : ܗܵܘ̇ ܕܥܲܡ ܐ̄ܚܪܹܢܵܐ ܡܤܸܬܿܓܸܕܼ : ܐܸܠܵܐ ܬܪ̈ܲܝܗܘܿܢ ܥܲܡ ܚ̈ܕܼܵܕܹܐ . ܒܤܸܓܼܕܬܼܵܐ ܕܹܝܢ ܕܲܐ̄ܚܪܹܢܵܐ : ܐܵܦ ܗܵܘ̇ ܕܥܲܡ ܗܵܘ̇ ܕܲܒܼܤܸܓܼܕܬܼܵܐ ܡܸܤܬܿܓܸܕܼ : ܡ̣ܢ ܐܵܢܲܢܩܹܐ ܡܚܲܝܲܕܼ ܘܠܵܐ ܡܸܬܼܦܪܲܫ . ܐܵܦܠܵܐ ܓܹܝܪ ܗܵܘ̇ ܤܓܼܝܼܕܼܵܐ ܡܲܨܝܵܐ ܕܠܵܐ ܢܸܤܬܿܓܸܕܼ : ܘܐܵܦܠܵܐ ܠܒܲܪ ܡ̣ܢ ܗܵܢܵܐ ܕܒܹܗ ܐܝܼܬܼܵܘܗܝ ܡܸܤܬܿܓܸܕܼ : ܘܐܵܦܠܵܐ ܬܘܼܒܼ ܒܗܵܢܵܐ ܡܸܤܬܿܓܸܕܼ ܕܠܵܐ ܐܵܦ ܗܵܢܵܐ ܡܸܤܸܬܿܓܸܕܼ ܕܒܹܗ ܡܩܲܒܸܿܠ ܤܸܓܼܕܬܼܵܐ . ܠܵܘ ܓܹܝܪ ܒܦܲܪܨܘܿܦܵܐ ܕܝܼܠܹܗ ܡܸܤܬܿܓܸܕܼ . ܐܸܠܵܐ ܒܦܲܪܨܘܿܦܵܐ ܗܵܘ̇ ܕܲܡܚܲܝܲܕܼ ܠܹܗ : ܗܵܘ̇ ܕܐܝܼܬܼܵܘܗܝ ܕܓܼܵܘܵܐ ܡܸܛܠ ܚܕܼܵܝܘܼܬܼܵܐ . ܠܦܲܪܨܘܿܦܵܐ ܓܹܝܪ ܗܘ̤ܵܬܼ ܚܕܼܵܝܘܼܬܼܵܐ : ܐܲܝܟܲܢܵܐ ܕܗܵܢܵܐ ܗܵܘ̇ : ܘܗܵܘ̇ ܗܵܢܵܐ . ܡ̣ܢ ܗܵܘ̇ ܗܵܟܹܝܠ ܕܢܲܗܒܹܿܗ ܠܦܲܪܨܘܿܦܹܗ : ܐܝܼܬܼ ܠܹܗ ܠܗܵܘ̇ ܕܐܸܬܼܢܤܸܒܼ : ܕܢܸܗܘܸܐ ܦܲܪܨܘܿܦܹܗ ܕܗܵܘ̇ ܕܢܲܗܒܹܿܗ : ܡܸܛܠ ܗܵܕܹܐ ܥܲܡܹܗ ܡܸܬܼܟܲܢܸܐ ܒܸܤܪܵܐ ܕܐܲܠܵܗܵܐ ܡܸܠܬܼܵܐ : ܘܠܵܐ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ ܕܲܒܼܒܸܤܪܵܐ ܢܸܗܘܸܐ ܐܲܠܵܗܵܐ ܘܲܒܼܪܵܐ ܘܡܵܪܝܵܐ . ܐܲܠܵܗܵܐ ܓܹܝܪ ܡܸܠܬܼܵܐ ܒܲܟܼܝܵܢܹܗ ܐܝܼܬܼܵܘܗܝ : ܘܡ̣ܢ ܐ̄ܚܪܹܢܵܐ ܠܵܐ ܡܸܬܼܐܡܲܪ ܐܲܠܵܗܵܐ ܐܵܘ ܒܪܵܐ : ܒܗܵܠܹܝܢ ܕܡ̣ܢ ܟܝܵܢܵܐ . ܒܸܤܪܵܐ ܕܹܝܢ ܡ̣ܢ ܐܲܠܵܗܵܐ ܢܤܲܒܼ ܕܢܸܫܬܿܡܲܗ ܗܵܘ̇ ܡܵܐ ܕܡܸܬܼܐܡܲܪ : ܐܲܠܵܗܵܐ ܡܸܬܼܐܡܲܪ ܟܲܕܼ ܡܸܬܼܟܲܢܸܐ ܥܲܡܹܗ . ܟܲܕܼ ܡܸܬܼܚܲܫܲܚ ܥܲܡܹܗ ܒܲܫܡܵܐ ܕܐܲܠܵܗܵܐ : ܠܵܘ ܡ̣ܢ ܟܝܵܢܹܗ ܐܝܼܬܼ ܠܹܗ . ܐܵܘ ܗܵܟܹܝܠ ܦܲܠܹ̇ܓܼ ܠܲܚܕܼܵܝܘܼܬܼܵܐ : ܘܐܵܡܲ݁ܪ ܬܲܪ̈ܬܲܝܗܹܝܢ ܡܸܢܹܗ . ܘܲܟܼܐܝܼ ܒܐܲܝܢܵܐ ܕܡܸܢܹܗ ܘܠܹܗ ܐܵܡ݁ܲܪ ܕܐܝܼܬܼܵܘܗܝ ܦܲܓܼܪܵܐ : ܘܲܕܼܠܵܐ ܗ̄ܘ̣ܵܐ ܡ̣ܢ ܐܲܠܵܗܘܼܬܼܵܐ ܕܲܒܼܦܲܓܪܵܐ ܗ̤ܘܲܝ̈ ܠܹܗ ܗܵܠܹܝܢ ܕܐܲܠܵܗܘܼܬܼܵܐ . pb. 332 ܘܲܩܕܼܵܡ ܟܠܡܸܕܸܡ : ܟܐܝܼ ؟ ܒܢܲܦܫܵܟܼ : ܕܗܵܟܲܢܵܐ ܐܸܡܲܪܬܿ . ܘܐܸܢ ܕܹܝܢ ܠܵܐ ܡܲܡܪܲܚ ܐܲܢ̄ܬܿ ܠܡܹܐܡܲܪ : ܕܠܵܐ ܗ̄ܘ̣ܵܐ ܡ̣ܢ ܚܕܼܵܝܘܼܬܼܵܐ ܗܘ̤ܵܐ ܠܹܗ ܒܸܤܪܵܐ ܦܲܪܨܘܿܦܵܐ ܕܐܲܠܵܗܘܼܬܼܵܐ : ܘܠܲܐܠܵܗܵܐ ܡܸܠܬܼܵܐ ܒܲܠܚܘܿܕܼ ܡܲܤܸܩ ܐܲܢ̄ܬܿ ܠܗܵܠܹܝܢ ܕܐ̄ܢܵܫܘܼܬܼܵܐ ܘܕܲܐܠܵܗܘܼܬܼܵܐ . ܥܲܠ ܐ̄ܢܵܫܘܼܬܼܵܐ ܕܹܝܢ : ܠܵܐ ܗܵܠܹܝܢ ܕܐ̄ܢܵܫܘܼܬܼܵܐ : ܘܠܵܐ ܗܵܠܹܝܢ ܕܐܲܠܵܗܘܼܬܼܵܐ . ܡܛܲܫܸܐ ܐܲܢ̄ܬܿ ܕܹܝܢ : ܒܗܵܝ̇ ܕܠܲܠܵܗܵܐ ܡܸܠܬܼܵܐ ܡܫܲܡܲܗ ܐܲܢ̄ܬܿ ܒܬܲܪ̈ܬܲܝܗܹܝܢ . ܕܵܡܹ̇ܐ ܐܲܢ̄ܬܿ ܠܝܼ ܕܡܸܬܼܟܲܚܲܕܼ ܐܲܢ̄ܬܿ ܒܐ̄ܢܵܫܘܼܬܼܵܐ : ܕܤܵܒܲܪ̇ ܐܲܢ̄ܬܿ ܕܠܵܐ ܫܵܘ̇ܝܵܐ ܠܦܲܪܨܘܿܦܵܐ . ܘܡܲܗܦܸܟܼ ܐܲܢ̄ܬܿ ܠܲܚܕܼܵܝܘܼܬܼܵܐ ܗܵܝ̇ ܕܡܵܘܕܹܐ ܐܲܢ̄ܬܿ ܠܵܗ̇ ܒܐܸܤܟܹܿܡܵܐ : ܕܐܝܼܬܲܝܗܘܿܢ ܬܪܹܝܢ ܟܝܵܢܹ̈ܐ ܚܲܕܼ ܦܲܪܨܘܿܦܵܐ . ܕܤܵܐܹ̇ܡ ܐܲܢ̄ܬܿ : ܕܐܲܠܵܗܵܐ ܗ̄ܘ̣ ܡܸܠܬܼܵܐ ܕܲܡܚܲܕܼ ܒܒܸܤܪܵܐ ܐܵܘ ܒܒܲܪܢܵܫܵܐ : ܘܡܸܬܼܐܡܲܪ ܒܬܲܪ̈ܬܲܝܗܹܝܢ ܒܲܟܼܝܵܢܵܐ ܕܐܲܠܵܗܵܐ . ܘܒܲܚܕܼܵܝܘܼܬܼܵܐ ܒܲܪܢܵܫܵܐ : ܒܲܪܢܵܫܵܐ ܕܹܝܢ ܕܠܵܐ ܡܚܲܝܲܕܼ ܒܐܲܠܗܘܼܬܼܵܐ : ܐܵܘ ܕܐܵܦ ܠܵܐ ܐܝܼܬܼܵܘܗܝ . ܘܡܸܛܠ ܗܵܢܵܐ : ܐܵܦܠܵܐ ܡ̣ܢ ܟܝܵܢܹܗ ܒܲܪܢܵܫܵܐ ܡܸܫܬܲܡܲܗ ܒܪܵܐ : ܘܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܗܵܟܲܢܵܐ ܕܹܝܢ ܡܸܬܼܚܙܸܐ ܐܲܢ̄ܬܿ ܕܲܡܥܲܬܸܕܼ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ ܒܬܲܪ̈ܬܲܝܗܹܝܢ : ܠܒܲܪܢܵܫܵܐ ܕܹܝܢ ܐܵܦ ܠܵܐ ܚܕܼܵܐ ܡ̣ܢ ܬܲܪ̈ܬܲܝܗܹܝܢ : ܐܵܘ ܒܲܟܼܝܵܢܵܐ ܐܵܘ ܒܲܚܕܼܵܝܘܼܬܼܵܐ ܒܗܵܘ̇ ܡܵܐ ܕܲܡܚܲܝܲܕܼ . ܐܵܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܗ . ܗܵܘ̇ ܠܲܡ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܠܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܒܼܩܲܠܝܼܠ ܩܲܠܝܼܠ ܡܬܼܐܡܲܪ ܗܵܟܲܢܵܐ ܀ ܘܟܼܠܗܹܝܢ ܐܲܝܠܹܝܢ ܕܡܸܬܼܐܲܡܪ̈ܵܢ ܡ̣ܢ ܚܕܼܵܝܘܼܬܼܵܐ : ܒܲܬܼܪ̈ܵܝܗܘܿܢ pb. 333 ܗܵܠܹܝܢ ܕܲܡܚܲܝܕܼܝܼܢ : ܗܢܘ̈ܝܵܢ ܠܘܵܬܼ ܚܲܕܼ ܦܲܪܨܘܿܦܵܐ . ܘܕܲܠܚܕܼ ܦܲܪܨܘܿܦܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ ܐܸܡܲ݁ܪ ܐܲܢ̄ܬܿ : ܒܲܥ̇ܒܼܵܕܼܵܐ ܕܹܝܢ ܠܡܸܬܼܒܲܪܢܵܫܢܘܼܬܼܵܐ ܕܐܵܪ̈ܝܵܢܹܗ ܘܕܼܵܐܦܘܼܠܝܼܢܵܪ̈ܝܢܹܐ ܕܐܲܠܵܗܵܐ ܡܸܠܬܼܵܐ ܡܥܲܬܸܕܼ ܐܲܢ̄ܬܿ ܒܟܼܠܹܗ ܚܲܝܠܵܟܼ . ܘܲܡܚܵܘܸܐ ܐܲܢ̄ܬܿ ܠܐܲܝܠܹܝܢ ܕܐܝܼܬܼ ܠܗܘܿܢ ܥܲܝ̈ܢܹܐ ܠܡܸܬܼܒܲܩܵܝܘܼ ܒܵܟܸ : ܕܐܲܝܟܼ ܕܒܼܐܘܿܪܓܼܵܝܢܘܿܢ ܕܠܵܐ ܢܲܦܫܵܐ ܘܲܕܼܠܵܐ ܡܸܠܬܼܵܐ ܘܲܕܼܠܵܐ ܨܸܒܼܝܢܵܐ ܡܸܬܼܚܲܫܲܚ ܒܦܲܓܼܪܵܐ ܘܲܒܼܢܲܦܫܵܐ ܐܲܝܟܼ ܕܠܲܟܼܝܵܢܵܐ ܕܝܼܠܹܗ : ܟܲܕܼ ܥܵܒܹ̇ܕܼ ܘܚܵܐܹ̇ܫ ܚܲܫܹ̈ܐ ܕܦܲܓܼܪܵܐ ܕܲܗܘ̤ܵܐ ܒܲܪ ܟܝܵܢܹܗ . ܘܡܸܛܠ ܗܵܢܵܐ : ܠܵܐ ܡܵܢܹ̇ܐ ܐܲܢ̄ܬܿ ܠܹܗ ܥܲܡܹܗ . ܘܐܲܝܟܼ ܕܥܲܠ ܐܘܼܡܵܢܵܐ : ܗܵܟܲܢܵܐ ܡܲܤܸܩ ܐܲܢ̄ܬܿ ܠܟܼܠܗܹܝܢ ܗܵܠܹܝܢ ܕܐܘܼܪܓܵܢܘܿܢ ܥܲܠ ܐܠܵܗܵܐ ܡܸܠܬܼܵܐ : ܘܠܵܐ ܝܵܗܹ̇ܒܼ ܐܲܢ̄ܬܿ ܠܗܹܝܢ ܕܐܘܼܡܵܢܵܐ ܠܐܘܼܪܓܵܢܘܿܢ . ܡܸܛܠ ܕܠܵܐ ܗ̄ܘ̣ܵܐ ܠܗܵܕܹܐ ܐܸܬܼܢܤܸܒܼ : ܕܢܸܥܒܸܿܕ ܘܢܸܚܲܫ ܨܸܒܼܝܵܢܵܐܝܼܬܼ ܒܲܟܼܝܵܢܹܗ . ܐܸܠܵܐ ܕܲܠܟܼܠܗܹܝܢ ܐ̄̈ܢܵܫܝ̈ܬܼܵܐ ܢܸܚܲܫ ܘܢܸܥܒܸܿܕܼ ܐܸܢܹܝܢ ܐܲܠܵܗܵܐ ܡܸܠܬܼܵܐ : ܟܲܕܼ ܠܲܝܬܿ ܠܹܗ ܨܸܒܼܝܵܢܵܐ ܕܢܵܦܫܹܗ : ܐܵܘ ܪܓܸܫܬܼܵܐ ܐܵܘ ܚܲܫܹ̈ܐ ܐܵܘ ܐ̄ܢܵܫܘܼܬܼܵܐ . ܐܸܠܵܐ ܠܐܲܠܵܗܵܐ ܡܸܠܬܼܵܐ ܝܵܗܹ̇ܒܼ ܐܲܢ̄ܬܿ : ܕܢܸܪܓܲܫ ܘܲܕܼܢܸܨܒܸܿܐ ܘܲܕܼܢܸܚܲܫ ܒܟܼܠܗܹܝܢ ܕܐ̄ܢܵܫܘܼܬܼܵܐ ܒܲܟܼܝܵܢܹܗ . ܘܡܸܛܠ ܗܵܢܵܐ ܡܸܫܬܿܐܸܠ ܐܲܢ̄ܬܿ ܡ̣ܢ ܕܲܠܡܹܐܡܲܪ : ܕܲܗܘ̤ܵܐ ܠܵܗ̇ ܡܸܕܸܡ ܠܐ̄ܢܵܫܘܼܬܼܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܡ̣ܢ ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܦܲܪܨܘܿܦܵܐ : ܗܵܢܵܘ ܕܹܝܢ ܐܲܠܵܗܵܐ ܘܡܵܪܝܵܐ ܘܲܒܼܪܵܐ ܕܐܲܠܵܗܵܐ . ܒܸܠܥܵܕܼ ܡ̣ܢ ܐܘܼܤܝܼܵܐ ܓܹܝܪ : ܟܠܗܹܝܢ ܕܐܘܼܤܝܼܵܐ ܐܝܼܬܼ ܠܹܗ . ܡ̣ܢ ܚܕܼܵܝܘܼܬܼܵܐ : ܘܠܵܐ ܗ̄ܘ̣ܐ ܡ̣ܢ ܟܝܵܢܵܐ . ܒܦܲܪܨܘܿܦܵܐ ܓܹܝܪ ܕܐ̄ܢܵܫܘܼܬܼܵܐ ܡܸܬܼܚܲܫܚܵܐ ܐܲܠܵܗܘܼܬܼܵܐ : ܘܐ̄ܢܵܫܘܼܬܼܵܐ ܒܗܵܘ̇ ܕܐܲܠܵܗܘܼܬܼܵܐ . ܘܗܵܟܲܢܵܐ : ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ pb. 334 ܐܵܡ̇ܪܝܼܢ ܚ̄ܢܲܢ . ܗܵܟܲܢܵܐ ܐܲܠܵܗܵܐ ܡܫܲܠܡܵܢܵܐ ܡܸܬܼܚܵܘܸܐ : ܟܲܕܼ ܠܵܐ ܡܸܬܼܢܟܸܐ ܒܡܸܕܸܡ ܟܝܵܢܹܗ ܡ̣ܢ ܚܕܼܵܝܘܼܬܼܵܐ . ܘܗܵܟܲܢܵܐ ܬܘܼܒܼ ܒܲܪܢܵܫܵܐ ܡܫܲܠܡܵܢܵܐ : ܕܠܵܐ ܡܒܲܨܲܪ ܒܡܸܕܸܡ ܡ̣ܢ ܡܲܥܒܿܕܼܵܢܘܼܬܼܵܐ ܘܡ̣ܢ ܚܲܫܹ̈ܐ ܕܲܟܼܝܵܢܵܐ ܕܝܼܠܹܗ ܡ̣ܢ ܚܕܼܵܝܘܼܬܼܵܐ . ܗܵܘ̇ ܓܹܝܪ ܕܲܠܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ : ܡܲܤܸܩ ܠܗܵܠܹܝܢ ܕܐܲܠܵܗܵܐ ܡܸܠܬܼܵܐ ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܘܠܵܐ ܦܲܪܲܥ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܠܐ̄ܢܵܫܘܼܬܼܵܐ : ܗܵܢܵܐ ܓܵܢܹ̇ܒܼ ܠܲܚܕܼܵܝܘܼܬܼܵܐ ܕܐܵܪ̈ܬܵܕܘܿܟܿܤܹܐ : ܘܲܡܕܲܡܸܐ ܒܗܵܝ̇ ܕܗܲܪ̈ܵܛܝܼܩܹܐ . ܝܑܼܠܦܬܿܘܿܢ ܓܹܝܪ ܡ̣ܢ ܐܵܪ̈ܬܵܕܘܿܟܼܤܹܐ ܒܗܵܗ̈ܕܘܼܬܼܵܐ ܕܐܲܟܼܬܸܒܼܘ : ܕܦܵܪܥܝܼܢ ܗܵܠܹܝܢ ܕܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ : ܘܗܵܠܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ . ܘܲܕܼܗܵܢܵܐ ܡ̣ܢ ܗܵܘ̇ ܡܸܬܼܐܡܲܪ : ܘܲܕܼܗܵܘ̇ ܡ̣ܢ ܗܵܢܵܐ : ܐܲܝܟܼ ܕܥܲܠ ܟܝܵܢܹ̈ܐ ܡܫܲܠܵܡܵܢܹ̈ܐ ܘܲܡܚܲܝ̈ܕܹܐ . ܘܲܡܫܚܲܝܕܝܼܢ ܕܠܵܐ ܒܘܼܠܒܵܠܵܐ : ܘܡܸܬܼܚܲܫܚܝܼܢ ܒܦܲܪ̈ܨܘܿܦܹܐ ܕܲܚܕܼܵܕܹ̈ܐ . ܐܲܝܟܲܢܵܐ ܗܵܟܹܝܠ ܫܒܼܵܟܼܘܿܢ ܠܟܼܠ ܡܵܐ ܕܲܨܒܼܵܐ : ܐܘܿ ܕܲܝܵܢܹ̈ܐ ܚܲܟܿܝܼ̈ܡܹܐ ؟ ܐܵܘ ܓܹܝܪ ܫܪܵܘ ܠܗܵܠܹܝܢ ܕܐܵܒܼ̈ܗܵܬܼܵܐ : ܐܲܝܠܹܝܢ ܕܐܲܝܬܿܝܼܬܿܘܿܢ ܠܤܵܗܕܘܼܬܼܵܐ . ܐܵܘ ܐܸܢ ܕܹܝܢ ܠܵܐ : ܡ̣ܢ ܐܵܢܲܢܩܹܐ ܐܝܼܬܹܝܗ̇ ܥܠܲܝܟܿܘܿܢ : ܕܲܬܼܩܲܒܿܠܘܼܢ ܠܐܲܝܢܵܐ ܕܐܲܝܟܼ ܡܲܠܦܵܢܘܼܬܼܗܘܿܢ ܡܡܲܠܸܠ ܒܓܲܒܵܐ ܕܝܼܠܗܘܿܢ . ܬܪܹܝܢ ܡ̇ܢ ܒܲܟܼܝܵܢܵܐ : ܘܚܲܕܼ ܦܲܪܨܘܿܦܵܐ ܒܲܚܕܼܵܝܘܼܬܼܵܐ : ܒܡܘܼܙܵܓܼܵܐ : ܒܡܸܬܼܓܲܠܝܵܢܘܼܬܼܵܐ : ܒܢܲܩܝܼܦܘܼܬܼܵܐ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܐܸܬܼܐܲܠܲܗ . ܗܵܢܵܐ ܡ̣ܢ ܗܵܘ̇ ܡܸܬܼܐܡܪ ܕܐܸܬܼܒܲܪܢܲܫ : ܘܗܵܘ̇ ܡ̣ܢ ܗܵܢܵܐ ܡܸܬܼܐܡܲܪ ܕܐܸܬܼܐܲܠܲܗ . ܡܵܢܵܐ ܗܵܟܹܝܠ ܡܸܕܸܡ ܕܲܡܢܲܟܼܪܲܝ ܡܸܢܗܘܿܢ ܐܸܡ̇ܪܹܬܼ : ܕܒܹܗ ܚܲܝܸܒܼܬܿܘܿܢܵܢܝ ؟ ܠܵܐ ܙܵܕܹܩ ܗ̄ܘ̣ܵܐ ܠܡܵܘܕܵܝܘܼ ܬܪܹܝܢ ܟܝܵܢ̈ܝܼܢ ؟ ܠܵܐ ܙܵܕܩ ܠܡܵܘܕܵܝܘܼ ܠܚܲܕܼ ܦܲܪܨܘܿܦܵܐ ܕܲܬܼܪܹܝܢ ܟܝܵܢ̈ܝܼܢ pb. 335 ܕܐܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܠܗܵܘ̇ ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ ؟ ܐܸܠܵܐ ܐܵܦܸܢ ܟܵܦ̇ܪܝܼܢ ܐܢ̄ܬܿܘܿܢ ܒܐܲܝܠܹܝܢ ܕܲܟܼܬܲܒܼܬܿܘܿܢ : ܡܸܢܼܟܲܤܤܝܼܢ ܐܢ̄ܬܿܘܿܢ . ܩܪܵܘ ܗܵܟܹܝܠ ܗܵܠܹܝܢ ܕܒܼܵܬܵܪܟܸܢ . ܒܵܗ̇ ܒܲܕܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܬܼܠܵܬܼ : ܠܘܼܩܒܲܠ ܗܲܪ̈ܵܛܝܼܩܹܐ : ܥܲܠ ܪܘܼܚܵܐ ܕܩܘܼܕܼܫܵܐ . ܐܲܝܟܲܢܵܐ ܓܹܝܪ ܐܝܼܬܼܵܘܗܝ ܥ̇ܒܼܵܕܵܐ ܗܵܘ̇ ܕܥܲܡ ܐܲܒܼܵܐ ܗ̄ܘ̣ ܘܥܲܡ ܒܪܵܐ : ܘܲܒܼܡܸܕܸܡ ܠܵܐ ܒܨܝܼܪ ܡܸܢܗܘܿܢ ؟ ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܲܚܕܼܵܐ ܐܲܠܵܗܘܼܬܼܵܠ ܡܸܬܼܦܲܠܓܼܵܐ : ܐܸܠܵܐ ܟܬܼܵܒܼܵܐ ܐܲܠܵܗܵܝܵܐ ܕܲܚܕܼܵܐ ܡܚܵܘܸܐ ܚܲܝܠܵܐ : ܘܲܕܼܡܸܬܼܦܲܪܫܵܐ ܠܟܼܠ ܚܲܕܼ ܚܲܕܼ ܡ̣ܢ ܩܢܘܼܡܹ̈ܐ ܠܬܲܚܘܝܼܬܼܵܐ ܘܲܕܼܡܘܼܬܼܵܐ ܕܲܬܼܠܝܼܬܼܵܝܘܼܬܼܵܐ . ܘܐܸܬܼܒܲܩܵܘ ܒܵܗ̇ ܒܲܕܡܘܼܬܼܵܐ : ܡ̣ܢ ܥ̇ܒܼܵܕܹ̈ܐ ܕܫܲܪܝܼܘ ܒܲܙܒܲܢ ܙܒܲܢ . ܐܲܠܵܗܵܐ ܡܸܠܬܼܵܐ ܗܘ̤ܵܐ ܒܸܤܪܵܐ ܘܐܲܓܸܢ ܒܲܢ : ܘܐܵܘܬܿܒܼܵܗ̇ ܥܲܡܹܗ ܥܲܡ ܐܲܒܼܵܐ ܠܐ̄ܢܵܫܘܼܬܼܵܐ ܕܐܸܬܼܢܲܤܒܲܬ̤ . ܐܸܡ݂ܲܪ ܠܲܡ ܡܵܪܝܵܐ ܠܡܵܪܝ ܕܬܸܒܼ ܠܵܟܼ ܡ̣ܢ ܚܲܡܝܼܢܝܼ : ܠܗܵܝ̇ ܕܡܘܼܬܼܵܐ ܕܐܸܬܼܢܲܤܒܲܬ̤ . ܪܘܼܚܵܐ ܕܩܘܼܕܸܫܵܐ ܢܚܸܬܼ : ܘܚܵܘܝܼ ܫܘܼܒܼܚܹܗ ܀ ܠܵܐ ܡܸܟܹܿܝܠ ܤܢܝܼܩ ܩܵܪܘܿܝܵܐ : ܕܢܸܥܛܘܿܦ ܥܲܠ ܟܠ ܚܕܼܵܐ ܡ̣ܢ ܐܲܝܠܹܝܢ ܕܩܲܕܸܡ ܐܸܬܼܐܡܲܪ : ܘܲܕܼܢܹܐܡܲܪ ܗܸܢܹܝܢ ܟܲܕܼ ܗܸܢܹܝܢ . ܐܸܠܵܐ ܢܹܐܡܲܪ ܠܘܵܬܼܗܘܿܢ : ܒܲܪܝܵܐ ܗ̄ܘ̣ ܒܸܤܪܵܐ : ܐܵܘ ܠܵܐ ܒܲܪܝܵܐ ؟ ܐܸܡܲܪܘ ܢܲܗܝܼܪܵܐܝܼܬܼ . ܐܸܢ ܐܵܡܲ݁ܪ ܐܲܢ̄ܬܿ ܕܒܲܪܝܵܐ ܗ̄ܘ̣ : ܒܟܼܠ ܙܢܵܐ ܕܐܝܼܬܼ ܝܗܹ̇ܒܼ ܐܲܢ̄ܬܿ ܕܡ̣ܢ ܐܲܒܼܵܐ ܘܡ̣ܢ ܒܪܵܐ ܘܡ̣ܢ ܪܘܼܚܵܐ ܕܩܘܼܕܼܫܵܐ ܐܸܬܼܥܒܸܕܼ . ܒܡܸܕܸܡ ܓܹܝܪ ܠܲܓܼܡܵܐ ܠܵܐ ܡܸܬܼܦܲܪܫܝܼܢ ܒܥܵܒܼܘܿܕܘܼܬܼܵܐ : ܘܟܼܠܗܹܝܢ ܡ̣ܢ ܚܲܕܼ ܘܡܸܢܹܗ ܟܲܕܼ ܡܸܢܹܗ ܕܨܒܼܝܵܢܵܐ pb. 336 ܘܲܕܚܸܟܼܡܬܼܵܐ ܡܸܤܬܲܥܪܵܢ . ܐܸܢ ܕܹܝܢ ܠܵܐ ܡܦܲܪܸܫ ܐܲܢ̄ܬܿ ܒܗܵܠܹܝܢ : ܘܤܵܕܹܩ ܐܲܢ̄ܬܿ ܠܹܗ ܠܲܒܼܪܵܐ ܡ̣ܢ ܐܲܒܼܵܐ ܘܡ̣ܢ ܪܘܼܚܵܐ ܕܩܘܼܕܸܫܵܐ : ܐܸܠܵܐ ܕܐܵܦ ܕܲܗܘ̤ܵܐ ܒܸܤܪܵܐ ܡ̣ܢ ܒܸܤܪܵܐ ܘܕܲܐܓܸܢ ܒܲܢ : ܘܲܠܟܼܠܵܗ̇ ܡܕܲܒܿܪܤܵܢܘܼܬܼܵܐ ܕܥܲܠ ܐܲܦܵܝ̈ܢ : ܡ̣ܢ ܚܲܕܼ ܘܡܸܢܹܗ ܟܲܕܼ ܡܸܢܹܗ ܕܨܒܼܝܵܢܵܐ ܘܲܕܼܚܸܟܼܡܬܼܵܐ ܘܲܕܼܚܲܝܠܵܐ ܐܵܡܲ݁ܪ ܐܲܢ̄ܬܿ ܕܐܸܬܼܦܲܪܢܲܤܲܬ̤ ܐܲܝܟܼ ܕܐܵܦ ܐܸܬܼܦܲܪܢܤܲܬ̤ : ܐܵܦ ܐܸܢܵܐ ܐܵܡܲ݁ܪ ܐ̄ܢܵܐ : ܘܟܼܠܵܗ̇ ܓܘܼܕܵܐ ܕܐܵܪ̈ܬܵܕܘܿܟܿܤܹܐ ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ . ܐܸܢ ܗܵܟܹܝܠ ܗܵܕܹܐ ܫܘܵܝܵܐ ܠܲܩܛܹܐ ܓܼܪܵܢܘܼܬܼܵܐ : ܢܸܬܼܒܲܛܸܠ ܠܵܟܼ ܕܠܵܐ ܢܸܫܬܿܒܸܩ ܡܸܕܸܡ ܕܠܵܐ ܩܛܹܐ ܓܼܪܵܢܘܼܬܼܵܐ . ܘܐܸܠܵܐ : ܠܵܐ ܒܲܪܝܵܐ ܐܵܡܲ݁ܪ ܐܲܢ̄ܬܿ ܠܹܗ ܐܸܡܲܪ̈ܲܝܗܝ ܢܲܗܝܼܪܵܐܝܼܬܼ : ܘܒܲܛܸܠ ܠܗܵܝ̇ ܕܲܗ̤ܵܐ ܒܸܤܪܵܐ ܐܲܠܵܗܵܐ ܡܸܠܬܼܵܐ . ܗܵܘ ܓܹܝܪ ܕܠܵܐ ܗܘ̤ܵܐ : ܐܲܝܟܲܢ ܡܸܬܼܐܡܲܪ ܕܲܗܘ̤ܵܐ ؟ ܗܵܪܟܵܐ ܓܹܝܪ ܠܵܐ ܡܸܬܼܩܲܒܿܠܵܐ ܐܲܝܟܼ ܥ̇ܒܼܵܕܼܵܐ : ܡܲܥܒܿܕܼܵܢܘܼܬܼܵܐ ܕܐܲܒܼܵܐ ܘܕܼܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ . ܒܗܵܕܹܐ ܓܹܝܪ ܡܸܬܼܚܲܙܝܵܐ ܕܡܸܬܼܐ̱ܠܸܨ ܐܲܢ̄ܬܿ ܠܡܹܐܡܲܪ : ܕܲܤܢܝܼܩ ܗ̄ܘ̣ܵܐ ܥܲܠ ܐܲܒܼܵܐ ܘܪܘܼܚܵܐ ܕܩܘܼܕܼܫܵܐ : ܒܸܤܪܵܐ ܕܐܲܠܵܗܵܐ ܡܸܠܬܼܵܐ : ܗܵܘ̇ ܐܲܝܢܵܐ ܕܠܵܘ ܡܸܕܸܡ ܐ̄ܚܪܹܝܢ ܐܝܼܬܼܵܘܗܝ ܒܐܘܼܤܝܼܵܐ ܕܝܼܠܹܗ : ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ . ܘܠܵܐ ܗ̄ܘ̣ܵܐ ܗ̤ܘ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܗܵܘ̇ ܕܠܵܐ ܤܢܝܼܩ ܥܲܠ ܐܲܒܼܵܐ ܘܥܲܠ ܪܘܼܚܵܐ ܕܩܘܼܕܼܫܵܐ . ܐܸܢ ܗܵܟܲܢܵܐ ܪܵܢܹ̇ܐ ܐܲܢ̄ܬܿ ܥܲܠ ܒܤܸܪܵܐ : ܛܵܒܼܵܐܝܼܬܼ ܡܬܲܚܡܲܬܿ ܐܲܢ̄ܬܿ ܕܗܵܟܲܢܵܐ ܐܝܼܬܹܝܗ̇ . ܒܪܲܡ ܐܸܬܼܒܲܩܵܐ ܒܐܲܒܼ̈ܗܵܬܼܵܐ ܕܕܲܠܩܘܼܒܼܠܵܐ ܡܸܬܼܪܲܥܹܝܢ ܥܲܠ ܒܸܤܪܵܐ : ܗܵܢ̇ܘܿܢ ܕܡܸܢܗܘܿܢ ܐܲܝܬܿܝܼܬܿܘܿܢ ܤܗ̈ܕܘܵܬܼܵܐ ܟܲܕܼ ܐܵܡ̇ܪܝܼܢ : ܟܝܵܢܵܐ ܗ̄ܘ̣ ܓܹܝܪ ܐ̄ܢܵܫܝܵܐ ܗܵܘ̇ ܕܡ̣ܢ ܡܲܪܝܲܡ . ܘܬܼܘܼܒܼ pb. 337 ܗܵܘ̇ ܕܲܡܫܲܪܸܐ ܘܡܸܬܿܕܲܪܵܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܬܪܹܝܢ ܓܹܝܪ ܟܝܵܢܹ̈ܐ ܕܡܸܗܘܿܢ ܐܝܼܬܼܵܘܗܝ ܦܵܪܘܿܩܲܢ : ܐ̄ܚܪܹܢܵܐ ܘܲܐ̄ܚܪܹܢܵܐ : ܐܲܝܟܼ ܕܐܵܦ ܐܲܢ̄ܬܿ ܩܲܕܼܡܬܿ ܫܠܸܡܬܿ ܠܗܘܿܢ ܠܡܹܐܡܲܪ ܗܸܢܹܝܢ ܟܲܕܼ ܗܸܢܘܿܢ . ܡܫܲܚܠܦܝܼܢ ܠܲܡ ܟܝܵܢܹ̈ܐ ܕܐܸܬܼܟܲܢܲܫܘ ܠܲܚܕܼܵܝܘܼܬܼܵܐ : ܚܲܕܼ ܓܹܝܪ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܡܸܬܼܒܲܛܲܠ ܡܸܛܠ ܚܕܼܵܝܘܼܬܼܵܐ : ܐܝܼܬܼܵܘܗܝ ܓܹܝܪ ܐܲܠܵܗܵܐ ܠܵܐ ܚܵܫܘܫܵܐ ܒܦܲܓܼܪܵܐ ܚܵܫܘܿܫܵܐ . ܠܵܐ ܓܹܝܪ ܢܘܼܟܼܪܵܝ ܠܹܗ ܦܲܓܼܪܹܗ : ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ . ܡܵܢܵܐ ܗܵܟܹܝܠ ܐܝܼܬܼ ܠܡܸܥܒܲܕܼ ܠܗܵܠܹܝܢ ܕܐܡ̇ܪܹܬܼ : ܕܲܡܫܲܪܪܵܢ ܠܗܵܠܹܝܢ ܕܗܵܘ̇ ܘܲܠܗܵܠܹܝܢ ܕܗܵܢܵܐ ؟ ܘܲܡܒܲܛ̈ܠܵܢ ܠܗܵܠܹܝܢ ܕܝܼܠܵܟܼ : ܘܲܠܗܵܠܹܝܢ ܕܐܲܝܬܿܝܼܬܿ ܠܤܵܗܕܘܼܬܼܵܟܼ ܟܠܗܹܝܢ ܫܵܪܹܐ ܐܲܢ̄ܬܿ . ܡܸܛܠ ܗܵܠܹܝܢ ܗ̄ܘ̣ ܠܵܐ ܐܸܬܼ݂ܵܘ ܠܒܼܘܼܚܵܢܵܐ : ܕܠܵܐ ܟܲܕܼ ܗܵܠܹܝܢ ܘܕܲܐܝܟܼ ܗܵܠܹܝܢ ܢܸܫܡܥܘܼܢ : ܢܸܗܘܘܿܢ ܡܚܲܝܒܼܷܝܼܢ ܢܲܦܫܗܘܿܢ . ܐܲܝܬܸܐ ܕܹܝܢ ܐܵܦ ܗܵܠܹܝܢ ܕܫܲܪܟܵܐ ܕܕܼܵܡ̈ܝܵܢ ܠܗܵܠܹܝܢ : ܘܢܸܥܒܲܪ ܥܠܲܝܗܹܝܢ : ܕܬܸܚܙܘܿܢ ܒܝܲܕܼ ܟܠܗܹܝܢ ܠܥܸܠܬܼܵܐ ܕܡܸܫܬܲܐܠܵܢܘܼܬܹܗ ܕܡ̣ܢ ܕܝܼܢܵܐ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܼ : ܟܲܕܼ ܐܵܡܲ݁ܪ ܥܲܠ ܡܫܝܼܚܵܐ . ܐܸܫܬܿܠܲܚ ܠܡܲܟܼܪܵܙܘܼ ܠܲܫܒܲܝ̈ܐ ܫܘܼܒܼܩܵܢܵܐ : ܐܲܝܟܼ ܫܠܝܼܚܵܐ . ܘܡܲܝܬܸܐ : ܗܵܢܵܐ ܕܐܸܬܼܗܲܝܡܲܢ ܡ̣ܢ ܐܲܠܵܗܵܐ : ܘܐܸܬܼܥܒܸܕܼ ܪܲܒܿ ܟܘܼܡܪܹ̈ܐ . ܡܸܗܘܵܐ ܓܹܝܪ ܗܘ̤ܵܐ : ܘܠܵܐ ܗ̄ܘ̣ܵܐ ܡܬܼܘܿܡܵܐܝܼܬܼ ܡ̣ܢ ܩܕܝܼܡ ܐܝܼܬܼܵܘܗܝ ܗ̄ܘ̣ܵܐ . ܗܵܢܵܘ ܗܵܘ̇ ܕܲܒܼܩܲܠܝܼܠ ܩܲܠܝܼܠ ܐܸܬܿܕܲܪܲܓܼ ܠܐܝܼܩܵܪܵܐ ܕܪܲܒܿܘܼܬܼ pb. 338 ܟܵܗܢܘܼܬܼܵܐ : ܐܘܿ ܗܲܪܵܛܝܼܩܵܐ . ܫܡܲܥ ܠܒܲܪܬܼ ܩܵܠܵܐ ܕܢܲܗܝܼܪܵܐܝܼܬܼ ܩܵܥ̈ܝܵܐ ܠܵܟܼ : ܕܲܒܼܝܵܘ̈ܡܵܬܼܵܐ ܠܲܡ ܕܒܸܤܪܹܗ : ܒܵܥܘܼܬܼܵܐ ܠܲܡ ܘܬܲܟܼܫܲܦܬܼܵܐ ܒܲܓܼܥܵܬܼܵܐ ܚܲܝܠܬܼܵܢܝܼܬܼܵܐ ܘܲܒܼܕܼܡ̈ܥܹܐ ܩܲܪܸܒܼ ܗ̄ܘ̣ܵܘܐ : ܘܐܸܬܿܡܲܥ ܡ̣ܢ ܙܲܕܝܼܩܘܼܬܹܗ . ܘܟܲܕܼ ܛܵܒܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ : ܡ̣ܢ ܐܲܝܠܹܝܢ ܕܲܤܒܲܠ̣ ܝܲܠܦܵܗ̇ ܠܡܸܫܬܲܡܥܵܢܘܼܬܼܵܐ : ܘܐܸܬܼܓܿܡܲܪ ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܲܡܥܝܼܢ ܠܹܗ ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ . ܡܸܫܬܲܡܠܵܝܘܼ ܡܸܫܬܲܡܠܸܐ ܘܡܸܬܼܓܿܡܲܪ : ܗܵܘ̇ ܕܲܒܼܩܲܠܝܼܠ ܩܲܠܝܼܠ ܡܸܬܿܕܲܪܲܓܼ : ܗܵܪܵܛܝܼܩܵܐ . ܥܲܠ ܗܵܘ̇ ܕܐܵܦ ܠܘܼܩܵܐ ܩܵܥܹ̇ܐ ܗ̄ܘ̣ܵܐ ܒܐܹܘܲܢܓܲܝܼܘܿܢ : ܕܝܼܫܘܿܥ ܠܲܡ ܪܵܒܹܿܐ ܗ̄ܘ̣ܵܐ ܒܩܵܘܡܬܼܵܐ ܘܲܒܼܚܸܟܼܡܬܼܵܐ . ܕܫܵܠ̈ܡܵܢ ܠܗܵܠܹܝܢ ܐܵܦ ܦܵܘܠܘܿܣ ܐܸܡ݂ܲܪ ܗ̄ܘ̣ܵܐ : ܕܐܸܬܼܓܡܲܪ ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܿܡܥܝܼܢ ܠܹܗ ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ : ܘܐܸܫܬܲܡܲܗ ܡ̣ܢ ܐܲܠܵܗܵܐ ܪܲܒܿ ܟܘܼܡܪܹ̈ܐ ܒܲܕܡܘܼܬܹܗ ܕܡܲܠܟܿܝܼܙܹܩ . ܘܡ̣ܢ ܒܵܬܲܪ ܐ̄ܚܪ̈ܵܢܝܵܬܼܵܐ : ܪܲܒܿ ܟܘܼܡܪܹ̈ܐ ܐܸܬܼܩܪܝܼ . ܡܵܢܵܐ ܗܵܟܹܝܠ ܡܦܲܫܸܩ ܐܲܢ̄ܬܿ ܠܘܼܩܒܲܠ ܦܵܘܠܘܿܣ : ܕܠܲܐܠܵܗܵܐ ܡܸܠܬܼܵܐ ܠܵܐ ܚܵܫܘܿܫܵܐ ܒܲܕܼܡܘܼܬܼܵܐ ܐܲܪܥܵܢܵܝܬܼܵܐ ܡܚܲܒܸܟܼ ܐܲܢ̄ܬܿ : ܘܥܵܒܹ̇ܕܼ ܐܲܢ̄ܬܿ ܠܹܗ ܪܲܒܿ ܟܘܼܡܪܹ̈ܐ ܚܵܫܘܿܫܵܐ ؟ ܡܸܬܼܪܲܥܸܐ ܐ̄ܢܵܐ ܗܵܟܹܝܠ ܥܲܠ ܟܠܟܼܘܿܢ : ܡ̣ܢ ܗܵܝ̇ ܕܐܲܡܝܼܢܵܐܝܼܬܼ ܗܵܠܹܝܢ ܐܵܡ̇ܪܝܼܢ : ܘܲܡܩܲܪܸܒܼ ܗܵܘ̇ ܠܤܵܗܕܘܼܬܹܗ ܒܟܼܠܙܒܲܢ : ܕܕܼܵܡܹ̇ܝܢ ܐܢ̄ܬܿܘܿܢ ܠܐܲܝܠܹܝܢ ܕܲܡܒܲܙܚܝܼܢ ܒܐܲܝܠܹܝܢ ܕܝܲܩܝܼܪܝܼܢ ܒܫܸܢܲܬܼܗܘܿܢ : ܘܲܐ̄ܚܪ̈ܵܢܝܵܬܼܵܐ ܚܠܵܦ ܐ̄ܚܪ̈ܵܢܝܵܬܼܵܐ ܡܦܲܢܹܝܢ : ܠܐܲܝܠܹܝܢ ܕܲܡܫܲܐܠܝܼܢ ܠܗܘܿܢ ܟܲܕܼ ܩܵܥܹ̇ܝܢ . ܡܸܛܠ ܗܵܢܵܐ : ܟܲܕܼ ܠܤܵܗ̈ܕܘܵܬܼܵܟܼ ܕܝܼܠܵܟܼ ܫܵܪܹܐ ܐܲܢ̄ܬܿ : ܠܵܐ ܡܸܤܬܲܟܲܠ ܐܲܢ̄ܬܿ . ܗܵܘ̇ ܠܲܡ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ ܠܵܐ ܐܝܼܬܼܵܘܗܝ ܐܲܠܵܗܑܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܒܼܐܝܼܕܼܵܐ ܒܐܝܼܕܵܐ pb. 339 ܡܸܬܼܐܡܟܲܪ ܗܵܟܲܢܵܐ : ܐܵܡܲ݁ܪ ܤܵܗܕܵܟܼ ܓܪܝܼܓܼܘܿܪܝܼܘܼܿܣ . ܡܸܟܹܿܝܠ ܕܹܝܢ ܠܵܘ ܤܵܗܕܵܐ ܗ̄ܘ̣ ܕܝܼܠܵܟܼ : ܐܸܠܵܐ ܤܢܹܐܓܼܪܵܐ ܕܝܼܠܝܼ : ܕܲܠܗܵܠܹܝܢ ܤܵܡ̣ ܒܡܸܠܵܘ̈ܗܝ . ܡܵܢܵܐ ܗܵܟܹܝܠ ܡܚܲܒܸܟܼ ܐܲܢ̄ܬܿ ܠܗܵܠܹܝܢ ܕܗܵܘ̇ : ܐܲܝܢܵܐ ܕܲܒܼܗܹܝܢ ܒܡܸܠܵܘ̈ܗܝ ܤܵܡ̣ ܐܸܢܹܝܢ ؟ ܐܸܠܵܐ ܐܵܦ ܐܲܡܒܿܪܘܿܤܝܼܣ : ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܐܲܠܵܗܘܼܬܼܵܐ ܠܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܐܵܘܕܵܐ ܫܘܼܒܼܚܵܠܐ ܕܐܲܠܵܗܵܐ : ܪܚܲܫܹ̈ܐ ܕܒܲܪܢܵܫܵܐ ܀ ܗܵܘ̇ ܕܲܠܘܵܬܼ ܢܲܦܫܵܟܼ . ܠܵܐ ܓܹܝܪ ܝܵܕܲܥ̇ ܐܲܢ̄ܬܿ ܡܵܢܵܐ ܐܵܡܲ݁ܪ ܐܲܢ̄ܬܿ . ܡܵܢܵܐ ܗܵܟܹܝܠ ܡܸܕܸܡ ܐ̄ܚܪܹܝܢ ܐܸܡ݂ܲܪ ܠܵܟܼ ܗܵܢܵܐ ؟ ܗܵܘ̇ ܓܹܝܪ ܕܲܠܗܵܠܹܝܢ ܡܩܲܒܸܿܠ : ܥܲܠ ܗܵܠܹܝܢ ܠܵܐ ܡܸܬܼܚܪܸܐ . ܐܸܢ ܠܗܵܢܵܐ ܡܩܲܛܪܸܓܼ ܐܲܢ̄ܬܿ : ܐܲܝܟܼ ܐܲܝܢܵܐ ܕܬܲܪܬܹܝܢ ܐܘܼܤ̈ܝܼܵܣ ܐܵܡܲ݁ܪ : ܩܲܛܪܸܓܼ ܐܵܦ ܠܗܵܘ̇ ܕܐܵܡܲ݁ܪ ܬܪܹܝܢ ܟܝܵܢ̈ܝܼܢ : ܐ̄ܚܪܹܢܵܐ ܘܲܐ̄ܚܪܹܢܵܐ . ܐܸܠܵܐ ܐܵܡܲ݁ܪ ܐܲܢ̄ܬܿ : ܕܗܵܘ̇ ܕܲܬܼܪܹܝܢ ܟܝܵܢ̈ܝܼܢ ܡܵܘܕܹܐ : ܐ̄ܚܪܹܢܵܐ ܘܲܐ̄ܚܪܹܢܵܐ : ܬܪܹܝܢ ܦܲܪ݁ܨܘܿܦܹܐ ܡ̣ܢ ܐܵܢܲܢܩܹܐ ܥܵܒܹ̇ܿܕܼܘ ܬܪܹܝܢ ܓܹܝܪ ܦܲܪ̈ܨܘܿܦܹܐ ܕܢܸܗܘܘܿܢ ܚܲܕܸ ܦܲܪܨܘܿܦܵܐ : ܠܵܐ ܡܸܫܟܿܚܵܐ . ܐܸܢ ܕܹܝܢ ܚܲܕܼ ܦܲܪܨܘܿܦܵܐ ܙܵܕܹܩ ܠܡܵܘܕܼܵܝܘܼ : ܟܠܗܹܝܢ ܥܲܠ ܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܐܲܤܸܩ . ܐܲܝܟܲܢܵܐ ܕܥܲܠ ܚܲܕܼ ܦܲܪܨܘܿܦܵܐ ܢܼܬܼܐܲܡܪ̈ܵܢ : ܘܠܵܐ ܥܲܠ ܬܪܹܝܢ . ܐܲܝܟܼ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܕܗܵܢܵܘ ܕܚܲܫ̣ : ܘܲܡܦܲܠܸܓܼ ܐܲܢ̄ܬܿ ܒܬܲܪܬܹܝܢ ܨܸܒܼ̈ܥܵܬܼܵܟܼ : ܘܲܡܚܵܘܸܐ ܐܲܢ̄ܬܿ ܐܲܝܟܼ ܕܥܲܠ ܐܲܝܠܹܝܢ ܕܲܡܦܲܠܓܼܝܼܢ . ܡܸܕܸܡ ܓܹܝܪ ܒܗܵܠܹܝܢ ܠܲܝܬܿ ܠܵܟܼ ܠܘܵܬܼܝ : ܐܘܿ ܬܡܝܼܗܵܐ . ܗܵܘ̇ ܕܲܒܼܡܸܠܬܼܵܐ ܡܩܲܒܸܿܠ ܠܐܲܒܼ̈ܗܵܬܼܵܐ ܘܲܠܡܸܠܲܝ̈ܗܘܿܢ ܕܐܲܒܼ̈ܗܵܬܼܵܐ : ܡܩܲܒܸܿܠ ܐܵܦ ܠܡܸܠܲܝ̈ ܒܹܗ ܒܲܙܢܵܐ . ܗܵܘ̇ ܕܐܸܵܡܲ݁ܪ : ܕܐܵܦ ܠܵܐ ܗ̤ܘ pb. 340 ܟܬܼܵܒܼܵܐ ܡܲܠܸܦ ܠܟܼܘܿܢ : ܕܐܲܠܵܗܘܼܬܼܵܐ ܠܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܦܲܪܨܘܿܦܵܐ ܕܒܸܤܪܵܐ ܘܕܲܐܠܵܗܘܼܬܼܵܐ ܐܵܡܲ݁ܪ . ܘܲܕܼܚܲܕܼ ܤܢܝܼܩ ܗ̄ܘ̣ܵܐ ܥܲܠ ܩܘܼܕܸܫܵܐ : ܘܲܐ̄ܚܪܹܢܵܐ ܠܵܐ ܤܢܝܼܩ ܗ̄ܘ̣ܵܐ . ܘܗܵܘ̇ ܠܲܡ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܘ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܘܗܵܢܵܐ ܬܪܹܝܢ ܐܸܡ݂ܲܪ : ܗܵܘ̇ ܕܫܲܪܝܼ : ܘܗܵܘ̇ ܕܠܵܐ ܫܲܪܝܼ . ܘܗܵܘ̇ ܕܐܸܬܿܕܲܪܲܓܼ ܘܐܸܫܬܲܡܠܝܼ : ܘܗܵܘ̇ ܬܘܼܒܼ ܕܲܡܬܼܘܿܡܵܐܝܼܬܼ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ . ܘܗܵܘ̇ ܕܠܵܐ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܵܐ : ܐܵܦܸܢ ܒܡܸܬܼܚܵܘܝܵܢܘܼܬܼܵܐ ܡܸܬܼܐܡܲܪ ܐܲܠܵܗܵܐ : ܘܗܵܘ̇ ܕܒܲܟܼܝܵܢܵܐ ܐܝܼܬܼܵܘܗܝ . ܒܲܟܼܝܵܢܹ̈ܐ ܓܹܝܪ ܡܦܲܠܸܓܼ ܐܵܦ ܠܦܲܪ̈ܨܘܿܦܹܐ : ܠܒܲܪܢܵܫܵܐ ܘܠܲܐܠܵܗܵܐ . ܠܵܘ ܬܪܹܝܢ ܢܒܲܝ̈ܵܐ : ܘܠܵܘ ܬܪܹܝܢ ܒܢܲܝ̈ܢܵܫܵܐ : ܐܸܠܵܐ ܠܵܐ ܡܸܫܬܵܘܕܲܥ ܐܲܢ̄ܬܿ : ܕܐܲܒܼ̈ܗܵܬܼܵܐ ܠܚܲܕܼ ܦܲܪܨܘܿܦܵܐ ܕܲܬܼܪܹܝܢ ܟܝܵܢ̈ܝܼܢ ܐܲܝܟܲܢܵܐ ܡܵܘܕܹܝܢ ؟ ܘܲܕܼܠܵܐ ܗ̄ܘ̣ܵܐ ܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܒܲܛܠܝܼܢ ܡܸܛܠ ܚܕܼܵܝܘܼܬܼܵܐ : ܐܵܘ ܕܐܲܠܵܗܘܼܬܼܵܐ ܐܵܘ ܕܐ̄ܢܵܫܘܼܬܼܵܐ : ܕܡ̣ܢ ܗܵܠܹܝܢ ܠܚܲܕܸ ܦܲܪܨܘܿܦܵܐ ܡܟܲܢ̈ܫܵܢ : ܕܐܝܼܬܼܵܘܗܝ ܕܲܟܼܝܵܢܹ̈ܐ ܘܲܕܼܦܲܪ̈ܨܘܿܦܹܐ . ܡܩܵܘܹ̇ܝܢ ܓܹܝܪ ܫܘܼ̈ܠܵܦܹܐ : ܠܵܐ ܗ̄ܘ̣ܵܐ ܓܹܝܪ ܒܘܼܠܒܵܠܵܐ ܗܵܘܹ̇ܐ ܘܐܵܦܠܵܐ ܒܘܼܛܵܠܵܐ : ܐܲܝܟܲܢܵܐ ܕܲܠܦܘܼܪܫܵܢܵܐ ܕܲܟܼܝܵܢܹ̈ܐ : ܟܝܵܢܵܐܝܼܬܼ ܥܲܠ ܚܲܕܼ ܟܝܵܢܵܐ ܘܥܲܠ ܚܲܕܼ ܦܲܪܨܘܿܦܵܐ : ܕܝܼܠܹܗ ܟܲܕܼ ܕܝܼܠܹܗ ܕܲܟܼܝܵܢܵܐ ܬܲܤܸܩ : ܘܲܬܼܒܲܛܸܠ ܠܗܵܝ̇ ܕܲܕܼܠܵܐ ܦܲܪܨܘܿܦܵܐ ܘܲܕܼܠܵܐ ܐܘܼܤܝܼܵܐ ܕܝܼܠܵܗ̇ ܐܝܼܬܹܝܗ̇ : ܗܵܢܵܘ ܕܹܝܢ ܠܐ̄ܢܵܫܘܼܬܼܵܐ : ܘܐܲܠܵܗܵܐ ܘܒܲܪܢܵܫܵܐ : ܠܐܲܠܵܗܵܐ ܒܲܠܚܘܿܕܼ ܡܫܲܡܲܗ ܐܲܢ̄ܬܿ . ܗܵܘ̇ ܓܹܝܪ ܕܗܵܟܲܢܵܐ ܡܫܲܡܲܗ ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ pb. 341 ܠܐܲܠܵܗܵܐ ܡܸܠܬܼܵܐ : ܠܵܐ ܬܘܼܒܼ ܝܵܗܹ̇ܕܼ ܠܦܲܪܨܘܿܦܵܐ ܕܐ̄ܢܵܫܘܼܬܼܵܐ ܗܵܠܹܝܢ ܕܐܲܠܵܗܘܼܬܼܵܐ . ܐܲܝܟܲܢܵܐ ܕܚܲܕܼ ܦܲܪܨܘܿܦܵܐ ܢܸܗܘܸܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܦܲܪܨܘܿܦܵܐ ܕܐܲܠܵܗܘܼܬܼܵܐ ܘܦܲܪܨܘܿܦܵܐ ܕܐ̄ܢܵܫܘܼܬܼܵܐ ܚܲܕܼ ܦܲܪܨܘܿܦܵܐ . ܗܵܘ̇ ܡ̇ܢ ܒܤܘܼܪܵܩܵܐ : ܗܵܘ̇ ܕܹܝܢ ܒܪܘܼܡܪܵܡܵܐ . ܐܵܘ ܒܘܼܠܒܵܠܵܐ ܕܲܟܼܝܵܢܹ̈ܐ ܡܵܘܕܸܐ ܐܲܢ̄ܬܿ : ܐܵܘ ܒܘܼܛܵܠܵܐ ܓܡܝܼܪܵܐ : ܐܵܘ ܠܲܚܕܼܵܝܘܼܬܼܵܐ ܐܘܿܪܓܵܢܵܝܬܼܵܐ ܘܲܟܼܝܵܢܝܬܼܵܐ ܕܗܲܪ̈ܵܛܝܼܩܹܐ ܡܵܘܕܸܐ ܐܲܢ̄ܬܿ . ܕܡܸܛܠ ܕܢܸܫܟܲܚ ܠܡܸܬܿܕܲܒܵܪܘܼ ܘܲܠܡܸܚܲܫ ܐܲܝܟܼ ܟܝܵܢܵܐ ܐ̄ܢܵܫܝܵܐ : ܒܟܼܠܗܹܝܢ ܕܲܒܼܢܲܝ̈ܢܵܫܵܐ ܐܸܬܼܚܲܝܲܕܼ . ܘܗܵܠܹܝܢ ܕܐ̄̇ܢܵܫܘܼܬܼܵܐ : ܐܲܝܟܼ ܐܘܿܪܓܵܢܘܿܢ ܥܲܠ ܐܘܼܡܵܢܵܐ . ܗܵܢܵܘ ܕܹܝܢ : ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܹܝܢ : ܘܠܵܐ ܝܵܗ̇ܒܼ ܐܲܢ̄ܬܿ ܠܐܘܿܪܓܵܢܘܿܢ ܗܵܠܹܝܢ ܕܐܘܼܡܵܢܵܐ : ܗܵܢܵܘ ܕܹܝܢ ܠܐ̄ܢܵܫܘܼܬܼܵܐ . ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܐܲܝܟܼ ܕܡ̣ܢ ܐܘܼܪܓܵܢܘܿܢ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܹܝܢ . ܗܵܠܹܝܢ ܕܹܝܢ ܕܐܲܠܵܗܵܐ ܡܸܠܬܼܵܐ : ܠܐ̄ܢܵܫܘܼܬܼܵܐ ܠܵܐ ܝܵܗܹ̇ܒܼ ܐܲܢ̄ܬܿ . ܛܵܥܹ̇ܐ ܐܲܢ̄ܬܿ ܗܵܟܹܝܠ : ܕܒܲܫܡܵܐ ܒܲܠܚܘܿܕܼ ܕܝܼܠܲܢ : ܘܲܒܼܦܲܪܨܘܿܦܵܐ ܕܝܼܠܲܢ ܡܸܬܼܚܲܫܲܚ ܐܲܢ̄ܬܿ : ܒܗܵܠܹܝܢ ܕܐܵܡ̇ܪܝܼܢ ܚ̄ܢܲܢ : ܒܲܥܒܼܵܕܼܵܐ ܕܹܝܢ ܕܲܠܩܘܼܒܼܠܵܐ ܡܒܲܛܸܠ ܐܲܢ̄ܬܿ ܠܗܹܝܢ . ܘܥܵܒܹ̇ܕܼ ܐܲܢ̄ܬܿ ܠܹܗ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ : ܟܲܕܼ ܓܘܼܫܬܼܵܢܘܼܬܼܵܐ ܘܲܠܨܒܼܝܵܢܵܐ ܕܐ̄ܢܵܫܘܼܬܼܵܐ ܡܒܲܛܸܠ ܐܲܢ̄ܬܿ . ܕܒܲܟܼܝܵܢܵܗ̇ ܠܲܡ ܠܵܐ ܪܵܓܼܫܵܐ : ܐܸܠܵܐ ܒܲܟܼܝܵܢܵܐ ܕܠܲܠܵܗܵܐ ܡܸܠܬܼܵܐ ܪܵܓܼܫܵܐ . ܘܨܵܒܼ̇ܝܵܐ ܗ̄ܘ̣ܵܬܼ ܠܵܘ ܒܲܟܼܝܵܢܵܐ ܕܝܼܠܵܗ̇ : ܐܸܠܵܐ ܒܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܨܵܒܼ̇ܝܵܐ ܗ̄ܘ̣ܵܬܼ . ܘܡܸܛܠ ܗܵܢܵܐ : ܠܲܟܼܝܵܢܵܐ : ܘܠܵܐ ܠܦܲܪܨܘܿܦܵܐ ܝܵܗܹ̇ܒܼ ܐܲܢ̄ܬܿ ܗܵܠܹܝܢ ܕܐ̄ܢܵܫܘܼܬܼܵܐ ܠܐ̄ܢܵܫܘܼܬܼܵܐ . ܐܸܠܵܐ ܠܗܵܠܹܝܢ ܕܐ̄ܢܵܫܘܼܬܼܵܐ ܠܐܲܠܵܗܵܐ ܝܵܗܹ̇ܒܼ ܐܲܢ̄ܬܿ ܠܗܹܝܢ : ܘܗܵܠܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ ܠܵܐ ܝܵܗܹ̇ܒܼ ܐܲܢ̄ܬܿ . ܚܢܲܢ ܕܹܝܢ ܒܲܟܼܝܵܢܹ̈ܐ : pb. 342 ܐ̄ܚܪܹܢܵܐ ܘܲܐ̄ܚܪܹܢܵܐ ܐܵܡ̇ܪܝܼܢ ܚ̄ܢܲܢ . ܒܲܚܕܼܵܝܘܼܬܼܵܐ ܕܹܝܢ : ܚܲܕܼ ܦܲܪܨܘܿܦܵܐ : ܒܲܫܚܫܲܚܬܼܵܐ ܕܚܲܕܼ ܥܲܡ ܚܲܕܼ . ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܗ . ܬܘܼܒܼ ܕܹܝܢ ܐܲܝܟܼ ܕܥܲܠ ܬܠܝܼܬܼܵܝܘܼܬܼܵܐ . ܬܲܡܵܢ ܚܕܼܵܐ ܐܘܼܤܝܼܵܐ ܬܠܵܬܲܝ̈ܗܘܿܢ ܦܲܪ̈ܨܘܿܦܹܿܐ : ܬܠܵܬܼܵܐ ܕܹܝܢ ܦܲܪ̈ܨܘܿܦܹܐ ܕܲܚܕܼܵܐ ܐܘܼܤܝܼܵܐ . ܗܵܪܟܵܐ ܚܲܕܼ ܦܲܪܨܘܿܦܵܐ ܕܬܲܪܬܹܝܢ ܐܘܼܤ̈ܝܼܵܣ : ܘܬܲܪܬܹܝܢ ܐܘܼܤ̈ܝܼܵܣ ܕܚܲܕܼ ܦܲܪܨܘܿܦܵܐ . ܠܵܐ ܗ̄ܘ̣ܵܐ ܕܠܵܐ ܐܘܼܤܝܼܵܐ ܐܝܼܬܲܝܗܘܿܢ ܬܲܡܵܢ ܦܲܪ̈ܨܘܿܦܹܐ : ܘܠܵܐ ܬܘܼܒܼ ܗܵܪܟܵܐ ܐܘܼܤܝܼܵܐ ܕܠܵܐ ܦܲܪܨܘܿܦܵܐ ܐܝܼܬܹܝܗ̇ . ܘܠܵܐ ܬܘܼܒܼ ܟܝܵܢܵܐ ܕܠܵܐ ܦܲܪܨܘܿܦܵܐ : ܘܠܵܐ ܬܘܼܒ ܦܲܪܨܘܿܦܵܐ ܕܠܵܐ ܟܝܵܢܵܐ . ܒܦܲܪܨܘܿܦܵܐ ܓܹܝܪ ܕܲܚܕܼܵܐ ܐܘܼܤܝܼܵܐ : ܐܘܼܤܝܼܵܐ ܐ̄ܚܪܹܬܼܵܐ ܒܹܗ ܟܲܕܼ ܒܹܗ ܒܲܙܢܵܐ ܡܸܬܼܚܲܫܚܵܐ : ܘܠܵܐ ܒܲܐ̄ܚܪܹܢܵܐ : ܡܸܛܠ ܚܕܼܵܝܘܼܬܼܵܐ . ܥ̣ܒܲܕܼ ܐܸܢܹܝܢ ܓܹܝܪ ܠܹܗ ܠܗܵܠܹܝܢ ܕܝܼܠܲܢ ܕܝܼ̈ܠܵܝܵܬܹܗ : ܟܲܕܼ ܝܲܗ̣̄ܒܼ ܠܹܗ ܕܝܼܠܹܗ ܠܗܵܘ̇ ܕܐܝܼܬܼ ܠܹܗ ܟܠܗܹܝܢ ܗܵܠܹܝܢ ܡܫܲܡܠ̱ܝܵܐܝܼܬܼ ܤܛܲܪ ܡ̣ܢ ܚܛܝܼܬܼܵܐ . ܠܲܡܥܲܕܵܪܘܼ ܓܹܝܪ ܠܲܟܼܝܵܢܲܢ : ܠܵܘ ܕܢܸܤܲܒ ܗܵܠܹܝܢ ܕܐܝܼܬܼ ܠܹܗ . ܘܕܲܒܼܡܸܫܬܲܡܥܵܢܘܼܬܼܵܐ ܪܹܫܵܝܬܼܵܐ ܢܸܦܪܘܿܩ ܘܲܢܚܲܕܼܬܼ ܠܲܟܼܝܵܢܲܢ ܒܹܗ : ܘܠܵܐ ܗ̄ܘ̣ܵܐ ܕܲܢܪܝܼܡܹܗ ܡ̣ܢ ܡܸܫܬܲܡܥܵܢܘܼܬܼܵܐ : ܟܲܕܼ ܗ̤ܘ ܡܸܫܬܲܡܲܥ ܚܠܵܦܵܘܗܝ ܒܟܼܠܗܘܢܿܢ ܚܲܫܹ̈ܐ ܐ̄ܢܵܫܝܵ̈ܐ : ܘܗ̤ܘ ܠܵܐ ܢܸܫܬܿܡܲܥ ܒܡܸܕܸܡ : ܘܒܲܟܼܝܵܢܵܐ ܐ̄ܢܵܫܵܝܵܐ ܕܲܒܼܢܲܝ̈ܢܵܫܵܐ ܠܵܐ ܢܸܫܬܵܘܬܲܦ . ܘܠܵܐ ܗ̄ܘ̣ܵܐ ܡ̣ܢ ܒܢܲܝ̈ܬܢܵܫܵܐ : ܘܠܵܐ ܬܘܼܒܼ ܡ̣ܢ ܗܵܠܹܝܢ ܕܐܵܠܵܗܘܼܬܼܵܐ : ܐܸܠܵܐ ܠܗܵܠܹܝܢ ܕܐ̄̇ܢܵܫܘܼܬܼܵܐ ܠܐܲܠܵܗܘܼܬܼܵܐ ܝܵܗܹ̇ܒܼ . ܗܵܠܹܝܢ ܕܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ ܠܵܐ ܝܵܗܹ̇ܒܼ : ܐܸܠܵܐ ܐܲܝܟܼ ܕܒܲܚܫܲܚܬܼܵܐ ܕܐܘܿܪܓܵܢܘܿܢ ܐܸܬܼܢܤܸܒܼ . ܠܵܐ ܗ̄ܘ̣ܵܐ ܨܸܒܼܝܵܢܵܐܝܼܬܼ ܤܲܥܪܵܗ̇ ܠܡܸܫܬܲܡܥܵܢܘܼܬܼܵܐ ܐܲܝܟܼ pb. 343 ܟܝܵܢܵܐ ܡܠܝܼܠܵܐ : ܒܚܘܼܫܵܒܼܵܐ ܘܲܒܼܒܼܘܼܚܪܵܢܵܐ ܘܒܲܓܼܒܼܝܼܬܼܵܐ ܕܛܵܒܼܬܼܵܐ : ܘܒܼܤܸܬܲܠܝܵܢܘܼܬܼܵܐ ܕܒܼܝܼܫܬܼܵܐ . ܐܸܢ ܕܹܝܢ ܡܫܲܠܡܵܢܵܐ ܐܵܡܲ݁ܪ ܐܲܢ̄ܬܿ ܠܹܗ ܠܲܟܼܝܵܢܵܐ ܕܲܒܼܢܲܝ̈ܢܵܫܵܐ : ܗܲܒܼ ܠܹܗ ܫܘܼܡܠܵܝܵܐ ܐܵܦ ܒܤܘܼܥܪ̈ܵܢܹܐ : ܕܲܒܼܗܘܿܢ ܡܸܬܼܚܵܘܸܐ ܕܗ̤ܘ ܐܝܼܬܼܵܘܗܝ . ܗܵܢܵܘ ܕܐܸܬܼܗܲܝܡܲܢ ܠܐܲܠܵܗܵܐ ܘܐܸܬܼܥ̱ܒܸܕܼ ܪܲܒܿ ܟܘܼܡܪܹ̈ܐ : ܘܒܼܵܥܵܘܼܬܼܵܐ ܘܬܲܟܼܫܲܦܬܼܵܐ ܘܬܲܚܢܲܢܬܼܵܐ ܩܲܪܸܒܼ : ܠܘܵܬܼ ܗܵܘ̇ ܕܡܸܟܲܚ ܗ̄ܘ̣ܵܐ ܕܡ̣ܢ ܡܵܘܬܵܐ ܢܲܚܹܝܘܗܝ ܘܲܢܫܵܙܒܼܝܼܘܗܝ . ܒܲܓܥܵܬܼܵܐ ܚܲܝܠܬܼܵܢܝܼܬܼܵܐ ܘܲܒܼܕܼܡ̈ܥܹܐ : ܘܬܸܫܬܲܡܲܥ ܡ̣ܢ ܙܲܕܝܼܩܘܼܬܹܗ . ܘܟܲܕܼ ܛܲܒܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ : ܡ̣ܢ ܐܲܝܠܹܝܢ ܕܲܤܒܲܠ̣ ܝܲܠܦܵܗ̇ ܠܡܸܫܬܲܡܥܵܢܘܼܬܼܵܐ . ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܲܡܥܝܼܢ ܠܹܗ : ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ . ܬܘܼܒܼ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܘܬܼܘܼܒܼ : ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܤܡܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܟܲܕܼ ܛܵܒܼ ܐܝܼܬܼܵܘܗܝ ܒܪܵܐ : ܡܸܛܠ ܚܕܼܵܝܘܼܬܼܵܐ ܓܹܝܪ ܕܐܲܠܵܗܘܼܬܼܵܐ ܘܲܕܼܒܸܤܪܵܐ : ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢܹ̈ܐ . ܗܵܫܵܐ ܡ̇ܢ ܫܘܼܒܼܚܵܐ ܕܐܲܠܵܗܵܐ : ܗܵܫܵܐ ܕܹܝܢ ܚܲܫܹ̈ܐ ܕܒܲܪܢܵܫܵܐ . ܠܵܐ ܓܹܝܪ ܟܲܕܼ ܐܵܡ̇ܪܝܼܢ ܚ̄ܢܲܢ ܐܲܠܵܗܵܐ ܘܒܲܟܼܝܵܢܵܐ ܐܵܡ̇ܪܝܼܢ ܚ̄ܢܲܢ : ܒܸܠܥܵܕܼ ܡ̣ܢ ܒܲܪܢܵܫܵܐ ܪܵܢܹܝܢ ܚ̄ܢܲܢ ܠܹܗ . ܘܐܵܦ ܠܵܐ ܬܘܼܒܼ ܟܲܕܼ ܒܲܪܢܵܫܵܐ ܐܵܡ̇ܪܝܼܢ ܚ̄ܢܲܢ ܠܹܗ : ܘܒܲܟܼܝܵܢܵܐ ܐܵܡ̇ܪܝܼܢ ܚ̄ܢܲܢ ܠܹܗ : ܒܸܠܥܵܕܼ ܡ̣ܢ ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܐܵܡ̇ܪܝܼܢ ܚ̄ܢܲܢ ܠܹܗ . ܐܸܠܵܐ pb. 344 ܐܲܠܵܗܵܐ ܡ̇ܢ ܠܒܲܪܢܵܫܵܐ ܡܫܲܡܗܝܼܢ ܚ̄ܢܲܢ ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܒܲܪܢܵܫܵܐ ܕܹܝܢ ܒܲܟܼܝܵܢܵܐ . ܗܵܟܼܘܵܬܼ ܕܹܝܢ ܐܵܦ ܡܸܢܕܪܹܫ : ܐܲܠܵܗܵܐ ܡ̇ܢ ܒܲܟܼܝܵܢܵܐ ܐܲܠܵܗܵܐ ܡܸܠܬܼܵܐ : ܒܲܪܢܵܫܵܐ ܕܹܝܢ ܐܵܡ̇ܪܝܼܢ ܚ̄ܢܲܢ ܠܐܲܠܵܗܵܐ : ܡܸܛܠ ܚܕܼܵܝܘܼܬܼܵܐ ܕܠܦܲܪܨܘܿܦܵܐ ܕܐ̄ܢܵܫܘܼܬܼܵܐ . ܠܵܐ ܗܵܟܹܝܠ ܗܵܠܹܝܢ ܕܲܡܟܼܝܵܢܹ̈ܐ ܠܲܚܕܼܵܝܘܼܬܼܵܐ : ܘܠܵܐ ܗܵܠܹܝܢ ܕܲܚܕܲܝܘܼܬܼܵܐ ܠܲܟܼܝܵܢܹ̈ܐ ܡܫܲܚ̈ܠܦܵܢ ܠܗܘܿܢ : ܘܓܼܵܠ̈ܙܵܢ ܠܲܬܼܪܲܝܗܘܿܢ ܡ̣ܢ ܕܝܼܠܵܝ̈ܬܼܵܐ ܕܲܟܼܝܵܢܹ̈ܐ : ܐܵܘ ܡ̣ܢ ܐܲܝܠܹܝܢ ܕܐܸܤܬܥܲܪ ܒܲܚܕܼܵܝܘܼܬܼܵܐ ܠܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ . ܢܸܬܼܟܲܬܼ̈ܒܵܢ ܕܹܝܢ ܐܵܦ ܐ̄ܚܪ̈ܵܢܝܵܬܼܵܐ : ܕܢܸܗܘ̈ܝܵܢ ܠܡܲܟܿܤܵܢܘܼܬܼܵܐ ܕܚܘܼܝܵܒܼܵܐ ܕܲܥ̣ܒܲܕܼܘ ܥܠܲܝ ܕܲܝܵܢܹ̈ܐ . ܒܵܗ̇ ܕܲܒܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܫܒܲܥ . ܡܸܟܹܝܠ ܐܲܚܲܝ̈ ܩܲܕܝܼ̈ܫܹܐ ܕܐܸܬܼܩܪܝܼܢ ܐܢ̄ܬܿܘܿܢ ܒܩܸܪܝܢܵܐ ܕܡ̣ܢ ܫܡܲܝܵܐ : ܚܙܵܐܘܼܗܝ ܠܗܵܢܵܐ ܫܠܝܼܚܵܐ ܘܪܲܒܿ ܡܘܼܡܪܹ̈ܐ ܕܬܼܵܘܕܝܼܬܲܢ ܝܼܫܘܿܥ ܡܫܝܼܚܵܐ : ܕܲܡܗܲܝܡܲܢ ܠܡ̇ܢ ܕܥܲܒܼܕܹܗ ܐܲܝܟܼ ܡܘܼܫܹܐ ܒܟܼܠܹܗ ܒܲܝܬܹܗ . ܘܒܼܵܬܲܪ ܐ̄ܚܪ̈ܵܢܝܬܼܵܐ : ܟܲܓܕܼ ܐܝܼܬܼ ܠܟܼܘܿܢ ܗ̤ܘ ܗܵܢܵܐ ܪܲܒܿ ܡܘܼܡܪܹ̈ܐ ܕܚܵܐܹ̇ܫ ܥܲܡܟܼܘܿܢ : ܘܒܲܪ ܓܸܢܤܟܼܘܿܢ ܘܲܡܫܲܪܲܪ ܥܲܡܟܼܘܿܢ : ܠܵܐ ܬܸܦܠܘܼܢ ܡ̣ܢ ܗܲܝܡܵܢܘܼܬܼܵܐ . ܗ̤ܘ ܓܹܝܪ ܒܝܲܕܼ ܒܘܼܪܟܿܬܼܵܐ ܕܐܸܬܼܡܲܠܟܿܬ̤ ܠܹܗ : ܡ̣ܢ ܙܲܪܥܹܗ ܕܐܲܒܼܪܵܗܵܡ ܐܸܫܬܲܕܲܪ ܐܲܝܟܼ ܕܴܵܚܠܵܦܵܘܗܝ ܘܲܚܠܵܦ ܒܢܲܝ̈ ܓܸܢܤܹܐ : ܠܕܼܒܼܚܬܼܵܐ ܢܸܬܸܠ ܢܲܦܹܫܹܗ ܀ ܬܸܬܿܤܝܼܡ ܐܵܬ݂ܼܵܐ ܕܐܵܘ̇ܕܝܼܬܼ : ܕܟܼܠܗܘܿܢ ܥܲܠ ܕܒܼܚܹ̈ܐ ܤܢܝܼܩܝܼܢ ܗ̄ܘ̣ܵܘ : ܘܐܲܪܝܼܡܹܬܼ ܠܲܡܫܝܼܚܵܐ ܐܲܝܟܼ ܡ̇ܢ ܕܠܵܐ ܤܢܝܼܩ ܗ̄ܘ̣ܵܐ . ܘܲܚܠܵܦ ܠܲܡ ܢܲܦܫܹܗ ܘܲܚܠܵܦ ܓܸܢܤܹܗ ܩܲܪܸܒܼ ܢܲܦܫܹܗ ܠܕܒܼܚܬܼܵܐ . ܡܲܢ̣ܘܼ ܗܵܟܹܝܠ ܕܐܝܼܬܼܵܘܗܝ ܡܗܲܝܡܢܵܐ : pb. 345 ܠܡ̇ܢ ܕܥܲܒܼܕܹܗ ܪܲܒܿܟܘܼܡܪܹ̈ܐ ؟ ܦܲܢܵܘ ܦܸܬܼܓܼܵܡܵܐ : ܐܲܠܵܗܵܐ ܡܸܠܬܼܵܐ ؟ ܥܠܵܘܗܝ ܓܹܝܪ ܐܸܡ݂ܲܪ ܕܐܸܬܼܥܒܸܕܼ ܪܲܒܿܟܘܼܡܪܹ̈ܐ : ܠܗܵܘ̇ ܕܥܲܒܼܕܹܗ . ܡܲܢ̣ܘ ܐܝܼܬܼܵܘܗܝ ܗܵܘ̇ ܕܥܲܒܼܕܹܗ ܪܲܒܿ ܟܘܼܡܪܹ̈ܐ : ܗܵܘ̇ ܕܲܡܗܲܝܡܲܢ ܠܹܗ : ܐܵܘ ܗܵܘ̇ ܠܢܲܦܫܹܗ ܥ̣ܒܲܕܼ : ܐܵܘ ܡ̣ܢ ܐܲܒܼܵܐ ؟ ܐܸܠܵܐ ܐܸܢܗ̤ܘ ܠܢܲܦܫܹܗ ܥ̣ܒܲܕܼ ܪܲܒܿܟܘܼܡܪܹ̈ܐ : ܐܸܢܗ̤ܘ ܕܒܲܚܕܼܵܝܘܼܬܼܵܐ ܐܲܡܲ݁ܪ ܐܲܢ̄ܬܿ : ܐܲܟܼܙܢܵܐ ܕܐܵܦ ܒܸܤܪܵܐ ܗܘ̤ܵܐ ܡܸܠܬܼܵܐ : ܡܸܬܼܐܠܸܨ ܐܲܢ̄ܬܿ ܕܬܸܬܸܿܠ ܠܒܸܤܪܵܐ ܟܝܵܢܵܐ ܡ̣ܢ ܐܘܼܤܝܼܵܐ ܕܝܼܠܲܢ : ܕܡܸܢܹܗ ܡܸܬܼܐܡܲܪ ܐܵܦ ܗ̤ܘ ܒܸܤܪܵܐ . ܒܲܚܕܼܵܝܘܼܬܼܵܐ : ܘܠܵܘ ܒܲܟܼܝܵܢܵܐ . ܗܵܢܵܘ ܫܲܪܝܼܪܵܐܝܼܬܼ ܪܲܒܿ ܟܘܼܡܪܹ̈ܐ : ܗܵܘ̇ ܕܒܲܪ ܟܝܵܢܲܢ ܘܒܲܪ ܓܸܢܤܲܢ ܐܝܼܬܼܵܘܗܝ : ܕܡܸܢܹܗ ܐܵܦ ܐܲܠܵܗܵܐ ܡܸܠܬܼܵܐ ܪܲܒܿ ܟܘܼܡܪܹ̈ܐ ܡܸܬܼܐܡܲ . ܠܲܝܬܿ ܓܹܝܪ ܐ̄ܢܵܫ ܕܐܵܡܲ݁ܪ ܠܗܵܘ̇ ܕܡ̣ܢ ܗܵܢܵܐ ܗܘ̤ܸܵܐ : ܘܲܒܼܗܵܢܵܐ ܕܡܸܢܹܗ ܗܘ̤ܵܐ ܗܵܘ̇ ܟܵܦܲܪ : ܐܵܘܕܵܐ ܗܵܟܹܝܠ ܩܲܕܼܡܵܝܑܬܼ ܗܵܢܵܐ ܡܵܢܵܐ ܐܝܼܬܼܵܘܗܝ ܒܲܟܼܝܵܢܵܐ : ܘܗܵܝܕܹܝܢ ܡܵܢܵܐ ܡܸܬܼܐܡܲܪ ܒܲܚܕܼܵܝܘܼܬܼܵܐ . ܐܸܢ ܠܵܐ ܓܹܝܪ ܬܸܫܬܲܪܲܪ ܗܵܝ̇ : ܐܲܬܼܪܵܐ ܠܗܵܕܹܐ ܠܲܝܬܿ ܠܵܗ̇ . ܟܠܚܲܕܼ ܡ̣ܢ ܫܡܵܗܹ̈ܐ ܓܹܝܪ ܕܐܘܼܤܝܼܵܐ ܡܵܘܕܝܼܢ : ܩܲܕܼܡܵܝܑܬܼ ܥܠܹܝܗ̇ ܕܐܘܼܤܝܼܵܐ ܕܕܼܝܼܠܵܗ̇ ܐܝܼܬܼܵܘܗܝ ܫܡܵܐ . ܩܲܪܸܒܲܝܗܝ ܠܫܵܡ̇ܘܿܥܵܐ : ܘܗܵܝܕܹܝܢ ܒܵܬܲܪܟܸܢ ܐܵܦ ܥܲܠ ܕܲܐ̄ܚܪܵܢܝܵܐܝܼܬܼ ܘܠܵܘ ܒܐܘܼܤܝܼܵܐ ܡܸܬܼܐܲܡܪ̈ܵܢ ܐܵܬܹ̇ܐ ܐܲܢ̄ܬܿ . ܒܲܪ ܓܼܘܿܢ ܐܵܦ ܒܗܵܠܹܝܢ ܐܲܝܠܹܝܢ ܕܡܸܬܼܐܲܡܪܵܢ ܟܲܕܼ ܢܵܤ̇ܒܿܝܼܢ ܩܲܕܼܡܵܝܑܬܼ ܫܡܵܐ ܕܥܲܠ ܟܝܵܢܵܐ : ܘܗܵܝܕܹܝܢ ܥܲܠ ܐܲܝܠܹܝܢ ܕܲܐ̄ܚܪܵܢܝܐܝܼܬܼ ܐܲܝܟܲܢ ܕܗ̤ܘ : ܐܵܘ ܒܲܙܢܵܐ ܕܫܲܘܝܘܼܬܼ ܫܡܵܐ : ܐܵܘ ܘܠܵܘ ܒܲܟܼܝܵܢܵܐ ܡܸܫܬܲܡܗܝܼܢ . ܡܸܛܠ ܗܵܢܵܐ ܡܟܲܪܟܼܝܼܢ ܠܗܘܿܢ : ܐܲܝܟܼ ܕܥܲܠ ܐܲܝܠܹܝܢ ܕܟܲܤ̈ܝܵܢ ܘܡܸܬܿܛܲܥ̈ܝܵܢ . ܐܸܡܲܬܼܝ ܗܵܟܹܝܠ ܕܲܐܗܵܠܹܝܢ ܕܲܚܕܼܵܝܘܼܬܼܵܐ ܐܵܡ̇ܪܝܼܢ pb. 346 ܚ̄ܢܲܢ : ܐܵܡܲ݁ܪ ܐܲܢ̄ܬܿ ܘܡܸܬܼܒܲܪܢܲܫ . ܐܲܢ̄ܬܿ ܘܠܵܐ ܗ̄ܘ̣ܵܐ ܕܥܲܠ ܚܕܼܵܝܘܼܬܼܵܐ ܤܵܐܹ̇ܡ ܐܲܢ̄ܬܿ ܠܗܵܠܹܝܢ : ܐܸܠܵܐ ܐܲܝܟܼ ܕܥܲܠ ܟܝܵܢܵܐ . ܠܐܲܝܠܹܝܢ ܕܹܝܢ ܕܕܼܟܼܝܵܢܵܐ ܐܸܢܹܝܢ : ܡܛܲܫܸܐ ܐܲܢ̄ܬܿ . ܘܠܲܐܝܠܹܢ ܕܐܵܡ̇ܪܝܼܢ : ܡܥܵܘܼܟܼ ܐܲܢ̄ܬܿ : ܐܲܝܟܼ ܕܠܲܐܝܠܹܝܢ ܕܡܲܪܫܥܝܼܢ . ܡ̣ܢ ܡܸܕܸܡ ܐ̄ܚܪܹܝܢ ܡܲܪܦܸܐ ܐܲܢ̄ܬܿ : ܕܠܵܘ ܥܲܠ ܟܝܵܢܵܐ ܕܐܲܠܵܗܵܐ ܢܵܤܹ̇ܒܼ ܐܲܢ̄ܬܿ ܠܗܵܝ̇ ܕܲܗܘ̤ܵܐ ܘܐܸܬܼܥܒܸܕܼ : ܐܵܦܸܢ ܪܸܒܿܘܼ ܙܲܒܼܢ̈ܝܼܡ ܬܹܐܡܲܪ ܠܵܐ ܡܸܫܬܲܚܠܵܦܵܢܵܐ : ܘܬܼܵܘܕܹܐ ܕܗܵܘ̇ ܕܲܥܒܲܕܼ ܐܸܬܼܥܒܸܕܼ : ܘܒܲܟܼܝܵܢܹܗ ܐܝܼܬܼܵܘܗܝ : ܘܡܸܬܼܐܡܲܪ ܗܵܘ̇ ܡܵܐ ܕܲܗܘ̤ܵܐ . ܐܵܘ ܕܲܠܡܵܐ ܕܲܠܩܘܼܒܼܠܵܐ ܒܦܲܢܛܵܤܝܼܵܐ ܐܵܡܲ݁ܪ ܐܲܢ̄ܬܿ : ܐܲܝܠܹܝܢ ܕܡܵܘܕܹܝܢ ܬܪܹܝܢ ܟܝܵܢ̈ܝܼܢ ܕܡܸܢܗܘܿܢ ܐܝܼܬܼܵܘܗܝܒ ܡܫܝܼܚܵܐ : ܘܲܟܼܝܵܢܹ̈ܐ ܡܫܲܚ̈ܠܦܹܐ : ܕܐܝܼܬܼܵܝܗܘܿܢ ܟܝܵܢܹ̈ܐ ܡܫܲܚ̈ܠ̱ܦܹܐ . ܐܲܝܟܲܢ ܡܸܫܟܿܚܝܼܢ ܠܡܹܐܡܲܪ ܐ̄ܚܪܵܢܝܵܐܝܼܬܼ ܟܝܵܢܹ̈ܐ : ܐܸܢ ܠܵܐ ܒܲܫܡܵܐ ܕܲܟܼܝܵܢܹ̈ܐ ܢܸܬܼܚܲܫܚܘܼܢ : ܒܗܵܢܵܐ ܘܲܒܼܗܵܘ̇ ؟ ܐܸܠܵܐ ܗܵܕܹܐ ܝܲܩܝܼܪܵܐ : ܡܸܛܠ ܗܵܕܹܐ ܐܵܦ ܬܸܡ̇ܪܹܬܼ : ܕܬܸܬܿܤܝܼܡ ܒܵܗ̇ ܐܵܬ̤ܵܐ . ܗ̤ܘ ܓܹܝܪ ܐܸܫܬܲܕܲܪ ܠܲܢ : ܒܝܲܕܼ ܒܘܼܪܟܿܬܼܵܐ ܕܐܸܬܼܡܲܠܟܲܬ̤ ܡ̣ܢ ܙܲܪܥܹܗ ܕܐܲܒܼܪܵܗܵܡ : ܕܲܚܠܵܦܵܘܗܝ ܘܲܚܠܵܦ ܒܢܲܝ̈ ܓܸܢܤܹܗ : ܦܠܲܓܼܪܹܗ ܕܸܒܼܚܬܼܵܐ ܢܩܲܪܸܒܼ . ܤܝܼܡ ܠܲܡ ܓܹܝܪ ܠܐܵܬ̤ܵܐ ܕܐܵܘ̇ܕܝܼܬܼ : ܕܟܼܠ ܪ̈ܲܒܲܝ ܟܘܼܡܪܹ̈ܐ ܤܢܝܼܩܝܼܢ ܥܲܠ ܕܲܒܼܚܹ̈ܐ . ܘܲܡܫܝܼܚܵܐ ܐܲܝܟܿ ܡ̇ܢ ܕܠܵܐ ܤܢܝܼܩ ܒܗܵܕܹܐ : ܥܲܠ ܐܲܦܲܝ̈ ܢܲܦܫܹܗ ܘܥܲܠ ܐܲܦܲܝ̈ ܓܸܢܤܹܗ ܩܲܪܸܒܼ ܢܲܦܫܹܗ ܠܕܒܼܚܬܼܵܐ . ܬܸܗܘܸܐ ܕܗܵܟܲܢܵܐ ܐܲܡܝܼܪ ܠܝܼ . ܠܵܐ ܓܹܝܪ ܡܸܫܬܿܐܸܠ ܐ̄ܢܵܐ ܠܡܲܟܵܤܘܼ ܫܘܼܚܠܵܦܵܐ ܕܡܸܠܲܝ̈ܟܿܘܿܢ : ܕܠܵܐ ܐܸܤܬܿܒܲܪ ܕܡܸܛܠ ܕܐܸܬܼܟܲܤ̇ܤܹܬܼ : ܡ̣ܢ ܠܵܐ ܤܵܦܩܘܼܬܼܵܐ ܠܲܩܛܹܐ ܓܼܪܵܢܘܼܬܼܵܐ ܐܸܬܼܪܡܝܼܬܼ . ܐܵܦ ܓܹܝܪ ܒܗܹܝܢ ܒܗܵܠܹܝܢ : ܠܵܐ ܐܵܪܦܝܲܢܝ ܐܲܠܵܗܵܐ ܕܠܵܐ pb. 347 ܡܲܦܲܩ ܒܪܘܼܚܵܐ ܕܥܲܠ ܐܲܦܲܝ̈ ܪܸܥܝܵܢܝ : ܗܵܘ̇ ܕܢܲܗܝܼܪ ܠܟܼܠܢܵܫ ܐܸܡ̇ܪܹܬܼ ܓܹܝܪ : ܕܟܼܠ ܪܲܒܿܟܘܼܡܪܹ̈ܿܐ ܤܢܝܼܩ ܥܲܠ ܕܲܒܼܚܹ̈ܐ ܕܲܚܠܵܦ ܚܛܵܗܵܘ̈ܗܝ : ܐܸܠܵܐ ܠܵܐ ܗ̄ܘ̣ܵܐ ܡܫܝܼܚܵܐ . ܚܠܵܦ ܢܲܦܫܹܗ ܕܹܝܢ ܘܲܚܠܵܦ ܓܸܢܤܹܗ : ܐܸܡ̇ܪܹܬܼ : ܕܩܲܪܸܒܼ ܡܫܝܼܚܵܐ ܕܲܒܼܚܬܼܵܐ ܕܢܲܦܫܹܗ . ܚܠܵܦ ܓܸܢܤܹܗ ܓܹܝܪ : ܕܢܸܫܪܸܐ ܐܸܢܘܿܢ ܡ̣ܢ ܚܘܼܝܵܒܼܵܐ ܕܐܸܫܛܵܪܵܐ ܕܲܪܡܵܝ ܐܝܼܕܼܵܐ ܕܲܚܛܝܼܬܼܵܐ . ܟܲܕܼ ܒܲܪ ܚܹܐܪܹ̈ܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܚܛܝܼܬܼܵܐ : ܚܠܵܦ ܢܲܦܫܹܗ ܕܹܝܢ ܕܢܸܬܼܝܸܗܸܒܼ ܠܹܗ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܐܸܫܬܿܡܲܥ ܥܕܲܡܵܐ ܠܡܵܘܬܵܐ : ܡܵܘܬܵܐ ܪܕܹܝܢ ܕܲܙܩܝܼܦܵܐ ܩܲܒܸܿܠ̣ : ܗܵܘ̇ ܕܡ̣ܢ ܚܛܝܼܬܼܵܐ ܡܚܲܪܲܪ ܗ̄ܘ̣ܵܐ . ܗܵܘ̇ ܓܹܝܪ ܕܒܲܚܛܵܗܹ̈ܐ ܠܵܐ ܐܸܫܬܿܟܲܚ : ܡܸܫܬܲܡܥܵܢܵܐ ܕܹܝܢ ܗܘ̤ܵܐ ܗ̄ܘ̣ܵܐ ܕܲܢܡܘܼܬܼ ܚܠܵܦܲܝܢ : ܩܲܒܸܿܠ̣ ܗ̄ܘ̣ܵܐ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܠܹܗ ܡ̣ܢ ܫܘܼܪܵܝܵܐ ܡ̣ܢ ܝܑܼܠܝܼܕܘܼܬܼܵܐ : ܡ̣ܢ ܟܲܕܼ ܛܲܠܝܵܐ ܫܲܒܼܪܵܐ ܐܝܼܬܼܵܘܗܝ ܗ̄ܘ̣ܵܐ . ܘܟܲܕܼ ܛܵܒܼ ܐܝܼܬܼܵܘܗܝ ܗ̄ܘ̣ܵܐ ܒܪܵܐ : ܘܠܵܐ ܡܸܕܸܡ ܝܲܬܿܝܼܪܵܐ ܘܲܒܼܨܝܪܵܐ ܐܝܼܬܼ ܗ̄ܘ̣ܵܐ ܠܹܗ ܒܲܒܼܪܘܼܬܹܗ ܒܫܘܼܠܛܵܢܵܐ : ܘܐܸܬܼܓܿܡܲܪ ܕܢܸܗܘܸܐ ܒܪܵܐ ܡܫܲܠܛܵܐ . ܗܵܟܲܢܵܐ ܟܲܕܼ ܡ̣ܢ ܝܲܠܕܵܐ ܐܝܼܬܼ ܗ̄ܘ̣ܵܐ ܠܵܗ̇ ܠܐ̄ܢܵܫܘܼܬܼܵܐ : ܕܬܸܗܘܸܐ ܒܪܵܐ ܡ̣ܢ ܚܕܼܵܝܘܼܬܼܵܐ : ܐܸܠܵܐ ܠܵܐ ܗ̄ܘ̣ܵܐ ܫܘܼܠܛܵܢܵܐ ܐܝܼܬܼ ܗ̄ܘ̣ܵܐ ܠܵܗ̇ : ܐܸܠܵܐ ܡܸܫܬܲܥܒܿܕܼܵܢܘܬܼܵܐ . ܘܡ̣ܢ ܡܸܫܬܲܥܒܿܕܼܵܢܘܼܬܼܵܐ ܐܸܬܼܓܲܡܪܲܬ̤ ܒܫܘܼܠܛܵܢܵܐ : ܘܢܸܤܒܲܬ̤ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܠܵܐ ܡܸܟܹܝܠ ܚܵܫܘܿܫܵܐ ܘܠܵܐ ܬܘܼܒܼ ܡܵܝܘܿܬܼܵܐ : ܐܸܠܵܐ ܐܵܦ ܒܵܗ̇ ܒܲܡܫܲܠܛܘܼܬܼܵܐ ܘܒܹܗ ܒܐܝܼܩܵܪܵܐ : ܒܗܵܠܹܝܢ pb. 348 ܟܠܗܹܝܢ ܗܘ̤ܵܐ : ܤܛܲܪ ܡ̣ܢ ܐܘܼܤܝܼܵܐ : ܟܠܗܹܝܢ ܕܐܘܼܤܝܼܵܐ ܐܝܬܼ ܗ̄ܘ̣ܵܐ ܠܹܗ . ܗ̤ܘܝܘܼ ܚܲܕܼ ܒܪܵܐ : ܕܐܝܼܬܼܵܘܗܝ ܒܲܚܕܼܵܝܘܼܬܼܵܐ . ܘܟܼܠ ܪܲܒܿܟܘܼܡܪܹ̈ܐ ܤܢܝܼܩ ܥܲܠ ܕܒܼܚܹ̈ܐ ܕܲܚܠܵܦ ܚܛܵܗܵܘ̈ܗܝ : ܘܲܡܫܝܼܚܵܐ ܠܵܐ ܤܢܝܼܩ ܗ̄ܘ̣ܵܐ ܚܠܵܦ ܚܛܵܗܵܘ̈ܗܝ : ܐܸܠܵܐ ܚܠܵܦ ܓܸܢܤܹܗ ܕܢܸܫܪܸܬ ܐܸܢܘܿܢ ܡ̣ܢ ܚܛܵܗܹ̈ܐ . ܗ̤ܝ ܕܹܝܢ ܗܵܕܹܐ ܗܘ̤ܵܬܼ ܐܵܦ ܥܲܠ ܐܲܦܲܝ̈ ܢܲܦܫܹܗ : ܡܸܛܠ ܡܸܫܬܲܡܥܵܢܘܼܬܼܵܗ ܕܠܵܐ ܤܵܟܼ : ܕܥܲܠ ܐܲܦܲܝ̈ ܚܲܛܵܝܹ̈ܐ ܡܝܼܬܼ . ܘܲܒܼܨܒܼܝܵܢܹܗ ܘܲܒܼܪܸܥܝܵܢܹܗ : ܠܵܐ ܩܢܸܐ ܗ̄ܘ̣ܵܐ ܤܵܟܼ ܡܸܕܸܡ ܐ̄ܚܪܹܝܢ : ܤܛܲܪ ܡ̣ܢ ܗܵܝ̇ ܕܢܸܒܼܥܸܐ ܘܲܕܢܸܨܒܸܿܐ ܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ ܒܹܗ . ܡܸܛܠ ܗܵܢܵܐ ܐܵܦ ܐܲܠܵܗܵܐ ܗܘ̤ܵܐ ܒܹܗ : ܗܵܘ̇ ܡܵܐ ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ . ܐܲܝܟܲܢܵܐ ܕܗܵܘ̇ ܡܵܐ ܕܲܗܘ̤ܵܐ ܒܹܗ ܐܲܠܵܗܵܐ ܒܨܘܼܪܬܵܐ ܕܲܗܘܵܝܹܗ ܒܲܕܼܡܘܼܬܹܗ : ܐܵܦ ܗ̤ܘ ܒܐܲܠܵܗܵܐ : ܦܲܪܨܘܿܦܵܐ ܕܐܲܠܵܗܵܐ ܢܸܗܘܸܐ . ܘܗܵܘ̇ ܡܵܐ ܕܲܗܘ̤ܵܬܼ ܐ̄ܢܵܫܘܼܬܼܵܐ ܒܡܸܫܬܲܡܥܵܢܘܼܬܼܵܐ ܕܢܸܛܪܲܬ̤ : ܠܵܐ ܗ̄ܘ̣ܵܐ ܠܦܲܪܨܘܿܦܵܗ̇ ܒܵܗ̇ : ܐܸܠܵܐ ܠܦܲܪܨܘܿܦܵܐ ܕܐܲܠܵܗܵܐ ܒܐܲܠܵܗܵܐ . ܗܵܢܵܐ ܦܲܪܨܘܿܦܵܐ ܢܸܗܘܸܐ ܠܹܗ ܘܐܵܦ ܐܲܠܵܗܵܐ . ܐܲܝܟܲܢܵܐ ܕܲܒܼܗܵܘ̇ ܡܵܐ ܕܐܝܼܬܼܵܘܗܝ ܚܲܕܼ : ܟܲܕܼ ܦܘܼܪܫܵܢܵܐ ܒܦܲܪܨܘܿܦܵܐ ܠܵܐ ܩܢܸܐ : ܐܵܢܲܢܩܹܐ ܠܡܸܬܲܠ ܠܹܗ ܦܘܼܪܫܵܢܵܐ ܕܲܟܼܝܵܢܹ̈ܐ ܡܫܲܡ̈ܠܲܝܵܐ . ܒܦܲܪ̈ܨܘܿܦܹܐ ܕܹܝܢ ܕܲܚܕܼܵܝܘܼܬܼܵܐ : ܚܲܕܼ ܒܚܲܕܼ . ܠܵܘ ܒܒܼܘܼܨܵܪܵܐ ܘܠܵܘ ܒܒܼܘܼܛܵܠܐ ܘܠܵܘ ܒܒܼܘܼܠܒܵܠܵܐ ܡܸܬܼܪܢܸܐ ܗܵܢܵܐ ܚܲܕܼ : ܐܸܠܵܐ ܒܡܲܤܒܼܵܐ ܘܲܒܼܡܲܬܿܠܵܐ : ܘܒܲܚܫܲܚܬܼܵܐ ܕܲܚܕܼܵܝܘܼܬܼܵܐ ܕܥܲܡ ܚܕܼܵܕܹ̈ܐ : ܢܵܤ̇ܒܿܝܼܢ ܘܝܵܗ̇ܒܿܝܼܢ ܦܲܪ̈ܨܘܿܦܹܐ ܠܲܚܕܼܵܕܹ̈ܐ ܘܠܵܘ ܠܐܘܼܤ̈ܝܼܵܣ . ܠܗܵܢܵܐ ܗܵܘ̇ ܪܵܢܹܝܢ ܚ̄ܢܲܢ : ܘܠܲܗܵܘ̇ ܗܵܢܵܐ : ܟܲܕܼ ܡܩܵܘܸܐ ܗܵܢܵܐ ܘܗܵܘ̇ . ܟܲܕܼ ܓܹܝܪ ܡܸܬܼܐܡܵܪ ܐܲܠܵܗܵܐ ܡܸܠܬܼܵܐ : ܐܲܠܵܗܵܐ ܘܒܲܪܢܵܫܵܐ : ܠܵܐ ܬܪܹܝܢ ܦܲܪ̈ܨܘܿܦܹܐ ܗܵܘܹ̇ܝܢ ܕܐܲܠܵܗܵܐ ܡܸܠܬܼܵܐ . pb. 349 ܡܸܛܠ ܕܠܵܐ ܗ̄ܘ̣ܵܐ ܒܐܘܼܤܝܼܵܐ ܡܸܬܼܐܲܡܪܝܼܢ ܬܪ̈ܲܝܗܘܿܢ . ܐܸܠܵܐ ܗܵܘ̇ ܡ̇ܢ ܒܐܘܼܤܝܼܵܐ : ܗܵܢܵܐ ܕܹܝܢ ܒܲܚܕܼܵܝܘܼܬܼܵܐ : ܘܒܲܚܫܲܚܬܼܵܐ ܕܥܲܡ ܚܕܼܵܕܹ̈ܐ ܕܡ̣ܢ ܬܪ̈ܲܝܗܘܿܢ ܟܝܵܢܹ̈ܐ ܗܵܘ̇ܝܵܐ . ܗ̤ܘ ܓܹܝܪ ܡܸܬܼܐܡܲܪ ܒܬܲܪ̈ܬܲܝܗܹܝܢ : ܒܗܵܘ̇ ܘܲܒܼܗܵܢܵܐ . ܒܗܵܘ̇ ܡ̇ܢ ܒܐܘܼܤܝܼܵܐ : ܒܗܵܢܵܐ ܕܹܝܢ ܒܲܚܕܼܵܝܘܼܬܼܵܐ . ܗܵܟܲܢܵܐ ܕܹܝܢ ܐܵܦ ܠܵܐ ܟܲܕܼ ܠܐ̄ܢܵܫܘܼܬܼܵܐ ܝܵܗ̇ܒܿܝܼܢ ܚ̄ܢܲܢ ܡܸܛܠܵܬܼܵܗ̇ ܕܝܼܠܵܗ̇ ܕܲܚܕܼܵܝܘܼܬܼܵܐ : ܕܒܼܐܘܼܤܝܼܵܐ ܘܒܲܚܕܼܵܝܘܼܬܼܵܐ ܒܬܲܪ̈ܬܲܝܗܹܝܢ ܬܸܬܼܐܡܲܪ : ܬܪܹܝܢ ܦܲܪ̈ܨܘܿܦܹܐ ܕܲܚܕܼܵܝܘܼܬܼܵܐ ܡ̣ܢ ܐܵܢܲܢܩܹܐ ܥܵܒܼ̇ܕܝܼܢ ܚ̄ܢܲܢ . ܒܗܵܝ̇ ܕܚܲܕܼ ܐܝܼܬܼܵܘܗܝ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܘܲܕܼܐ̄ܢܵܫܘܼܬܼܵܐ ܘܕܲܐܠܵܗܘܼܬܼܵܐ : ܟܲܕܼ ܐܵܡܲ݁ܪ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܘܠܵܐ ܫܲܒܼܩܵܗ̇ ܠܡܸܬܼܦܲܪܥܵܢܘܼܬܼܵܐ : ܐܲܝܟܲܢܵܐ ܕܐܲܢ̄ܬܿ ܬܸܪܢܸܐ ܗܵܕܹܐ ܒܲܚܕܼܵܝܘܼܬܼܵܐ : ܕܠܲܐܠܵܗܵܐ ܡܸܠܬܼܵܐ ܙܵܕܼܩܵܐ ܚܕܼܵܝܘܼܬܼܵܐ ܕܲܠܘܵܬܼ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܲܒܼܬܲܪ̈ܬܲܝܗܹܝܢ ܢܸܬܼܩܪܸܬ ܐܵܠܵܗܵܐ . ܘܠܵܐ ܬܘܼܒܼ ܐܵܦ ܒܲܪܢܵܫܵܐ : ܒܲܪܢܵܫܵܐ ܘܐܲܠܵܗܵܐ : ܡܲܦܸܩ ܐܲܢ̄ܬܿ ܦܘܼܪܥܵܢܵܐ ܡ̣ܢ ܚܕܼܵܝܘܼܬܼܵܐ ܕܬܲܪ̈ܬܵܝܗܹܝܢ ܐܘܼܤ̈ܝܼܵܣ . ܡܸܛܠ ܗܵܢܵܐ ܗܵܦܹ̇ܟܼ ܥܲܠ ܡܸܠܬܹܗ : ܘܒܲܪܢܵܫܵܐ ܕܐܸܬܼܐܲܠܗ . ܐܲܝܟܼ ܕܡ̣ܢ ܚܕܼܵܝܘܼܬܼܵܐ ܗܵܝ̇ : ܕܥܵܒܼܕܵܐ ܠܓܼܵܘܵܐ ܠܦܲܪ̈ܨܘܿܦܹܐ ܘܠܵܘ ܠܲܟܼܝܵܢܹ̈ܐ . ܘܲܡܫܲܥ ܬܘܼܒܼ ܡܸܢܹܗ ܟܲܕܼ ܡܸܢܹܗ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܠܵܘ ܐܲܝܟܼ ܕܠܵܐ ܦܲܪܨܘܿܦܵܐ ܘܐܲܝܟܼ ܕܠܵܐ ܟܝܵܢܵܐ ܡܸܬܼܪܢܸܐ ܒܲܪܢܵܫܵܐܜ : ܡܸܛܠ ܕܡܸܬܼܐܡܲܪ ܐܲܠܵܗܵܐ ܒܡܸܬܼܚܵܘܝܵܢܘܼܬܼܵܐ . ܡܸܛܠ ܓܹܝܪ ܕܐܝܼܬܼܵܘܗܝ ܒܲܪܢܵܫܵܐ ܒܲܟܼܝܵܢܵܐ : ܡܸܛܠ ܗܵܢܵܐ ܐܝܼܬܼܵܘܗܝ ܐܲܠܵܗܵܐ ܒܡܸܬܼܚܵܘܝܵܢܘܼܬܼܵܐ . ܐܲܝܟܲܢܵܐ ܕܠܵܐ ܬܸܤܬܿܒܲܪ pb. 350 ܕܲܠܒܼܘܼܛܵܠܵܐ ܕܲܟܼܝܵܢܹ̈ܐ ܘܲܕܕܼܝܼܠ̈ܝܵܬܼܗܘܿܢ ܡ̣ܢ ܚܕܼܵܝܘܼܬܼܵܐ ܡܸܬܼܐܡܲܪ ܐܲܠܵܗܵܐ : ܐܵܘ ܕܲܚܕܼܵܝܘܼܬܼܵܐ ܕܐܲܠܵܗܵܐ ܗܘ̤ܸܵܬܼ ܒܲܠܚܘܿܕܼ ܨܝܕ ܒܲܪܢܵܫܵܐ . ܕܡܸܛܠ ܗܵܢܵܐ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ : ܐܵܦ ܒܲܚܕܼܵܝܘܼܬܼܵܐ ܡܸܬܼܐܡܲܪ ܒܗܵܘ̇ ܡܵܐ ܕܲܡܚܲܝܲܕܼ : ܗܵܢܵܘ ܕܹܝܢ ܒܲܪܢܵܫܵܐ . ܒܲܪܢܵܫܵܐ ܕܹܝܢ ܐܲܝܟܼ ܠܵܐ ܡܚܲܝܲܕܼܵܐ : ܕܠܵܐ ܗ̄ܘ̣ܵܐ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܢܸܬܼܐܡܲܪ ܒܗܵܘ̇ ܡܵܐ ܕܲܡܚܲܝܲܕܼ ܐܲܠܵܗܵܐ . ܟܠܗܹܝܢ ܓܹܝܪ : ܥܵܒܼ̈ܕܵܢ ܡܲܪܤܵܢ̈ܘܵܬܼܵܟܼ ܫܟܼܝܼܪ̈ܵܬܼܵܐ . ܐܸܢ ܗ̤ܘ ܓܹܝܪ ܕܢܹܐܡܲܪ ܐ̄ܢܵܫ ܐ̄ܚܪܹܝܢ : ܕܒܲܪܢܵܫܵܐ ܗ̄ܘ̣ܵܐ ܗܵܘ̇ ܕܫܲܪܝܼ : ܘܡܸܛܠ ܗܵܢܵܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܚܕܼܵܝܘܼܬܼܵܐ ܡܸܬܼܐ̱ܡܲܪ ܗܵܟܲܢܵܐ : ܠܵܐ ܡܲܤܟܸܿܠ . ܗܵܢܵܐ ܓܹܝܪ ܐܝܼܬܼܵܘܗܝ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ ܘܠܵܘ ܐܲܠܵܗܵܐ : ܘܲܒܼܡܸܕܸܡ ܠܵܐ ܡܲܟܿܝܵܐ ܠܡܲܫܡܲܥܬܼܘܿܢ . ܐܸܢ ܕܹܝܢ ܐܸܢܵܐ ܐܹܡܲܪ : ܕܗܵܢܵܐ ܐܝܼܬܼܵܘܗܝ ܗܵܘ̇ ܕܐܸܬܿܕܲܪܲܓܼ ܘܐܸܬܼܓܡܲܪ ܠܪܲܒܿܘܼܬܼ ܟܘܼܡܪܘܼܬܼܵܐ : ܐܲܝܟܼ ܕܠܲܐܝܢܵܐ ܕܦܲܪܨܘܿܦܵܐ ܐ̄ܚܪܹܢܵܐ ܡܲܥܸܠ ܐ̄ܢܵܐ : ܪܵܫܹ̇ܐ ܐܲܢ̄ܬܿ ܠܝܼ . ܠܲܝܬܿ ܒܵܗ̇ ܓܹܝܪ ܦܘܼܪܫܵܢܵܐ : ܒܗܵܝ̇ ܕܢܹܐܡܲܪ ܐ̄ܢܵܫ : ܒܲܪܢܵܫܵܐ ܕܲܡܫܲܪܸܐ : ܐܵܘ ܢܹܐܡܲܤ : ܗܵܘ̇ ܕܲܡܫܲܪܸܐ . ܟܠܗܹܝܢ ܓܹܝܪ ܗܵܠܹܝܢ : ܗܸܢܹܝܢ ܟܲܕܼ ܗܸܢܹܝܢ ܡܵܘܕ̈ܥܵܢ . ܗܵܢܵܘ ܕܹܝܢ : ܠܒܲܪܢܵܫܵܐ . ܐܸܡܲܪ ܫܘܼܒܼܚܵܐ ܕܐܲܠܵܗܵܐ : ܘܚܲܫܵܐ ܕܒܲܪܢܵܫܵܐ . ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܐܲܠܵܗܘܼܬܼܵܐ ܠܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ܡܵܢܵܐ ܡܛܲܫܸܐ ܐܲܢ̄ܬܿ ܠܗܵܠܹܝܢ ܐܲܝܟܼ ܐܲܝܢܵܐ ܕܒܼܵܗܹ̇ܒܼ ܒܗܹܝܢ : ܘܲܠܚܲܫܹ̈ܿܐ ܕܗܵܘ̇ ܕܚܲܫ̣ ܥܲܠ ܐܲܦܲܝ̈ܢ : ܥܵܒܹ̇ܕ ܐܲܢ̄ܬܿ ܠܗܘܿܢ ܕܠܵܐ ܚܵܫܘܿܫܵܐ ؟ ܐܲܝܟܲܢܵܐ ܕܲܕܼܠܵܐ ܚܲܫܹ̈ܐ ܬܸܬܼܝܼܗܸܒܼ ܘܬܸܫܬܿܪܸܐ ܚܵܘܒܿܬܼܵܐ ܕܲܚܠܵܦ ܦܘܼܪܩܵܢܲܡ : ܟܲܕܼ pb. 351 ܡܸܕܸܡ ܠܵܐ ܢܤܲܒܼ . ܐܸܠܵܐ ܒܐܸܤܟܹܡܵܐ ܘܲܒܼܡܲܤܒܿܪܵܢܘܼܬܼܵܐ ܟܠܗܹܝܢ ܥܵܒܹ̇ܕܼ ܐܲܢ̄ܬܿ : ܘܠܵܐ ܠܢܲܦܫܵܟܼ ܘܠܵܐ ܠܐܲܒܼ̈ܗܵܬܼܵܐ ܫܵܠܹ̇ܡ ܐܲܢ̄ܬܿ . ܠܵܘ ܓܹܝܪ ܥܲܡܝ ܡܲܩܪܒܼܝܼܢ ܐܢ̄ܬܿܘܿܢ : ܐܸܠܵܐ ܒܐܝܼ̈ܕܲܝ ܡܲܩܪܒܼܝܼܢ ܐܢ̄ܬܿܘܿܢ ܠܘܼܩܒܲܠ ܗܵܠܹܝܢ . ܒܐܲܝܠܹܝܢ ܬܘܼܒܼ ܥܲܠ ܗܵܠܹܝܢ ܡܩܲܛ̱ܪܓܼܝܼܢ ܠܝܼ : ܢܸܫܡܲܥ ܐܸܢܹܝܢ ܐܵܦ ܠܗܵܠܹܝܢ . ܒܵܗ̇ ܒܲܕܼܡܘܼܬܼܵܐ ܕܼܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܐܲܪܒܲܥ . ܫܡܲܥܘ ܗܵܟܹܝܠ ܐܲܝܠܹܝܢ ܕܡܸܬܼܒܲܩܹܝܢ ܒܦܸܬܼܓܼܵܡܹ̈ܐ : ܡ̇ܢ ܕܐܵܟܹ̇ܠ ܦܲܓܼܪܝܼ . ܐܸܬܿܕܲܟܼܪ ܕܥܲܠ ܦܲܓܪܵܐ ܐܵܡܲ݁ܪ : ܘܠܵܐ ܐܸܢܵܐ ܐܵܘܤ̇ܦܹܬܼ ܫܡܵܐ ܕܦܲܓܼܪܵܐ : ܕܠܵܐ ܬܸܤܬܿܒܲܪ ܠܗܵܢ̇ܘܿܢ ܕܕܲܠܩܘܼܒܼܠܵܐ ܡܦܲܫܸܩ ܐ̄ܢܵܐ . ܗܵܘ̇ ܕܐܵܟܹ̇ܠ ܦܲܓܼܪܝ ܘܫܵܬܹ̇ܐ ܕܹܡܝ : ܒܝܼ ܡܩܵܘܸܐ ܘܐܸܢܵܐ ܒܹܗ . ܘܒܼܵܬܲܪ ܐ̄ܚܪܵܢܝܵܬܼܵܐ : ܐܸܠܵܐ ܥܲܠ ܡܸܕܸܡ ܕܲܩܕܼܵܡܲܝܢ ܐܸܡ݂ܲܪ : ܗܵܘ̇ ܕܐܵܟܹ̇ܠ ܦܲܓܼܪܝ ܘܫܵܬܹ̇ܐ ܕܹܡܝ : ܒܝܼ ܡܩܵܘܸܐ ܘܐܸܢܵܐ ܒܹܗ . ܐܸܬܿܕܲܟܼܪ ܕܥܲܠ ܦܲܓܼܪܵܐ ܐܵܡܲ݁ܪ ܡܸܵܕܸܡ ܕܐܵܡܲ݁ܪ : ܐܲܝܟܼ ܕܫܲܕܲܪܲܢܝ ܐܲܒܼܵܐ ܚܲܝܵܐ ܀ ܗ̤ܘ ܗܵܟܹܝܠ ܐܸܡ݂ܲܪ ܠܗܵܠܹܝܢ ܥܲܠ ܐܲܠܵܗܘܼܬܼܵܐ : ܐܸܢܵܐ ܕܹܝܢ ܥܲܠ ܐ̄ܢܵܫܘܼܬܼܵܐ : ܢܸܚܙܸܐ ܡܲܢ̣ܘܼ ܗܵܘ̇ ܕܕܲܠܩܘܼܒܼܠܵܐ ܡܦܲܫܸܩ . ܐܲܝܟܲܢܵܐ ܕܫܲܕܼܪܲܢܝ ܐܲܒܼܵܐ ܚܲܝܹ̈ܐ : ܐܲܝܟܼ ܕܐܵܡ̇ܪܝܼܢ ܗܵܢ̇ܘܿܢ ܐܵܦ ܐܸܢܵܐ ܚܲܝ ܐ̄ܢܵܐ : ܡܸܠܬܼܵܐ ܡܸܛܠ ܐܲܒܼܵܐ : ܘܗܵܝܕܹܝܢ ܡ̣ܢ ܒܵܬܲܪ ܗܵܕܹܐ : ܗܵܘ̇ ܡ̣ܢ ܕܐܵܟܹ̇ܠ ܠܝܼ : ܐܵܦ ܗ̤ܘ ܢܸܚܸܐ . ܠܐܲܝܢܵܐ ܐܵܟ̇ܠܝܼܢ ܚ̄ܢܲܢ ؟ ܠܐܲܠܵܗܘܼܬܼܵܐ : ܐܵܘ ܠܒܸܤܪܵܐ ؟ ܕܠܵܐ ܗ̄ܘ̣ܵܐ ܗܵܟܹܝܠ ܐܸܢܵܐ ܦܲܫܩܹ̇ܬܼ ܕܲܠܩܘܼܒܼܠܵܐ ܕܲܟܼܒܹ̈ܐ pb. 352 ܐܲܠܵܗܵܝܹ̈ܐ . ܐܵܦܸܢ ܠܵܐ ܨܵܒܹ̇ܝܢ ܠܡܹܐܡܲܪ : ܡ̣ܢ ܟܠ ܐ̄ܢܵܫ ܡܸܬܼܟܲܤܤܝܼܢ . ܒܪܲܡ ܡܸܛܠ ܕܫܲܐܠܹܝܬܼ ܐܸܢܵܐ : ܠܹܗ ܠܫܘܼܐܵܠܝ ܚܫܲܒܼܬܿܘܿܢܵܝܗܝ ܐܲܝܟܼ ܪܲܫܝܼܥܵܐ . ܐܵܪܵܐ ܐܲܝܟܼ ܡ̇ܢ ܕܠܵܐ ܙܵܕܹܩ ܗ̄ܘ̣ܵܐ ܠܝܼ ܠܡܹܐܡܲܪ : ܗܵܘ̇ ܡܵܐ ܕܲܟܼܬܼܵܒܼܵܐ ܐܲܠܵܗܵܝܵܐ ܐܵܡܲ݁ܪ ܕܒܸܤܪܵܐ ܡܸܬܼܐܟܸܠ : ܐܸܠܵܐ ܫܚܝܼܡܵܐܝܼܬܼ ܐܸܡ݂ܲܪ ܟ̣ܬܼܵܒܼܵܐ ܐܲܠܵܗܵܝܵܐ ܠܒܸܤܪܵܐ . ܐܸܢܵܐ ܕܹܝܢ ܡܸܛܠ ܕܲܠܒܸܤܪܵܐ ܒܸܤܪܵܐ ܪܵܡܹܐ ܐ̄ܢܵܐ ܘܠܵܘ ܠܐܲܠܵܗܘܼܬܼܵܐ : ܐܲܝܟܼ ܐܲܝܢܵܐ ܕܲܡܦܲܪܸܫ ܐ̄ܢܵܐ ܚܲܝܸܒܼܬܿܘܿܢܵܢܝ . ܕܠܲܐ̄ܚܪܹܢܵܐ ܪܵܢܹ̇ܐ ܐ̄ܢܵܐ ܒܸܤܪܵܐ : ܘܠܲܐ̄ܚܪܹܢܵܐ ܐܲܠܵܗܘܼܬܼܵܐ . ܠܵܐ ܗ̄ܘ̣ܵܐ ܠܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܡܦܲܪܸܫ ܐ̄ܢܵܐ : ܐܸܠܵܐ ܠܲܟܼܝܵܢܹ̈ܐ ܕܲܡܚܲܝܕܝܼܢ ܒܡܸܠܬܼܵܐ ܕܐܘܼܤ̈ܝܼܵܣ : ܘܐܲܝܟܼ ܕܠܵܐ ܒܘܼܠܒܵܠܵܐ ܕܲܐ̄ܚܪܹܢܵܐ ܘܲܐ̄ܚܪܹܢܵܐ ܐܝܼܬܲܝܗܘܿܢ . ܐܸܡ̇ܪܹܬܼ ܠܒܸܤܪܵܐ ܘܠܲܐܠܵܗܘܼܬܼܵܐ : ܢܸܗܘܸܐ ܕܠܵܐ ܗ̄ܘ̣ܵܐ ܗ̄ܘ̣ ܒܚܲܬܿܝܼܬܼܘܼܬܼܵܐ ܡܡܲܠܸܠ ܐ̄ܢܵܐ : ܐܸܢܵܐ ܡܚܲܝܸܒܼ ܐ̄ܢܵܐ ܠܠܵܐ ܝܲܠܝܼܦܘܼܬܼܵܐ ܘܲܠܪܘܼܥܵܐ ܕܝܼܠܝܼ . ܒܲܠܚܘܿܕܼ ܩܵܘܵܘ ܠܝܼ ܕܬܹܐܡܪܘܼܢܵܗ̇ ܗܵܕܹܐ ܢܲܗܝܼܪܵܐܝܼܬܼ : ܕܚܲܕܼ ܐܝܼܬܼܵܘܗܝ ܘܗ̤ܘܝܘܼ ܟܲܕܼ ܗ̤ܘ ܐܵܦ ܒܐܘܼܤܝܼܵܐ ܐܵܦ ܒܦܲܪܨܘܿܦܵܐ : ܒܸܤܪܵܐ ܘܐܲܠܵܗܘܼܬܼܵܐ ؟ ܘܠܲܐܝܠܹܝܢ ܕܡܸܕܼܡ ܐ̄ܚܪܹܝܢ ܠܒܲܪ ܡ̣ܢ ܗܵܕܹܐ ܚܵܫ̇ܒܿܝܢ : ܐܲܝܟܼ ܕܲܠܪ̈ܲܫܝܼܥܹܐ ܡܲܟܼܪܙܝܼܢ ܚ̄ܢܲܢ . ܐܸܢ ܗܵܕܹܐ ܢܲܗܝܼܪܵܐܝܼܬܼ ܠܵܐ ܐܵܡ̇ܪܝܼܢ ܐܢ̄ܬܿܘܿܢ : ܡܸܛܠ ܐܲܝܕܵܐ ܚܲܝܸܒܼܬܿܘܿܢܵܢܝ ܩܕܼܵܡ ܐܲܠܵܗܵܐ ؟ ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܐܲܢ̄ܬܿ ܠܡ̇ܢ ܫܚܝܼܩ ܐܲܢ̄ܬܿ ؟ ܠܡܵܘܬܵܐ ܕܐܲܠܵܗܵܐ ܐܵܘܕܝܼܘ : ܘܐܵܦ ܠܵܟܼ ܠܡܵܘܬܵܐ ܚܲܝܸܒܼܘ . ܡܵܢܵܐ ܕܸܡܸܡ ܐ̄ܚܪܹܝܢ ܐܸܬܼܚܲܫܲܒܼܬܿ : ܠܘܼܩܒܲܠ ܐܲܝܠܹܝܢ ܕܥܲܠ ܐܲܦܲܝ̈ ܗܵܠܹܝܢ ܩܵܝ̇ܡܝܼܢ ؟ ܘܠܵܐ ܒܵܒܼܩ̇ܝܼܢ ܕܠܵܐ ܢܲܝܬܿܘܿܢ ܡܵܘܬܵܐ ܥܲܠ ܐܲܠܵܗܵܐ : ܘܒܲܥܒܼܵܕܼܵܐ ܠܘܼܩܒܲܠ ܗܵܢ̇ܘܿܢ ܕܠܵܐ ܡܵܘܕܹܝܢ ܩܵܝ̇ܡܝܼܢ . ܗܵܕܹܐ ܗܵܟܹܝܠ ܝܵܕܲܥ̇ ܐ̄ܢܵܐ ܕܡ̣ܢ pb. 353 ܟܲܕܘܼ ܤܵܥ̇ܪܝܼܢ : ܐܸܠܵܐ ܐܸܢܵܐ ܗܵܫܵܐ ܠܘ̣ܵܬܼ ܐܲܝܠܹܝܢ ܕܒܲܫܪܵܪܵܐ ܒܵܥܹ̇ܝܢ ܠܡܹܐܠܲܦ ܥܵܒܹ̇ܕܼܢܵܐ ܠܡܸܠܲܝ̈ ܗܵܠܹܝܢ . ܕܠܑܵܐ ܢܸܛܥܘܿܢ ܒܲܫܡܵܐ ܕܤܘܼܢܗܵܕܘܿܣ : ܕܡ̣ܢ ܕܝܼܢܵܐ ܕܐܲܒܼ̈ܗܸܵܬܼܵܐ ܘܡ̣ܢ ܤܵܗ̈ܕܘܵܬܼܵܐ ܕܐܲܝܬܿܝܼܘ ܐܸܬܼܚܲܝܒܹܬܼ . ܡ̣ܢ ܟܠܗܹܝܢ ܡܚܵܘܸܐ ܐ̄ܢܵܐ : ܕܕܝܼܢܵܐ ܠܵܐ ܗܘ̤ܵܐ . ܡܸܛܠ ܕܠܵܐ ܥ̣ܒܲܕܼ ܒܘܼܚܵܢܵܐ : ܘܠܵܐ ܥܲܡ ܢܲܦܫܗܘܿܢ ܘܠܵܐ ܥܲܡ ܐܚܪ̈ܵܢܹܐ . ܐܵܦ ܠܵܐ ܥܕܲܡܐ ܠܐܸܤܟܹܡܵܐ ܩܲܒܸܿܠ̣ܘ ܥܠܲܝܗܘܿܢ ܕܢܸܤܬܲܟܿܡܘܼܢ : ܡ̣ܢ ܥܸܠܵܝܘܼܬܼܵܐ ܕܪܘܼܫܥܵܐ . ܕܲܐ̄ܚܪܹܢܵܐ ܗ̄ܘ̣ ܓܹܝܪ ܒܐܘܼܤܝܼܵܐ ܒܸܤܪܹܗ ܕܡܵܪ̈ܲܢ : ܘܲܐ̄ܚܪܹܬܼܵܐ ܗ̣̄ܝ ܐܲܠܵܗܘܼܬܼܵܐ : ܐܵܡܲ݁ܪ ܓܪܝܼܓܼܘܿܪܝܼܘܿܣ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܘܿܢ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܐܸܢ ܗ̤ܘ ܕܠܵܐ ܗ̤ܘܝܘܼ ܟܲܕܼ ܗ̤ܘ ܡܸܬܼܚܲܙܝܵܢܵܐ ܘܠܵܐ ܡܸܬܼܚܲܙܝܵܢܵܐ : ܘܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܿܡܲܪ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ : ܘܠܵܐ ܗ̄ܘ̣ܵܐ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ . ܘܲܟܼܝܵܢܵܐ ܗ̄ܘ̣ܵܐ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ : ܒܸܤܪܵܐ ܕܹܝܢ ܡ̣ܢ ܩܲܕܝܼܫܬܼܵܐ ܡܲܪܝܲܡ ܀ ܗܵܠܹܝܢ ܐܸܡ݂ܲܪ ܐܵܬܵܢܵܤܝܼܣ : ܦܲܓܼܪܵܐ ܒܲܕܡܘܼܬܼܵܐ ܕܗܵܢܵܐ ܢܤܲܒܼ ܡ̣ܢ ܒܬܼܘܼܠܬܼܵܐ . ܠܵܐ ܗ̄ܘ̣ܵܐ ܠܲܡ ܓܹܝܪ ܡ̣ܢ ܗܘܼܠܹܐ ܡܝܲܩܲܪܬܵܐ ܘܲܡܫܲܝܵܢܝܼܬܼܵܐ ܢܤܲܒܼ ܦܲܓܼܪܵܐ ܘܐܸܬܼ݂ܵܐ ܠܘܵܬܲܢ : ܐܸܠܑܵ ܒܛܝܼܢܵܐ . ܕܲܢܚܵܘܸܐ ܪܲܒܿܘܼܬܼܵܐ ܕܐܘܼܡܵܢܘܼܬܹܗ : ܕܲܠܗܵܘ̇ ܒܲܪܢܵܫܵܐ ܕܐܸܬܼܓܒܸܠ ܡ̣ܢ ܛܝܼܢܵܐ ܢܬܲܪܨܝܼܘܗܝ : ܐܲܝܟܼ ܕܐܸܡ݂ܲܪ ܬܹܐܘܿܦܝܼܠܘܿܣ . ܐܲܡܒܿܪܘܿܤܝܼܣ ܕܹܝܢ ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܒܸܤܪܵܐ ܐܵܡܲ݁ܪ : ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܐ : ܡܸܛܠ ܕܒܹܗ ܗܘ̤ܵܘ pb. 354 ܬܪ̈ܲܝܗܘܿܢ ܟܝܵܢܹ̈ܐ . ܗܵܢܵܐ ܐܝܼܬܼܵܘܗܝ ܠܲܚܡܵܐ ܚܲܝܵܐ ܗܵܘ̇ ܕܲܢܚܸܬܼ ܡ̣ܢ ܫܡܲܝܵܐ . ܗܵܢܵܐ ܠܲܚܡܵܐ ܐܝܼܬܼܵܘܗܝ ܦܲܓܼܪܵܐ : ܦܲܓܼܪܵܐ ܐܲܝܟܼ ܕܐܸܡ݂ܲܪ ܗ̤ܘ . ܗܵܢܵܐ ܠܲܚܡܵܐ ܕܐܸܢܵܐ ܐܸܬܸܠ ܠܟܼܘܿܢ : ܦܲܓܼܪܝ ܐܝܼܬܼܵܘܗܝ . ܗܵܢܵܘ ܗܵܘ̇ ܕܲܢܚܸܬܼ : ܗܵܢܵܘ ܗܵܘ̇ ܕܐܲܒܼܾܵܐ ܩܲܕܫܹܗ ܘܫܲܕܪܹܗ ܠܥܵܠܡܵܐ . ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܤܢܝܼܩܵܐ ܐܲܠܵܗܘܼܬܼܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܕܲܠܡܵܐ ܐܸܢܵܐ ܒܲܠܚܘܿܕܲܝ ܐܸܡ̇ܪܹܬܼ ܗܵܕܹܐ ؟ ܠܡܵܐ ܐܸܤܬܲܢܩܹ̇ܬܼ ܥܲܠ ܤܵܗ̈ܕܹܐ ܐ̄ܚܪ̈ܵܢܹܐ : ܠܡܲܪܤܵܢܘܼܬܼܵܐ ܕܠܵܐ ܐܝܼܬܼܵܘܗܝ ܒܸܤܪܵܐ ܒܵܗ̇ ܟܲܕܼ ܒܵܗ̇ ܐܲܠܵܗܵܐ ܡܸܠܬܼܵܐ ؟ ܐܵܘ ܕܐܝܼܬܼ ܠܹܗ ܕܢܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܐܵܘ ܕܐܲܠܵܗܵܐ ܡܸܠܬܼܵܐ ܐܝܼܬܼ ܠܹܗ ܕܢܸܗܘܸܐ ܒܸܤܪܵܐ : ܐܵܦܸܢ ܒܲܚܕܼܵܝܘܼܬܼܵܐ ܐ̄ܚܪܹܢܵܐ ܡܸܬܼܐܡܲܪ ؟ ܐܸܢ ܠܢܲܦܫܟܼܘܿܢ ܠܵܐ ܡܸܬܿܛܦܝܼܤܝܼܢ ܐܢ̄ܬܿܘܿܢ : ܘܲܠܗܵܠܹܝܢ ܟܠܗܹܝܢ ܠܑܵܐ ܡܗܲܝܡܢܝܼܢ ܐܢ̄ܬܿܘܿܢ : ܘܠܘܼܩܒܲܠ ܟܠܢܵܫ ܩܵܝ̇ܡܝܼܢ ܐܢ̄ܬܿܘܿܢ : ܡܵܢܵܐ ܐܝܼܬܼ ܠܟܼܘܿܢ ܥܲܡܝܼ ܥܲܡ ܗܵܠܹܝܢ ܟܠܗܘܿܢ ؟ ܗܵܘ̇ ܕܥܵܠܹ̇ܒܼ ܠܝܼ ܢܸܥܠܒܲܢܝ : ܘܗܵܘ̇ ܕܪܵܕ݂ܹܦ ܠܝܣܼ ܢܸܪܕܦܲܢܝ : ܘܗܵܘ̇ ܕܩܵܛܹ̇ܠ ܠܝܼ ܢܸܩܛܠܲܢܝ . ܘܲܒܼܛܝܒܿܘܼܬܼܵܐ ܪܲܒܿܬܼܵܐ ܚܵܫܒܿܝܼܢ ܚ̄ܢܲܢ ܠܵܗ̇ : ܕܡܸܫܬܿܘܹܝܢܲܢ ܐܵܦ ܚܢܲܢ ܠܡܸܛܥܲܢ ܫܘܼ̈ܡܵܬܹܗ ܕܲܡܫܝܼܚܵܐ ܒܦܲܓܼܪܲܢ . ܐܸܢ ܫܵܦ̇ܪܵܐ ܠܟܼܘܿܢ ܠܡܸܫܡܲܥ : ܐܵܦ ܐ̄ܚܪ̈ܵܢܝܵܬܼܵܐ ܫܡܲܥܘ . ܘܕܘܼܢܘ ܐܸܢ ܫܵܘ̈ܝܵܢ ܠܕܝܼܢܵܐ : ܐܸܢ ܠܵܐ ܗ̄ܘ̣ܵܐ ܕܐ̄ܢܵܫܵܐ ܕܚܵܝ̇ܪܝܼܢ ܒܲܫܡܲܝܵܐ ܘܡܸܬܼܟܲܬܿܫܝܼܢ ܥܲܡ ܐܲܠܵܗܵܐ ܐܝܼܬܲܝܗܹܝܢ ܗܵܠܹܝܢ . pb. 355 ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܿܬܲܥܸܤܪܹ̈ܐ . ܛܵܒܼܵܐܝܼܬܼ ܠܲܡ ܐܸܢ ܠܟܼܠܵܗ̇ ܚܕܼܵܬܵܐ ܬܒܲܚܸܢ : ܠܵܐ ܡܸܫܟܲܚ ܐܲܢ̄ܬܿ ܒܕܼܘܼܟܿ ܕܡܸܬܼܩܲܪܲܒܼ ܡܵܘܬܵܐ ܠܐܲܠܵܗܵܐ . ܐܸܠܵܐ ܐܵܘ ܠܲܡܫܝܼܚܵܐ : ܐܵܘ ܠܲܒܼܪܵܐ : ܐܵܘ ܠܡܵܪܝܵܐ . ܫܡܵܐ ܓܹܝܪ ܕܲܡܫܝܚܵܐ ܘܕܲܒܼܪܵܐ ܘܲܕܼܡܵܪܝܵܐ : ܕܥܲܠ ܝܑܼܚܝܼܕܼܵܝܵܐ ܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ ܡܸܬܼܢܤܸܒܼ : ܡܫܵܘܕܥܵܢܵܐ ܐܝܼܬܼܵܘܗܝ ܕܲܬܼܪܹܝܢ ܟܝܵܢ̈ܝܼܢ . ܘܒܲܙܒܲܢ ܡܵܘܕܲܥ ܥܲܠ ܐܲܠܵܗܘܼܬܼܵܐ : ܒܲܙܒܲܢ ܕܹܝܢ ܥܲܠ ܐ̄ܢܵܫܘܼܬܼܵܐ : ܘܒܲܙܒܲܢ ܥܲܠ ܬܪ̈ܲܝܗܘܿܢ . ܟܲܕܼ ܦܵܘܠܘܿܣ ܗܵܘ̇ ܕܐܸܫܬܿܠܲܚ ܠܡܲܟܼܪܵܙܘܼ ܐܵܡܲ݁ܪ : ܕܲܒܼܥܸܠܕܒܼܵܒܹ̈ܐ ܐܝܼܬܲܝܢ ܗ̣̄ܘܲܝܢ : ܘܐܸܬܼܪܲܥܝܼ ܥܲܡܢ ܐܲܠܵܗܵܐ ܒܡܵܘܬܵܐ ܕܲܒܼܪܹܗ . ܥܲܠ ܐ̄ܢܵܫܘܼܬܼܵܐ ܩܵܥܹ̇ܐ ܒܲܫܡܵܐ ܕܲܒܼܪܵܐ : ܟܲܕܼ ܐܵܡܲ݁ܪ ܗ̤ܘ ܟܲܕܼ ܗ̤ܘ ܠܘܵܬܼ ܥܵܒܼܪܵܝܹܐ : ܕܐܲܠܵܗܵܐ ܡܲܠܸܠ̣ ܒܲܒܼܪܹܗ : ܕܒܼܐܝܼܕܹܗ ܥ̣ܒܲܕ ܠܥܵܠܡܹ̈ܐ : ܥܲܠ ܐܲܠܵܗܘܼܬܼܵܐ ܡܵܘܕܲܥ . ܠܵܐ ܗ̄ܘ̣ܵܐ ܓܹܝܪ ܒܸܤܪܵܐ ܒܪܘܿܝܵܐ ܗ̄ܘ̣ ܕܥܵܠܡܹ̈ܐ : ܗܵܘ̇ ܕܡ̣ܢ ܒܵܬܲܪ ܥܵܠܡܹ̈ܐ ܤܲܓܿܝܼ̈ܠܐܹܐ ܐܸܬܼܥܒܸܕܼ ܀ ܘܡ̣ܢ ܒܵܬܲܪ ܐ̄ܚܪ̈ܵܢܝܬܼܵܐ : ܘܐܵܦ ܠܵܐ ܠܐܲܠܵܗܘܼܬܼܵܐ ܝܲܜܩܘܿܒܼ ܗܘ̤ܵܐ ܠܵܗ̇ ܐܲܚܵܐ : ܘܐܵܦ ܠܵܐ ܠܡܵܘܬܵܐ ܕܐܲܠܵܗܵܐ ܡܸܠܬܼܵܐ ܡܲܟܼܪܙܝܼܢ ܚ̄ܢܲܢ : ܦܲܓܼܪܵܐ ܗ̄ܘ̣ ܡܵܪܵܢܵܝܵܐ ܐܵܟܹ̇ܠܝܼܢ ܚ̄ܢܲܢ . ܐܵܪܵܐ ܡܲܨܝܵܐ ܕܬܸܬܼܗܲܝܡܲܢ : ܕܐܝܼܬܼ ܒܗܵܠܹܝܢ ܩܛܹܐܓܼܪܵܢܘܼܬܼܵܐ ܕܒܼܵܗ̇ ܐܸܬܼܩܲܛܪܲܓܼ : ܘܕܲܐܚܫ ܗܵܠܹܝܢ ܕܚܸܫܹ̇ܬܼ ؟ ܡܸܛܠ ܕܐܸܡ̇ܪܹܬܼ : ܕܠܵܐ ܐܲܠܵܗܵܐ ܡܸܠܬܼܵܐ ܡܝܼܬܼ : ܗܵܘ̇ ܕܲܟܼܝܵܢܵܐ ܠܵܐ ܡܵܝܘܿܬܼܵܐ ܐܝܼܬܼ ܠܹܗ : ܐܸܠܵܐ ܒܸܤܪܵܐ : ܡܸܛܠ ܗܵܕܹܐ ܐܸܬܼܩܲܛ̇ܪ̱ܓܹܬܼ . ܤܵܒܲ̇ܪ ܐ̄ܢܵܐ ܕܐܵܦ ܠܵܐ ܕܲܝܘܹ̈ܐ : ܘܐܲܝܠܹܝܢ ܕܒܲܒܼܥܸܠܕܒܼܵܒܼܘܼܬܼܵܐ ܐܸܢܘܿܢ ܠܘܵܬܼ ܐܲܠܵܗܵܐ : ܗܵܕܹܐ ܐܲܡܪܲܚܘ ܠܡܹܐܡܲܪ ܒܒܲܪܬܼ ܩܵܠܗܘܿܢ ܐܵܘ ܐܲܠܸܦ̣ܘ . ܐܵܘ ܕܲܠܡܵܐ ܠܵܐ ܗ̄ܘ̣ܐ ܡܸܛܠܵܬܼܗܘܿܢ pb. 356 ܕܗܵܠܹܝܢ ܐܲܝܠܹܝܢ ܕܠܵܐ ܡ̣ܢ ܐܲܠܵܗܵܐ ܕܵܚ̇ܠܝܼܢ ܘܠܵܐ ܡ̣ܢ ܒܢܲܝ̈ܢܵܫܵܐ ܡܸܬܼܟܲܚܕܝܼܢ ܐܸܡ̇ܪܹܬܼ : ܕܐܸܢ ܠܟܼܠܵܗ̇ ܚܕܲܬܵܐ ܐܲܟܼܚ̄ܕܼܵܐ ܬܒܲܚܸܢ : ܠܵܐ ܡܸܫܟܲܚ ܐܲܢ̄ܬܿ ܕܘܼܟܿܬܼܵܐ ܕܡܵܘܬܵܐ ܠܐܲܠܵܗܵܐ ܡܸܠܬܼܵܐ ܡܸܬܼܩܲܪܲܒܼ : ܐܸܠܵܐ ܐܵܘ ܠܲܡܫܝܼܚܵܐ : ܐܵܘ ܠܡܵܪܝܵܐ : ܐܵܘ ܠܲܒܼܪܵܐ . ܫܡܵܐ ܓܹܝܪ ܕܲܫܡܝܼܚܵܐ ܘܲܕܼܡܵܪܝܵܐ ܘܕܼܒܼܪܵܐ : ܕܥܲܠ ܝܑܼܚܝܼܕܼܵܝܵܐ ܡܸܬܼܢܤܸܒܼ ܡ̣ܢ ܟܬܼܵܒܹ̈ܐ : ܡܵܘܕܥܵܢܵܐ ܗ̄ܘ̣ ܕܲܬܼܪܹܝܢ ܟܝܵܢܹ̈ܐ . ܐܵܪܵܐ ܕܲܓܠܹܬܼ ؟ ܐܝܼܬܼ ܠܵܟܼ ܟܬܼܒܹ̈ܐ ܐܲܠܵܗܵܝܹ̈ܐ : ܩܪܝܼ . ܡܵܢܵܐ ܐܵܠܨܵܐ ܕܡܲܪܗܛܵܐܝܼܬܼ ܡܹܐܡܲܪ ؟ ܐܸܡ݂ܲܪ ܐܲܠܵܗܵܐ ܡܸܠܬܼܵܐ ܚܲܫ̣ : ܘܐܸܠܵܐ : ܠܵܐ ܐܝܼܬܼܵܘܗܝ ܡܫܝܼܚܵܐ ܐܲܠܵܗܵܐ ܘܒܲܪܢܵܫܵܐ ܡ̣ܢ ܬܪܹܝܢ ܟܝܵܢ̈ܝܼܢ ܘܲܬܼܪܹܝܢ ܟܝܵܢ̈ܝܼܢ : ܩܪܝܼ . ܐܵܘ ܠܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܐܵܡܲ݁ܪ ܐܲܢ̄ܬܿ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܡ̣ܢ ܬܪܹܝܢ ܟܝܵܢ̈ܝܼܢ ܘܲܬܼܪܹܝܢ ܟܝܵܢܹ̈ܐ . ܘܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܬܲܪܬܹܝܢ ܐܘܼܤ̈ܝܼܵܣ ܐܸܬܼܦܲܠܲܓܼ : ܐܲܝܟܲܢܵܐ ܕܐܝܢܵܐ ܕܗ̤ܘ ܟܝܵܢܵܐ ܕܢܹܐܡܲܪ ܕܚܲܫ̣ : ܠܐܲܠܵܗܵܐ ܡܸܠܬܼܵܐ ܢܸܬܸܿܠ ܕܚܲܫ̣ ܒܲܟܼܝܵܢܵܐ ܒܬܲܪ̈ܬܲܝܗܹܝܢ . ܐܵܘ ܬܪܹܝܢ ܟܝܵܢܹ̈ܐ ܦܪ̈ܝܼܫܲܝ ܡ̣ܢ ܚܕܼܵܕܹ̈ܐ ܐܸܬܼܟܲܢܲܫܘ ܠܲܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܕܐܲܝܟܲܢ ܕܗ̤ܘ ܕܢܹܐܡܲܪ ܕܚܲܫ̣ : ܠܲܚܕܼܵܐ ܐܘܼܤܝܼܵܐ ܘܠܵܗ̇ ܟܲܕܸ ܠܵܗ̇ ܢܹܐܡܲܪ ܕܚܸܫܲܬ̤ ܗܵܝ̇ ܕܐܸܬܼܟܲܢܫܲܬ̤ . ܐܵܘ ܐܘܼܤܝܼܵܐ ܕܐ̄ܢܵܫܘܼܬܼܵܐ ܠܲܚܫܲܚܬܼܵܐ ܒܲܠܚܘܿܕܼ ܐܸܬܼܢܲܤܒܲܬ̤ ܕܢܸܬܼܚܙܸܐ ؟ ܘܲܕܼܢܸܚܲܫ : ܘܠܵܐ ܗ̄ܘ̣ܵܐ ܕܢܸܬܼܚܲܫܚܘܼܢ ܐܲܟܲܚ̄ܕܼ ܥܲܡ ܚܕܸܵܕܹ̈ܐ : ܘܡܸܛܠ ܗܵܢܵܐ ܠܵܐ ܤܸܥܪܲܬ̤ ܗܵܝ̇ ܥܲܡ ܗܵܝ̇ ܡܸܕܸܡ ܠܲܡܕܲܒܪܵܢܘܼܬܼܵܐ ܕܥܲܠ ܐܲܦܲܝ̈ܢ . ܘܐܲܝܟܼ ܕܠܵܐ ܪܓܸܫܬܼܵܐ ܘܲܕܼܠܵܐ ܡܸܠܬܼܵܐ ܘܲܕܼܠܵܐ ܢܲܦܫܵܐ : ܗ̤ܘ pb. 357 ܡܸܬܼܚܲܫܚ ܗ̄ܘ̣ܵܐ ܒܵܗ̇ ܐܲܝܟܼ ܨܼܒܼܝܵܢܹܗ ܕܝܼܠܹܗ : ܟܲܕܼ ܡܸܕܼܡ ܠܵܐ ܐܵܘܬܿܪܲܬ̤ : ܐܲܝܟܼ ܕܐܵܡ̇ܪܝܼܢ ܐܲܪ̈ܝܵܢܹܐ . ܠܵܐ ܓܹܝܪ ܡܸܬܼܐܠܸܨ ܗܵܘ̇ ܕܲܠܗܵܠܹܝܢ ܡܩܲܒܸܿܠ : ܕܠܦܲܪܨܘܿܦܵܐ ܢܸܤܸܩ ܐܸܢܹܝܢ : ܕܗܵܘ̇ ܕܗܵܠܹܝܢ ܤܲܝܒܲܪ . ܡܸܛܠ ܕܠܵܐ ܗ̄ܘ̣ܵܐ ܐܲܝܟܼ ܕܲܬܼܥܲܕܿܪܝܼܘܗܝ ܐܸܬܼܚܲܫܲܚ ܒܵܗ̇ : ܐܸܠܵܐ ܕܢܸܫܟܲܚ ܢܸܚܲܫ ܘܲܢܫܲܡܠܸܐ ܟܠܗܹܝܢ ܐ̄ܢܵܫܝ̈ܬܼܵܐ ܟܝܵܢܵܐܝܼܬܼ : ܟܲܕܼ ܠܵܐ ܡܸܬܼܚܫܸܒܼ ܒܵܗ̇ ܕܒܹܗ ܚܲܫ̣ : ܐܵܘ ܕܒܼܐܝܼܕܹܗ ܚܲܫ̣ : ܥܲܡ ܗܵܘ̇ ܕܚܲܫ̣ . ܐܸܡܲܪ ܢܲܗܝܼܪܵܐܝܼܬܼ ܗܵܘ̇ ܡܵܐ ܕܨܵܒܹ̇ܐ ܐܲܢ̄ܬܿ : ܒܲܠܚܘܿܕܸ ܢܲܗܝܼܪܵܐܝܼܬܼ . ܡܵܢ ܟܵܐܹ̇ܐ ܐܲܢ̄ܬܿ ܒܝܼ ܐܲܝܟܼ ܪܲܫܝܼܥܵܐ : ܡܸܛܠ ܕܐܸܡ̇ܪܹܬܼ ܕܐܸܢ ܠܟܼܠܵܗ̇ ܚܕܼܵܬܵܐ ܬܒܲܚܸܢ : ܠܵܐ ܡܸܫܟܲܚ ܐܲܢ̄ܬܿ ܒܵܗ̇ ܕܡܵܘܬܵܐ ܠܐܲܠܵܗܵܐ ܡܸܠܬܼܵܐ ܡܸܬܼܩܲܪܲܒܼ : ܐܸܠܵܐ ܠܲܡܫܝܼܚܵܐ : ܐܵܘ ܠܲܒܼܪܵܐ : ܐܵܘ ܠܡܵܪܝܵܐ . ܫܡܵܐ ܓܹܝܪ ܕܲܡܫܝܼܚܵܐ ܘܕܲܒܼܪܵܐ ܘܲܕܼܡܵܪܝܵܐ : ܕܥܲܠ ܝܑܼܚܝܼܕܼܵܝܵܐ ܡܼܬܼܢܤܸܒܼ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܡܫܵܘܕܥܵܢܵܐ ܐܝܼܬܼܵܘܗܝ ܕܲܬܼܪܹܝܢ ܟܝܵܢ̈ܝܼܢ : ܘܒܲܙܒܲܢ ܡܵܘܕܲܥ ܠܐܲܠܵܗܘܼܬܼܵܐ : ܘܒܲܙܒܲܢ ܠܐ̄ܢܵܫܘܼܬܼܵܐ : ܘܒܲܙܒܲܢ ܠܬܲܪ̈ܬܲܝܗܹܝܢ ؟ ܗܵܠܹܝܢ ܐܸܡ̇ܪܹܬܼ : ܥܲܠ ܗܵܠܹܝܢ ܡܸܬܿܬܿܕܝܼܢ ܐ̄ܢܵܐ . ܘܕܲܝܵܢܹ̈ܐ ܕܐܲܝܠܹܝܢ ܕܡܸܬܼܐܲܡܪ̈ܵܢ ܐܝܼܬܲܝܟܿܘܿܢ : ܐܸܡܲܪ ܐܲܢ̄ܬܿ . ܙܵܕܹܩ ܠܝܼ ܓܹܝܪ ܕܐܵܦ ܠܗܵܠܹܝܢ ܕܝܼܠܵܟܼ ܐܹܤܝܼܡ : ܐܲܝܟܲܢܵܐ ܕܐܵܦ ܐܲܢ̄ܬܿ ܠܗܵܪܟܵܐ ܤܵܡ̣ܬܿ ܠܘܼܩܒܲܠܝ : ܘܲܕܼܠܵܐ ܐܹܛܲܫܸܐ ܡܸܕܸܵܡ . ܘܐܵܦ ܠܵܐ ܬܘܼܒܼ ܐܸܬܿܕܲܡܸܐ ܒܟܼܘܿܢ : ܕܲܕܼܠܵܐ ܒܘܼܚܵܢܵܐ ܘܲܕܼܠܵܐ ܦܘܼܚܵܡܵܐ ܕܵܢܬܿܘܿܢ ܠܡܸܠܲܝ̈ . ܗܵܕܹܐ ܐܸܡ̇ܪܹܬܼ : ܕܟܲܕܼ ܐܵܡܲ݁ܪ ܐܲܢ̄ܬܿ ܕܐܲܠܵܗܵܐ ܠܵܐ ܚܲܫ : ܡܫܝܼܚܵܐ ܕܹܝܢ ܠܵܐ ܚܲܫ̣ : ܘܠܵܐ ܡܸܕܸܡ ܐ̄ܚܪܹܝܢ ܡܪܸܢܸܫ ܐܲܢ̄ܬܿ ܡ̣ܢ ܗܵܕܹܐ : ܐܸܠܵܐ ܐܸܢ ܕܠܵܐ ܐܝܼܬܼܵܘܗܝ ܐܲܠܸܵܗܵܐ ܡܫܝܼܚܵܐ . ܐܸܢ ܓܹܝܪ ܬܹܐܡܲܪ ܕܐܲܠܵܗܵܐ ܡܸܠܬܼܵܐ ܚܲܫ̣ : ܡܵܘܕܸܐ ܐܲܢ̄ܬܿ ܠܹܗ ܠܲܡܫܝܼܚܵܐ ܕܐܲܠܵܗܵܐ pb. 358 ܗ̄ܘ̣ . ܡܵܕܹܝܢ ܙܵܕܹܩ ܗ̄ܘ̣ܵܐ ܠܟܼܘܿܢ ܕܠܵܐ ܗ̄ܘ̣ܵܐ ܠܟܼܠܹܗ ܦܵܤܘܿܩܵܐ ܬܤܝܼܡܘܼܢ : ܐܸܠܵܐ ܥܕܲܡܵܐ ܕܐܵܝܬܝܼܬܘܿܢ ܠܗܵܠܹܝܢ ܕܡܸܫ̈ܟܿܚܵܢ ܗ̣̄ܘܲܝ̈ ܕܢܵܘ̈ܕܥܵܢܵܢܝ ܕܗܵܠܹܝܢ ܐܵܡܲ݁ܪ ܐ̄ܢܵܐ . ܠܫܲܪܟܵܐ ܕܹܝܢ : ܙܵܕܹ̇ܩ ܗ̄ܘ̣ܵܐ ܕܲܬܿܛܲܫܘܿܢ . ܕܐܲܝܟܼ ܐܲܝܟܲܢܸܵܐ ؟ ܐܸܢ ܠܟܼܠܵܗ̇ ܚܕܼܵܬܵܐ ܬܸܩܪܸܐ : ܠܵܐ ܡܸܫܟܲܚ ܐܲܢ̄ܬܿ ܒܵܗ̇ ܡܵܘܬܵܐ ܕܠܲܐܠܵܗܵܐ ܡܸܠܬܼܵܐ ܡܸܬܼܩܲܪܲܒܼ : ܐܸܠܵܐ ܐܵܘ ܠܲܡܫܝܼܚܵܐ : ܐܵܘ ܠܡܵܪܝܵܐ : ܐܵܘ ܠܲܒܼܪܵܐ ܀ ܥܕܲܡܵܐ ܓܹܝܪ ܠܗܵܠܹܝܢ ܡܸܫܟܲܚ ܗ̄ܘ̣ܵܐ ܕܲܢܓܲܒܸܐ ܐܸܢܘܿܢ : ܘܲܕܼܢܸܬܸܿܠ ܡܲܤܒܿܪܵܢܘܼܬܼܵܐ ܕܠܵܐ ܡܵܘܕܹܐ ܐ̄ܢܵܐ ܠܹܗ ܐܲܠܵܗܵܐ ܠܲܡܫܝܼܚܵܐ . ܗܵܠܹܝܢ ܕܹܝܢ ܕܫܲܪܟܵܐ ܕܤܝܼ̈ܡܵܢ ܠܟܼܘܿܢ : ܢܲܗܝܼܪܵܐܝܼܬܼ ܫܵܪ̈ܝܵܢ ܠܵܗ̇ ܠܡܲܤܒܿܪܵܢܘܼܬܼܵܐ ܗܵܕܹܐ : ܡܫܝܼܚܵܐ ܠܲܡ ܓܹܝܪ ܘܡܵܪܪܝܵܐ ܘܲܒܼܪܵܐ : ܕܥܲܠ ܝܑܼܚܝܼܕܼܵܝܵܐ ܡܸܬܼܢܤܸܒܼ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܘܡܵܘܕܥܵܢܵܐ ܐܝܼܬܼܵܘܗܝ ܕܲܬܼܪܹܝܢ ܟܝܵܢܹ̈ܐ : ܒܲܙܒܲܢ ܡ̇ܢ ܡܵܘܕܲܥ ܥܲܠ ܐܲܠܵܗܘܼܬܼܵܐ : ܒܲܙܒܲܢ ܕܹܝܢ ܥܲܠ ܐ̄ܢܵܫܘܼܬܼܵܐ : ܘܒܲܙܒܲܢ ܥܲܠ ܬܪ̈ܲܝܗܘܿܢ . ܠܵܐ ܓܹܝܪ ܟܸܦ̇ܟܹܿܬܼ ܕܠܵܐ ܐܝܼܬܼܵܘܗܝ ܡܫܝܼܚܵܐ ܐܲܠܵܗܵܐ : ܐܸܠܵܐ ܕܐܵܦ ܐܲܠܵܗܵܐ : ܘܒܲܟܼܝܵܢܵܐ ܐܲܠܵܗܵܐ . ܬܪܹܝܢ ܓܹܝܪ ܟܝܵܢܹ̈ܐ ܐܸܡ̇ܪܹܬܼ ܕܡܵܘܕܲܥ : ܠܐܲܠܵܗܘܼܬܼܵܐ ܘܲܠܐ̄ܢܵܫܘܼܬܼܵܐ . ܠܵܐ ܡܵܕܹܝܢ ܡܸܫܟܿܚܵܐ ܕܐܸܬܼܩܲܛܪܲܓܼ : ܕܠܵܐ ܡܵܘܕܹܐ ܐ̄ܢܵܐ ܠܹܗ ܐܲܠܵܥܗܵܐ ܠܲܡܫܝܼܚܵܐ : ܒܝܲܕܼ ܐܲܝܠܹܝܢ ܕܟܸܬܼ̇ܒܹܿܬܼ . ܐܸܠܵܐ ܟܒܲܪ ܡܸܛܠ ܕܐܸܡ̇ܪܹܬܼ ܐܵܦ ܒܲܪܢܵܫܵܐ : ܘܲܬܼܪܹܝܢ ܟܝܵܢ̈ܝܼܢ ܕܐܲܠܵܗܘܼܬܼܵܐ ܘܲܕܿܐ̄ܢܵܫܘܼܬܼܵܐ : ܚܲܕܼ ܚܵܫܘܿܫܵܐ ܘܲܐ̄ܚܪܹܢܵܐ ܠܵܐ ܚܵܫܘܿܫܵܐ ܠܲܡܫܝܼܚܵܐ : ܘܠܵܐ ܐܵܘܕܝܼܬܼ ܕܐܲܠܵܗܵܐ ܡܸܠܬܼܵܐ ܒܲܟܼܝܵܢܹ̈ܐ ܬܪ̈ܲܝܗܘܿܢ ܘܒܼܐܘܼܤܝܼܵܐ ܚܲܫ̣ : ܐܲܠܵܗܵܐ ܡܸܠܬܼܵܐ ܕܲܗܘ̤ܵܐ ܐܘܼܤܝܼܵܐ ܕܒܲܪܢܵܫܵܐ . ܐܵܘ ܕܐܲܝܟܼ ܕܒܸܐܤܟܹܿܡܵܐ ܐܝܼܬܼܵܘܗܝ ܗ̄ܘ̣ܵܐ ܡ̇ܢ ܕܡܝܼܬܼ ܚ̣ܝܵܐ : ܘܥܲܠ ܐܲܠܵܗܵܐ pb. 359 ܡܸܠܬܼܵܐ ܡܲܤܩܝܼܢ ܚ̄ܢܲܢ ܚܲܫܹ̈ܐ ܒܟܼܠ ܙܢܵܐ ܕܐܝܼܬܼ : ܘܠܵܐ ܗ̄ܘ̣ܵܐ ܠܐܘܼܤܝܼܵܐ ܕܒܲܪܢܵܫܵܐ : ܘܲܕܼܐ̄ܢܵܫܘܼܬܼܵܐ ܡܸܕܸܡ ܠܵܐ ܤܸܥܪܲܬ̤ ܠܲܡܕܲܒܿܪܵܢܘܼܬܼܵܐ . ܐܵܘ ܡܸܛܠ ܕܢܸܬܼܚܙܸܐ ܘܢܸܫܟܲܚ ܠܡܸܚܲܫ ܒܹܗ ܒܲܟܼܝܵܢܵܐ ܐ̄ܢܵܫܝܵܐ : ܡܸܛܠ ܗܵܢܵܐ ܠܵܐ ܡܸܬܼܚܫܸܒܼ ܥܲܡ ܐܲܠܵܗܘܼܬܼܵܐ : ܘܟܼܠܗܹܝܢ ܗܵܠܹܝܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ ܢܲܤܸܩ : ܐܲܟܼܙܢܵܐ ܕܗܵܠܹܝܢ ܕܐܘܿܪܓܵܢܘܿܢ ܥܲܠ ܐܘܼܡܵܢܵܐ . ܘܠܵܐ ܝܵܗܹ̇ܒܼ ܠܗܵܠܹܝܢ ܕܐܵܗܘܼܬܼܵܐ ܠܗܵܠܹܝܢ ܕܐ̄ܢܵܫܘܼܬܼܵܐ : ܐܲܝܟܼ ܙܢܵܐ ܕܐܵܦ ܠܵܐ ܠܐܘܿܪܓܵܢܘܿܢ ܡܸܬܼܝܲܗ̈ܒܵܢ ܗܵܠܹܝܢ ܕܐܘܼܡܵܢܵܐ : ܕܡܸܕܸܡ ܒܨܒܼܝܵܢܹܗ ܠܵܐ ܡܸܬܼܥܒܸܕܼ . ܠܵܐ ܓܠܸܐ ܪܸܥܝܵܢܹܗ ܕܗܵܢܵܐ : ܒܐܲܝܠܹܝܢ ܕܲܡܩܲܛܪܸܓܼ ܠܝܼ . ܕܲܝܵܢܹ̈ܐ ܕܹܝܢ ܚܲܪ̈ܫܹܐ ܘܲܕܼܠܵܐ ܒܲܪܬܼ ܩܵܠܵܐ ܝܵܬܼ̇ܒܿܝܼܢ ܗ̄ܘ̣ܵܘ : ܟܲܕܼ ܡܸܕܸܡ ܠܵܐ ܡܒܲܚܢܝܼܢ ܗ̄ܘ̣ܵܘ . ܬܘܼܒܼ ܐܵܠܨܵܐ ܕܲܒܼܗܹܝܢ ܟܲܕܼ ܒܗܹܝܢ ܒܤܵܗ̈ܕܘܼܬܼܵܐ ؟ ܢܸܬܼܚܲܫܲܚ ܠܘܼܩܒܲܠܗܘܿܢ : ܟܲܕܼ ܡܩܝܼܡ ܐ̄ܢܵܐ ܠܗܹܝܢ ܕܝܼܠܝܼ : ܘܡܲܟܸܿܣ ܐ̄ܢܵܐ ܠܗܵܢ̇ܘܿܢ : ܕܡܸܛܠ ܗܵܕܹܐ ܥܪܲܩ̣ܘ ܡ̣ܢ ܕܝܼܢܵܐ : ܕܡܲܦܲܩ ܒܪܘܼܚܵܐ ܠܲܝܬܿ ܗ̄ܘ̣ܵܐ ܠܗܘܿܢ . ܐܵܘ ܐܸܢ ܕܹܝܢ ܠܵܐ : ܥܵܒܼ̇ܘܿܪܵܐܝܼܬܼ ܢܹܐܡܲܪ ܗܵܘ̇ ܐܲܝܢܵܐ ܕܓܲܒܿܝܼ ܡܸܠܲܝ̈ : ܕܠܵܐ ܐܝܼܬܼܵܘܗܝ ܫܡܵܐ ܕܲ : ܡܫܝܼܚܵܐ ܐܵܘ ܕܲܒܼܪܵܐ ܐܵܘ ܕܡܵܪܝܵܐ ܡܵܘܕܥܵܢܵܐ ܕܲܬܼܪܹܝܢ ܟܝܵܢ̈ܝܼܢ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܡܸܕܸܡ ܐ̄ܚܪܹܝܢ ܠܵܐ ܐܵܡܲ݁ܪ ܐ̄ܢܵܐ . ܩܪܝܼ ܗܵܘ̇ ܡܵܐ ܕܐܝܼܬܼ ܠܵܟܼ ܗܤܵܗ̈ܕܘܵܬܼܵܟܼ ܐܘܿ ܒܲܪܢܵܫܵܐ : ܘܠܵܐ ܬܸܬܼܟܲܬܲܫ ܥܲܡ ܛܸܠܵܠܵܐ . ܟܝܵܢܹ̈ܐ ܡ̇ܢ ܬܪܹܝܢ : ܐܲܠܵܗܵܐ ܘܒܲܪܢܵܫܵܐ : ܒܢܲܝ̈ܐ ܕܹܝܢ ܠܵܘ ܬܹܪܹܝܢ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܗܘܿܢ ܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲܢ : ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܗܵܣ ܀ pb. 360 ܐܸܠܵܐ ܚܲܕܼ ܒܡܘܼܙܵܓܼܵܐ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܡܲܪ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦ ܐܸܢ ܡܸܛܠ ܡܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܕܲܠܡܵܐ ܐܸܢܵܐ ܟܸܬܲܒܹܿܬܼ ܗܵܠܹܝܢ ؟ ܕܲܠܡܵܐ ܐܲܥ̇ܠܹܬܼ ܡܸܕܸܡ ܒܟܼܠܗܹܝܢ ؟ ܠܵܘ ܐܲܢ̄ܬܿܘܿܢ ܟܬܲܒܼܬܿܘܿܢ ܐܸܢܹܝܢ ؟ ܠܡܵܢܵܐ ܗܵܟܹܝܠ ܡܩܲܛܪܓܼܝܼܢ ܐܢ̄ܬܿܘܿܢ ܠܝܼ : ܐܲܝܟܼ ܕܠܲܐܝܢܵܐ ܕܲܬܼܪܹܝܢ ܟܝܵܢ̈ܝܼܢ ܐܸܡ̇ܪܹܬܼ ܠܦܵܪܘܿܩܲܢ ؟ ܐ̄ܚܪܹܢܵܐ ܡ̇ܢ ܒܲܟܼܝܵܢܵܐ ܒܐܲܠܵܗܘܼܬܼܵܐ : ܘܲܐ̄ܚܪܹܢܐ ܕܹܝܢ ܒܲܟܼܝܵܢܵܐ ܒܐ̄ܢܵܫܘܼܬܼܵܐ . ܠܵܘ ܬܪܹܝܢ ܟܝܵܢ̈ܝܼܢ ܐܲܠܵܗܘܼܬܼܵܐ : ܘܠܵܘ ܡ̣ܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܘܠܵܘ ܒܡܘܼܙܵܓܼܵܐ ܐܝܼܬܲܝܗܘܿܢ ܒܐܲܠܵܗܵܐ ܡܸܠܬܼܵܐ . ܐܸܠܵܐ ܬܪܹܝܢ ܒܲܟܼܝܵܢܵܐ ܐܝܼܬܲܝܗܘܿܢ : ܘܒܲܚܕܼܵܝܘܼܬܼܵܐ ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ . ܬܘܼܒܼ ܕܹܝܢ ܐܲܝܟܼ ܕܥܲܠ ܬܠܝܼܬܼܵܝܘܼܬܼܵܐ : ܠܵܐ ܡܲܤܠܲܝ ܦܲܪܨܘܿܦܵܐ ܕܐ̄ܢܵܫܘܼܬܼܵܐ : ܕܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܕܲܪܵܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܗ ܕܲܒܼܩܲܠܝܼܠ ܩܠܝܼܠ ܡܸܬܼܐܡܲܪ ܗܵܟܲܢܵܐ . ܘܐܵܦ ܠܵܐ ܠܐܲܠܵܗܵܐ ܡܸܠܬܼܵܐ : ܐܵܡܲ݁ܪ ܕܐܝܼܬܼܵܘܗܝ ܒܐܘܼܤܝܼܵܐ ܬܪ̈ܲܝܗܘܿܢ : ܘܐܵܦ ܠܵܐ ܦܵܪܹܫ ܠܐ̄ܢܵܫܘܼܬܼܵܐ ܡ̣ܢ ܐܲܠܵܗܘܼܬܼܵܐ . ܐܲܝܟܲܢܵܐ ܕܐܲܠܵܗܵܐ ܡܸܠܬܼܵܐ ܐܵܦ ܚܲܫܹ̈ܐ ܕܒܸܤܪܵܐ ܢܸܚܲܫ̣ : ܘܲܢܩܲܒܸܿܠ ܒܲܟܼܝܵܢܹܗ ܒܦܲܪܨܘܿܦܹܗ : ܒܸܤܪܵܐ ܕܹܝܢ ܡ̣ܢ ܠܒܲܪ ܐܝܼܬܼܵܘܗܝ : ܟܲܕܼ ܠܵܐ ܡܸܫܬܵܘܬܲܦ ܒܗܵܠܹܝܢ ܕܐܲܠܵܗܘܼܬܼܵܐ ܒܦܲܪܨܘܿܦܵܐ ܕܝܼܠܹܗ . ܐܸܠܵܐ ܒܦܘܼܪܥܵܢܵܐ ܕܡܲܤܒܼܵܐ ܘܲܕܼܡܲܬܿܠܵܐ ܕܦܲܪ̈ܨܘܿܦܲܝܗܘܿܢ : ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܵܡܲ݁ܪ . ܠܐܲܠܵܗܵܐ ܡ̇ܢ : ܡ̣ܢ ܐ̄ܢܵܫܘܼܬܼܵܐ ܕܐܸܬܼܒܲܪܢܲܫ ܒܲܚܕܼܵܝܘܼܬܼܵܐ ܐܵܡܲ݁ܪ . pb. 361 ܠܐ̄ܢܵܫܘܼܬܼܵܐ ܕܹܝܢ : ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܵܡܲ݁ܪ ܕܐܸܬܼܐܲܠܗܲܬ̤ : ܘܠܵܐ ܗ̄ܘ̣ܵܐ ܕܢܸܦܩܲܬ̤ ܡ̣ܢ ܐܲܠܵܗܘܼܬܼܵܐ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܗ̄ܘ̣ܵܐ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܗܸܢܹܝܢ ܟܲܕܼ ܗܸܢܹܝܢ ܐܵܦ ܐܲܡܒܿܪܘܿܤܝܼܣ ܐܸܡ݂ܲܪ ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܒܸܤܪܵܐ : ܒܢܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢܹ̈ܐ ܀ ܐܵܦ ܐܵܬܵܢܵܤܝܼܣ ܗܵܕܹܐ ܐܵܡܲ݁ܪ : ܕܡ̣ܢ ܡܲܪܝܲܡ ܢܦܲܩ̣ ܡܵܪܲܢ ܘܠܵܘ ܐܲܠܵܗܘܼܬܼܵܐ . ܘܠܲܟܼܝܵܢܹ̈ܐ ܐܸܡܲ݁ܪ ܬܪ̈ܲܝܗܘܿܢ : ܐ̄ܚܪܹܢܵܐ ܡ̇ܢ ܐܵܡܲ݁ܪ ܠܗܵܘ̇ ܕܐܲܠܵܗܘܼܬܼܵܐ : ܘܲܐ̄ܚܪܹܢܵܐ ܠܒܸܤܪܵܐ : ܘܲܕܼܗܵܠܹܝܢ ܐܵܡܲ݁ܪ ܚܕܼܵܝܘܼܬܼܵܐ . ܒܗܵܢܵܐ ܐܝܼܬܲܝܗܘܿܢ ܬܪ̈ܲܝܗܘܿܢ ܟܝܵܢܹ̈ܐ : ܠܵܘ ܒܐܲܠܵܗܵܐ ܡܸܠܬܼܵܐ : ܐܸܠܵܐ ܒܲܒܼܪܵܐ . ܠܵܘ ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܒܪܵܐ : ܘܲܐ̄ܚܪܹܢܵܐ ܐܲܠܵܗܵܐ ܡܸܠܬܼܵܐ . ܐܸܠܵܐ ܗܵܘ̇ ܡ̇ܢ ܠܲܚܕܼܵܝܘܬܼܵܐ ܡܵܘܕܲܥ : ܘܗܵܘ̇ ܠܐܘܼܤܝܼܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܦܲܪܨܘܿܦܵܐ : ܘܲܐ̄ܚܪܹܬܼܵܐ ܗ̣̄ܝ ܐܘܼܤܝܼܵܐ . ܐܲܝܟܲܢܵܐ ܕܥܠ ܐܲܒܼܵܐ ܘܵܒܼܪܵܐ : ܒܦܲܪܨܘܿܦܐ ܡ̇ܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܒܐܲܠܵܗܘܼܬܼܵܐ ܕܹܝܢ ܠܵܘ ܐ̄ܚܪܹܢܵܐ ܘܲܐ̄ܚܪܹܢܵܐ . ܬܘܼܒܼ ܥܲܠ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܒܸܤܪܵܐ : ܒܦܲܪܨܘܿܦܵܐ ܕܐܲܠܵܗܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܠܵܘ ܐ̄ܚܪܹܢܵ ܘܲܐ̄ܚܪܹܢܵܐ : ܐܸܠܵܐ ܗ̤ܘ ܟܲܕܼ ܗ̤ܘ . ܒܲܟܼܝܵܢܹ̈ܐ ܕܹܝܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܐ̄ܚܪܹܢܵܐ ܘܲܐ̄ܚܪܹܢܵܐ : ܘܡܸܛܠ ܗܵܢܵܐ ܙܗܝܼܪܵܐܝܼܬܼ ܐܵܡܲ݁ܪ ܟܬܼܵܒܼܵܐ ܐܲܠܵܗܵܝܵܐ ܡ̣ܢ ܦܲܪܨܘܿܦܵܐ ܕܐܲܠܵܗܘܼܬܼܵܐ : ܘܲܒܼܦܲܪܨܘܿܦܵܐ ܕܲܚܕܝܘܼܬܼܵܐ ܬܪ̈ܲܝܗܘܿܢ ܡܫܵܘܕܲܥ . ܡ̣ܢ ܐܘܼܤܝܼܵܐ ܕܹܝܢ ܕܐܲܠܵܗܘܼܬܼܵܐ ܘܒܼܐܘܼܤܝܼܵܐ ܕܐܲܠܵܗܵܐ pb. 362 ܡܸܠܬܼܵܐ : ܠܵܐ ܐܝܼܬܲܝܗܘܿܢ ܬܪ̈ܲܝܗܘܿܢ . ܐܲܝܠܹܝܢ ܓܹܝܪ ܕܒܼܐܘܼܤܝܼܵܐ ܗ̄ܘ̣ ܡܸܬܼܐܲܡܪܵܢ : ܒܚܲܕܼ ܡܸܕܸܡ ܡܸܬܼܪ̈ܲܢܝܵܢ : ܒܗܵܘ̇ ܡܵܐ ܕܡܼܬܼܐܲܡܪ̈ܵܢ ܒܲܠܚܘܿܕܼ ܒܐܘܼܤܝܼܵܐ . ܡܸܛܠ ܗܵܢܵܐ ܐܵܦ ܐܲܡܒܿܪܘܿܤܝܼܣ ܐܵܡܲ݁ܪ ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܘܠܵܐ ܐܸܡ݂ܲܪ ܠܲܚܕܼܵܝܘܼܬܼܵܐ ܕܲܒܼܪܵܐ . ܟܲܕܼ ܛܵܒܼ ܠܵܘ ܐ̄ܚܪܹܢܵܐ : ܐܸܠܵܐ ܡܸܢܹܗ ܟܲܕܼ ܡܸܢܹܗ . ܐܸܠܵܐ ܗܵܘ̇ ܡ̇ܢ : ܐܝܼܬܼܵܘܗܝ ܡܫܵܘܕܥܵܢܵܐ ܕܦܲܪܨܘܿܦܵܐ . ܗܵܘ̇ ܕܹܝܢ : ܡܫܵܘܕܥܵܢܵܐ ܕܲܟܼܝܵܢܵܐ . ܘܡܸܛܠ ܗܵܢܵܐ : ܒܗܵܝ̇ ܕܲܚܕܼܵܝܘܼܬܼܵܐ ܕܐܘܼܤ̈ܝܼܵܣ ܗܘ̤ܵܬܼ : ܠܲܚܕܼܵܝܘܼܬܼܵܐ ܐܵܡܲ݁ܪ ܕܐܲܠܵܗܘܼܬܼܵܐ ܘܲܕܼܒܸܤܪܵܐ . ܘܡܸܛܠ ܕܲܠܚܲܕܼ ܦܲܪܨܘܿܦܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܘܤܸܦ ܕܒܲܬܼܪ̈ܲܝܗܘܿܢ ܡܡܲܠܠ ܒܪܵܐ ܕܐܲܠܵܗܵܐ . ܡܸܛܠ ܕܒܹܗ ܗܘ̤ܵܘ ܬܪ̈ܲܝܗܘܿܢ ܟܝܵܢܹ̈ܐ : ܠܵܐ ܗ̄ܘ̣ܵܐ ܕܐܲܠܵܗܵܐ ܡܸܠܬܼܵܐ . ܚܲܕܼ ܓܹܝܪ : ܘܠܵܘ ܬܪܹܝܢ : ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ . ܐ̄ܚܪܹܢܵܐ ܗ̄ܘ̣ ܗܵܟܹܝܠ ܗܵܘ̇ ܕܡܸܬܼܝܲܕܲܥ ܡ̣ܢ ܐܘܼܤܝܼܵܐ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܡ̣ܢ ܦܲܪܨܘܿܦܵܐ . ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܡ̣ܢ ܟܝܵܢܹ̈ܐ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܡܵܘܕܲܥ ܚܕܼܵܝܘܼܬܼܵܐ . ܡܸܛܠ ܗܵܢܵܐ ܐܸܡ̇ܪܹܬܼ : ܕܐܵܦܠܵܐ ܒܕܼܘܼܟܿ ܟܬܼܵܒܼܵܐ ܐܲܠܵܗܵܝܵܐ ܡܩܲܪܸܒܼ ܡܵܘܬܵܐ ܠܐܲܠܵܗܵܐ : ܐܸܠܵܐ ܐܵܘ ܠܲܒܼܪܵܐ : ܐܵܘ ܠܲܡܫܝܼܚܵܐ : ܐܵܘ ܠܡܵܪܝܵܐ . ܐܲܝܟܲܢܵܐ ܕܠܵܐ ܢܸܤܒܲܪ ܐ̄ܢܵܫ : ܕܠܐܘܼܤܝܼܵܐ ܗܘ̤ܵܬܼ ܚܕܼܵܝܘܼܬܼܵܐ ܘܠܵܐ ܗ̄ܘ̣ܵܐ ܠܦܲܪܨܘܿܦܵܐ . ܘܦܲܪܨܘܿܦܵܐ ܠܵܐ ܦܪܝܼܫܵܐ : ܐܲܟܲܢܵܐ ܕܚܲܕܼ ܟܝܵܢܵܐ ܕܐ̄ܢܵܫܘܼܬܼܵܐ ܢܸܗܢܸܐ ܝܲܬܿܝܼܪܵܐ : ܡܸܛܠ ܕܒܲܚܫܲܚܬܼܵܐ ܕܲܚܕܼܵܕܹ̈ܐ ܕܡܲܤܒܼܵܐ ܘܲܕܼܡܲܪܠܵܐ ܬܸܬܼܪܢܸܐ ܡܸܬܼܒܲܪܢܫܵܢܘܼܬܼܵܐ . ܐܸܠܵܐ ܒܲܙܒܲܢ ܡ̣ܢ ܦܲܪܨܘܿܦܵܐ ܕܐܲܠܵܗܘܼܬܼܵܐ ܡܫܲܡܲܗ ܠܹܗ : ܒܲܙܒܲܢ ܕܹܝܢ ܡ̣ܢ ܦܲܪܨܘܿܦܵܐ pb. 363 ܕܐ̄ܢܵܫܘܼܬܼܵܐ : ܒܪܵܐ ܘܲܡܫܝܼܚܵܐ ܘܡܵܪܝܵܐ . ܗܵܠܹܝܢ ܐܸܡ݂ܲܪ ܓܪܝܼܓܼܘܿܪܝܼܘܿܣ : ܗܵܠܹܝܢ ܐܸܡ݂ܲܪ ܠܲܡܒܪܘܿܤܝܼܣ . ܗܵܠܹܝܢ ܐܵܬܵܢܵܤܝܼܣ : ܗܵܘ̇ ܕܡ̣ܢ ܡܲܪܝܲܡ ܢܦܲܩ̣ ܡܵܪܝܵܐ . ܒܪܵܐ ܡ̇ܢ : ܒܐܘܼܤܝܼܵܐ ܒܲܟܼܝܵܢܵܐ ܕܐܲܒܼܵܐ . ܒܲܒܼܤܲܪ ܕܹܝܢ : ܡ̣ܢ ܙܲܪܥܵܐ ܕܒܹܝܬܼ ܕܵܘܝܼܕܼ . ܒܸܤܪܵܐ ܕܹܝܢ : ܡ̣ܢ ܡܲܪܝܲܡ ܒܬܼܘܼܠܬܼܵܐ ܀ ܕܲܠܡܵܐ ܡܸܕܸܡ ܚܕܼܬܼ ܐܸܡ̇ܪܹܬܼ ؟ ܠܵܘ ܗܸܢܹܝܢ ܟܲܕܼ ܗܸܢܹܝܢ ܒܗܘܿܢ ܒܦܸܬܼܓܼܵܡܹ̈ܐ : ܘܒܹܗ ܟܲܕܼ ܒܹܗ ܒܪܸܥܝܵܢܵܐ ؟ ܥܲܠ ܐܲܝܠܹܝܢ ܚܲܝܸܒܼܬܿܘܿܢܵܢܝ ؟ ܐܵܪܵܐ ܡܸܫܟܿܚܵܐ ܠܡܸܬܼܪܢܵܝܘܼ : ܕܡܸܛܠ ܐܲܝܕܵܐ : ܡܸܢܟܼܘܿܢ ܘܲܠܟܼܘܿܢ ܗܵܠܹܝܢ ܥܒܲܕܬܿܘܿܢ : ܘܠܵܐ ܩܵܘܝܼܬܿܘܿܢ ܕܥܲܡ ܟܠܗܘܿܢ ܐܲܦܸܤܩ̈ܘܿܦܹܐ ܬܸܥܒܿܕܼܘܼܢ ܒܘܼܚܵܢܟܼܘܿܢ ؟ ܐܸܠܵܐ ܐܵܦ ܠܲܩܛܹܐܓܼܪܵܢܘܼܬܼܵܗܘܿܢ ܗܵܝ̇ ܕܐܲܝܬܿܝܼܘ ܥܠܲܝ ܠܲܝܬܿ ܠܡܸܥܪܲܩ ܡܸܢܵܗ̇ : ܙܵܕܹܩ ܠܡܲܟܼܬܵܒܼܘܼ : ܗܵܝ̇ ܕܲܕܼܠܵܐ ܡܲܟܼܤܵܢܘܼܬܼܵܐ ܐ̄ܚܪܵܝܑܬܼ ܟܬܲܒܼܘ ܗ̄ܘ̣ܵܘ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܥܸܤܪܝܼܢ ܘܐܲܪܒܲܥ . ܚܵܐܲܪ ܐ̄ܢܵܐ ܕܹܝܢ ܒܥܲܡܵܐ ܕܝܼܠܲܢ : ܕܢܲܟܼܦܘܼܬܼܵܐ ܤܲܓܝܼܐܬܼܵܐ ܩܢܸܐ ܘܪܸܬܼܚܵܐ ܕܕܼܚܸܠܲܬܼ ܐܲܠܵܗܵܐ . ܡ̣ܢ ܫܲܪܒܵܐ ܕܹܝܢ ܕܗܲܝܡܵܢܘܼܬܼܵܐ ܕܝܼܕܲܥܬܼܵܐ ܕܐܲܠܵܗܵܐ : ܫܪܲܥ̣ . ܗܵܕܹܐ ܕܹܝܢ ܠܵܐ ܗ̄ܘ̣ܵܐ ܠܪ̈ܲܫܝܼܥܹܐ ܕܥܲܡܵܐ : ܐܸܠܵܐ ܐܲܝܟܼ ܕܙܵܕܼܩܵܐܝܼܬܼ ܐܹܡܲܪ : ܕܡܸܛܠ ܕܠܵܐ ܗܘ̤ܵܐ ܠܗܘܿܢ ܠܡܲܠܦܵܢܹ̈ܐ ܙܲܒܼܢܵܐ ܡܸܕܸܡ : ܕܲܢܤܝܼܡܘܼܢ ܒܹܗ ܩܕܼܵܡܲܝܟܿܘܿܢ ܡܲܠܦܵܢܘܼܬܼܵܐ ܕܗܲܝܡܵܢܘܼܬܼܵܐ ܚܲܬܿܝܼܬܿܬܵܐ ܀ ܗܵܢܵܐ ܠܲܡ ܓܲܠܝܵܐܝܼܬܼ ܐܸܡ݂ܲܪ ܒܗܵܠܹܝܢ : ܕܐ̄ܢܵܫ ܡ̣ܢ ܡܲܠܦܵܢܹ̈ܐ ܕܲܩܕܼܵܡܵܘܗܝ : ܠܵܐ ܡܲܠܸܠ̣ ܩܕܼܵܡ ܥܲܡܵܐ : pb. 364 ܗܵܘ̇ ܡܸܕܸܡ ܕܗ̤ܘ ܡܲܠܸܠ̣ . ܫܡܲܥܘ ܕܹܝܢ ܐܵܦ ܥܲܠ ܗܵܕܹܐ : ܠܵܐ ܓܹܝܪ ܤܲܓܿܝܼ ܩܲܫܝܵܐ ܘܝܲܩܝܼܪܵܐ ܡܸܠܬܼܵܐ ܗܵܕܹܿܐ . ܘܲܠܗܘܿܢ ܠܗܵܠܹܝܢ ܫܲܐܸܠܘ : ܗ̤ܢܘܿܢ ܓܹܝܪ ܐܵܡ̇ܪܝܼܢ ܫܪܵܪܵܐ ܐܵܦܸܢ ܟܲܕܼ ܠܵܐ ܨܵܒܹ̇ܿܢ . ܒܐܲܝܢܵܐ ܫܲܪܒܵܐ ܐܲܡܝܼܪ̈ܵܢ ܠܝܼ ܗܵܠܹܝܢ ؟ ܠܵܘ ܒܲܤܝܵܡܵܐ ܕܐܸܬܿܬܿܤܝܼܡ ܡ̣ܢ ܐܲܒܼ̈ܗܵܬܼܵܐ ܩܲܕܝܼ̈ܫܹܐ ܕܐܸܬܼܟܲܢܲܫܘ ܒܢܝܼܩܝܼܵܐ ؟ ܘܡܵܢܵܐ ܢܝܼܫܵܐ ܐܝܼܬܼ ܗ̄ܘ̣ܵܐ ܠܝܼ ؟ ܐܵܪܵܐ ܠܡܲܟܿܤܵܢܘܼܬܼܵܗܘܿܢ ܕܒܼܝܼܵܫܐܝܼܬܼ ܐܲܠܸܦ̣ܘ : ܐܵܘ ܕܲܬܼܪܝܼܨܵܐܝܼܬܼ ܘܩܲܕܝܼܫܵܐܝܼܬܼ ܘܲܒܼܕܼܚܠܲܬܼ ܐܲܠܵܗܵܐ ܐܲܠܸܦ̣ܘ ؟ ܘܲܠܡܲܠܦܵܢܘܼܬܼܵܐ ܕܝܼܠܝܼ ܕܲܠܡܲܠܦܵܢܘܼܬܼܵܐ ܕܗܵܠܹܝܢ ܫܵܠ̇ܡܵܐ : ܡܚܵܘܸܐ ܗ̄ܘ̇ܵܝܬܼ ܠܥܲܡܵܐ . ܕܲܟܼܕܼ ܠܵܐ ܝܵܕܲܥ̇ ܗ̄ܘ̣ܵܐ ܠܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ : ܥܲܡܝܼ ܡܲܩܪܸܒܼ ܗ̄ܘ̣ܵܐ : ܕܲܠܒܲܪ ܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܡܲܠܸܦ ܐ̄ܢܵܐ . ܘܐܲܟܿܤܹ̇ܬܼ ܐܸܢܘܿܢ ܡܸܢܹܗ ܕܲܤܝܵܡܵܐ ܕܲܐܼܒܼ̈ܗܵܬܼܵܐ : ܕܠܵܐ ܡܸܫܬܵܘܕܥܝܼܢ ܠܗܵܘ̇ ܡܵܐ ܕܚܲܝܵܒܼܝܼܢ ܗ̄ܘ̣ܵܘ ܕܲܒܼܦܘܼܡܗܘܿܢ ܢܸܗܘܸܐ ܐܲܡܝܼܢܵܐܝܼܬܼ . ܘܲܕܼܠܵܐ ܒܲܟܼܐܵܬܼܵܐ ܝܲܬܿܝܼܪܵܬܵܐ ܐܲܟܸܣ ܐܸܢܘܿܢ : ܘܐܸܥܒܸܿܕܼ ܐܸܢܘܿܢ ܒܥܵܩܬܼܵܐ : ܟܠܹ̇ܝܬܼ ܢܲܦܫܝܼ ܡ̣ܢ ܩܛܹܐ ܓܼܪܵܢܘܼܬܼܵܐ : ܘܐܸܡ̇ܪܹܬܼ ܥܲܠ ܦܲܪܨܘܿܦܵܐ ܕܠܲܝܬܿ ܗ̄ܘ̣ܵܐ ܥܠܵܘܗܝ ܩܛܹܐ ܓܼܪܵܢܘܼܬܼܵܐ . ܕܠܲܝܬܿ ܗ̄ܘ̣ܵܐ ܠܗܘܿܢ ܙܲܒܼܢܵܐ ܠܡܲܠܦܵܢܹ̈ܐ ܕܗܲܝܡܵܢܘܼܬܼܵܐ : ܕܲܢܤܝܼܡܘܼܢ ܩܕܼܵܡܲܝܟܿܘܿܢ ܚܲܬܿܝܼܬܼܘܼܬܼܵܐ ܕܗܲܝܡܵܢܘܼܬܼܵܐ . ܫܚܝܼܡܵܐܝܼܬܼ ܐܸܡ̇ܪܹܬܼ : ܕܠܵܐ ܬܚܘܼܡܵܐ . ܐܲܝܟܲܢܵܐ ܗܵܟܹܝܠ ܠܟܼܠܗܘܿܢ ܐܲܒܼ̈ܗܵܬܼܵܐ ܕܡ̣ܢ ܩܕܼܵܡܲܝ ܩܲܛ̇ܪܓܹܬܼ : ܐܲܝܟܼ ܕܠܲܐܝܠܹܝܢ ܕܡܸܕܸܡ ܠܵܐ ܐܲܠܸܦ̣ܘ : ܡ̣ܢ ܗܵܠܹܝܢ ܕܢܸܢܵܐ ܐܲܠܦܹ̇ܬܼ ܠܥܲܡܵܐ : ܟܲܕܼ ܢܝܼܫܵܐ ܕܝܼܠܝ ܘܲܥ̇ܒܼܵܕܝ ܗܵܢܵܐ ܗ̄ܘ̣ܵܐ : ܠܡܲܠܵܦܘܼܬܼܗܘܿܢ ܘܠܲܡܚܵܘܵܝܘܼ ܡܸܢܹܗ ܕܲܤܝܵܡܵܐ ܕܗܵܠܹܝܢ ܐܲܠܸܦ̣ܘ : ܘܡܸܕܸܡ ܐ̄ܚܪܹܝܢ ܠܒܲܪ ܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܠܵܐ ܐܸܡ̇ܪܹܬܼ ؟ ܡ̣ܢ ܠܵܐ ܝܑܼܕܲܥܬܼܗܘܿܢ ܕܹܝܢ ܘܡ̣ܢ ܠܵܐ ܝܲܠܝܼܦܘܼܬܼܗܘܿܢ ܕܲܩܛܹܐܓܼܪ̈ܵܢܹܐ : ܐܲܤܒܲܪܘ pb. 365 ܥܠܲܝ : ܕܲܠܒܲܪ ܡ̣ܢ ܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ ܗܵܠܹܝܢ ܕܲܠܟܼܠܲܢ ܐܲܠܸܦ̣ܘ : ܡܲܠܸܦ ܠܲܢ . ܠܵܘ ܗܵܟܹܝܠ ܕܲܐ̄ܚܪܵܢܝܵܐܝܼܬܼ ܐܵܠܸܦ̣ܘ ܐܸܢܘܿܢ ܡܲܠܦܵܢܹ̈ܐ ܕܒܲܙܒܲܢ ܙܒܲܢ ܐܸܡ̇ܪܹܬܼ : ܐܲܝܟܲܢܵܐ ܡܵܕܹܝܢ ܐܸܵܡܲ݁ܪ ܗ̄ܘܹ̇ܝܬܼ ܕܐܸܢ ܙܵܕܩܵܐܝܼܬܼ : ܐܸܠܵܐ ܐܸܡ̇ܪܹܬܼ : ܕܠܵܘ ܝܑܼܕܝܼܥܵܐܝܼܬܼ ܘܲܡܦܲܪܫܵܐܝܼܬܼ ܐܲܫܠܸܡ̣ܘ ܤܝܵܡܵܐ ܕܐܲܒܼ̈ܗܵܬܼܵܐ ܠܥܲܡܵܐ : ܡܸܛܠ ܕܢܸܫܡܥܘܼܢ ܗܵܠܹܝܢ ܘܢܸܬܿܕܲܡܪܘܼܢ . ܐ̄ܚܪܹܬܼܵܐ ܗ̣̄ܝ ܓܹܝܪ ܕܢܹܐܡܲܪ ܕܕܲܠܩܘܼܒܼܠܵܐ ܐܲܠܸܦ̣ܘ : ܘܲܐ̄ܚܪܹܬܼܵܐ ܗ̣̄ܝ ܕܢܹܐܡܲܪ ܕܲܕܼܠܵܐ ܦܘܼܫܵܩܵܐ ܐܲܫܠܸܡܘ ܐܸܢܘܿܢ ܠܦܸܬܼܓܼܵܡܹ̈ܐ . ܘܲܐ̄ܚܪܹܬܼܵܐ ܗ̣̄ܝ ܕܡܸܛܠ ܕܠܵܐ ܤܦܝܼܩܝܼܢ ܗ̄ܘ̣ܵܘ : ܠܵܐ ܐܸܫܟܲܚܘ ܠܡܲܠܵܦܘܼ ܐܲܝܟܼ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܪܸܥܝܵܢܗܘܿܢ : ܘܲܐ̄ܚܪܹܬܼܵܐ ܗ̣̄ܝ ܕܠܵܐ ܝܵܕܼܥ̇ܝܼܢ ܗ̄ܘ̣ܵܘ : ܐܵܘ ܕܐܲܝܟܼ ܗܲܪ̈ܵܛܝܼܩܹܐ ܡܩܲܛܪܸܓܼ ܗ̄ܘܹ̇ܝܬܼ ܠܗܘܿܢ . ܐܸܠܘܼ ܓܹܝܪ ܕܠܲܓܼܡܵܪ ܡܩܲܛܪܸܓܼ ܗ̄ܘܹ̇ܝܬܼ ܠܡܲܠܦܵܢܹ̈ܐ ܕܡ̣ܢ ܩܕܼܵܡܲܝ : ܡܩܲܛܪܸܓܼ ܗ̄ܘ̇ܝܬܼ ܐܵܦ ܠܲܬܼܠܵܬܼܡܵܐܐ ܘܬܼܡܵܢܬܲܥܤܲܪ : ܗܵܢܘܿܢ ܕܒܲܤܝܵܡܗܘܿܢ ܡܩܝܼܡ ܗ̄ܘܹ̇ܝܬܼ ܢܲܦܫ ܥܲܡ ܐܲܒܼܵܗ̈ܬܼܵܐ ܕܲܗܘ̤ܵܘ ܡ̣ܢ ܩܕܼܵܡܲܝ . ܠܵܐ ܐ̄ܢܵܫ ܓܹܝܪ ܐܵܡܲ݁ܪ ܕܐܸܡ̇ܪܹܬܼ ܐܸܢܵܐ ܗܵܠܹܝܢ ܘܐܲܠܦܹ̇ܬܼ : ܠܒܲܪ ܡ̣ܢ ܡܲܠܦܵܢܹ̈ܐ ܕܡ̣ܢ ܩܕܼܵܡܲܝ . ܐܸܢܵܐ ܡܸܕܸܡ ܠܵܐ ܐܸܡ̇ܪܹܬܼ : ܠܵܐ ܒܡܸܠܬܼܵܐ ܘܠܵܐ ܒܪܸܥܝܵܢܵܐ : ܘܠܵܐ ܠܡܲܠܵܦܘܼ ܥܲܠ ܗܵܠܹܝܢ ܡܵܠܦܵܢܹ̈ܐ ܕܡ̣ܢ ܩܕܼܵܡܲܝ . ܘܐܸܢ ܕܹܝܢ ܠܵܐ ܩܪܵܘ : ܐܲܢ̄ܬܿܘܿܢ ܟܬܲܒܼܬܿܘܿܢ . ܐܸܠܵܐ ܠܲܝܬܿ ܠܟܼܘܿܢ ܡܸܕܸܡ : ܡܸܛܠ ܕܠܵܐ ܡܸܕܸܡ ܐܸܡ̇ܪܹܬܼ ܡ̣ܢ ܐܲܝܠܹܝܢ ܕܩܲܛܪܸܓܼܬܿܘܿܢܵܢܝ ܒܗܹܝܢ . ܠܗܵܢܵܐ ܒܲܚܠܘܿܕܼ ܪܹܫܵܐ ܠܒܲܟܼܬܿܘܿܢ : ܡ̣ܢ ܗܵܢܵܐ ܠܟܼܠܟܼܘܿܢ ܐܲܟܿܤܹ̇ܬܼ . ܘܐܵܦ ܠܵܐ ܠܗܵܠܹܝܢ ܐ̄ܚܪ̈ܵܢܹܐ ܙܵܕܹܩ ܗ̄ܘ̣ܵܐ ܕܲܬܼܗܲܝܡܢܘܼܢ : ܕܗܵܟܲܢܵܐ ܠܵܐ ܡܸܬܼܟܲܚܕܼܵܢܵܐܝܼܬܼ ܩܲܛܪܓܼܘܼܢܝ : ܐܲܝܟܼ ܐܲܝܠܹܝܢ ܕܠܵܐ ܡ̣ܢ ܐܲܠܵܗܵܐ ܕܵܚ̇ܠܝܼܢ pb. 366 ܘܠܵܐ ܡ̣ܢ ܒܢܲܝ̈ܢܵܫܵܐ ܡܸܬܼܟܲܚܕܝܼܢ . ܐܸܠܵܐ ܡܸܬܿܛܦܝܼܤܝܼܢ ܗ̣̄ܘܲܝܬܿܘܿܢ ܝܲܬܿܝܼܪܵܐܝܼܬܼ ܠܗܵܘ̇ ܕܝܲܬܿܝܼܒܼ ܗ̄ܘ̣ܵܐ ܥܲܡܟܼܘܿܢ ܒܲܟܼܢܘܼܫܬܿܟܼܘܿܢ : ܐܲܝܟܼ ܡ̇ܢ ܕܠܵܐ ܡܸܫܟܿܚܝܼܢ ܐܢ̄ܬܿܘܿܢ ܐ̄ܚܪܵܢܝܵܐܝܼܬܼ ܠܡܸܬܼܦܲܠܵܛܘܼ : ܐܸܠܵܐ ܐܸܢ ܟܲܕܼ ܡܸܬܼܚܪܹܝܢ ܐܢ̄ܬܿܘܿܢ ܘܥܵܫ̇ܩܝܼܢ ܐܢ̄ܬܿܘܿܢ . ܐܲܝܠܹܝܢ ܕܐܸܤܬܿܥܲܪܘ ܒܵܬܲܪ ܓܘܼܒܵܝܹ̈ܐ ܕܪܹ̈ܫܹܐ ܗܵܠܹܝܢ . ܐܸܠܵܐ ܡ̣ܢ ܕܗܵܟܲܢܵܐ ܒܲܚܸܢ̣ܘܼ ܒܟܼܠܵܗ̇ ܚܲܬܿܝܿܬܼܘܼܬܼܵܐ : ܐܲܝܟܼ ܡ̇ܢ ܕܲܡܫܝܼܚܵܐ ܚܵܙܹ̇ܐ ܗ̄ܘ̣ܵܐ : ܚܲܝܒܼܘܼܢܝ . ܟܲܕܼ ܒܡܸܕܸܡ ܠܵܐ ܐܸܬܼܥܲܤܲܩܘ ܘܐܸܬܼܚܪܝܼܘ : ܘܠܵܐ ܤܵܡ̣ܘ ܡܸܕܸܡ ܒܫܘܼܐܵܠܵܐ ܐܵܘ ܒܦܘܼܢܵܝ ܦܸܬܼܓܼܵܡܵܐ . ܐܸܠܵܐ ܡܤܲܪܗܒܼܝܼܢ ܗ̄ܘ̣ܵܘ ܕܠܵܐ ܢܲܕܪܟܼܘܼܢ ܐܸܢܘܿܢ ܐܲܝܠܹܝܢ ܕܲܥܬܼܝܼܕܼܝܼܢ ܗ̄ܘ̣ܵܘ ܠܡܹܐܬܼܵܐ : ܗܵܢܵܘ ܕܹܝܢ ܤܘܼܢܗܵܕܘܿܣ ܕܡܲܕܢܚܵܐ ܕܩܲܪܝܼܒܼܵܐ ܗ̄ܘ̣ܵܬܼ : ܘܗܵܠܹܝܢ ܕܡ̣ܢ ܪܗܘܿܡܹܐ . ܘܠܵܐ ܒܲܚܸܢ̣ܘ : ܘܐܵܦܠܵܐ ܩ̣ܪܵܘ . ܘܐܲܝܟܼ ܕܤܵܒܲܪ̇ ܐ̄ܢܵܐ ܕܹܝܢ : ܘܐܵܦ ܠܗ̇ܠܹܝܢ ܕܲܟܼܬܲܒܼܘ : ܡ̣ܢ ܒܵܬܲܪܟܸܢ ܟܬܲܒܼܘ ܐܸܢܹܝܢ . ܒܲܕܼ ܠܵܐ ܡܦܲܩ̣ܘ ܝܵܘ̈ܡܵܬܼܵܐ ܘܙܲܒܼܢܵܐ ܗܵܘ̇ : ܠܡܸܟܼܬܲܒܼ ܘܲܠܡܲܪܡܵܝܘܼ ܐܝܼܕܼܵܐ . ܡܸܬܼܚܲܙܝܵܐ ܓܹܝܪ ܕܲܚܘܝܼܚܵܐܝܼܬܼ ܘܲܡܩܲܒܿܠܵܢܵܐܝܼܬܼ ܡܲܪܡܹܝܢ ܗ̄ܘ̣ܵܘ ܐܝܼܕܼܵܐ ܠܘܼܩܒܲܠܝ : ܐܵܦ ܒܸܠܥܵܕܼ ܡ̣ܢ ܥܸܠ̈ܠܵܬܼܵܐ . ܐܵܦ ܠܵܐ ܓܹܝܪ ܚܲܕܼ ܡܸܢܗܘܿܢ ܟܬܲܒܼ ܥܸܠܬܼܵܐܬ ܕܡܸܛܠܵܬܼܵܗ̇ ܫܪܵܐܘܼܢܝ : ܐܸܠܵܐ ܐܸܢ ܒܲܠܚܘܿܕܼ ܗܵܘ̇ ܚܲܟܿܝܼܡܵܐ ܘܡܸܤܬܲܟܲܠ ܝܲܬܿܝܼܪ ܡ̣ܢ ܟܠ ܐ̄ܢܵܫ : ܘܡܸܫܟܲܚ ܕܡܸܕܼܡ ܕܡܸܤܬܲܟܲܠ ܢܹܐܡܲܪܝܼܘܗܝ : ܗܵܢܵܘ ܕܹܝܢ ܐܵܩܩܝܼܣ ܕܡ̣ܢ ܡܝܼܠܝܼܛܼܢܹܐ . ܡܸܛܠ ܠܲܡ ܕܠܵܐ ܐܵܘܕܝܼ ܕܡܝܼܬܼ ܐܲܠܵܗܵܐ ܡܸܠܬܼܵܐ : ܫܵܘܹ̇ܐ ܗ̄ܘ̣ܵܐ ܕܢܸܫܬܿܪܸܐ : ܕܕܓܸܠ̣ ܠܲܟܼܬܼܵܒܼܵܐ ܐܲܠܵܗܵܝܵܐ . ܘܬܼܘܼܒܼ ܡܸܛܠ ܕܥܲܫܩܹܗ ܠܩܘܼܪܸܛܠܘܿܣ : ܕܠܲܐܠܵܗܵܐ ܡܸܠܬܼܵܐ ܐܵܡܲ݁ܪ ܗ̄ܘ̣ܵܐ ܕܡܝܼܬܼ : pb. 367 ܟܲܕܼ ܗ̤ܘ ܠܵܐ ܐܸܡ݂ܲܪ . ܘܕܲܓܸܠ̣ ܐܵܦ ܠܲܟܼܬܼܵܒܼܵܐ : ܕܝܼܠܕܵܐ ܘܚܲܫܵܐ ܠܵܐ ܗ̄ܘ̣ܵܐ ܥܲܠ ܐܲܠܵܗܘܼܬܼܵܐ ܡܲܠܸܦ : ܐܸܠܵܐ ܥܲܠ ܐ̄ܢܵܫܘܼܬܼܵܐ . ܘܲܥܫܲܩ̣ ܐܸܢܹܝܢ ܐܵܦ ܠܲܟܼܬܼܝܼ̈ܬܼܵܐ ܕܩܲܕܝܼܫܵܐ ܘܪܵܚܹܡ ܐܲܠܵܗܵܐ ܩܘܼܪܸܠܘܿܣ ܐܲܦܸܤܩܘܿܦܵܐ : ܐܲܝܟܼ ܐܲܝܠܹܝܢ ܕܐܵܡܪ̈ܵܢ ܠܹܗ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ . ܗܵܘ̇ ܡܵܐ : ܕܠܵܐ ܗ̤ܘ ܘܠܵܐ ܐ̄ܢܵܫ ܐ̄ܚܪܹܝܢ ܡ̣ܢ ܐܲܝܠܹܝܢ ܕܲܒܼܕܼܚܸܠܲܬܼ ܐܲܠܵܗܵܐ ܡܸܬܼܪܲܥܹܝܢ : ܐܲܡܪܲܚܘ ܠܡܹܐܡܲܪ . . . ܥܲܠ ܚܕܼܵܐ ܡ̣ܢ ܗܵܠܹܝܢ ܓܹܝܪ ܙܵܕܹܩ ܕܲܢܩܲܛܪܓܼܘܼܢܵܢܝ : ܘܠܵܘ ܥܲܠ ܬܲܪ̈ܬܲܝܗܹܝܢ . ܐܸܠܵܐ ܥܠܲܝ ܕܲܠܩܘܼ̈ܒܼܠܵܝܵܬܼܵܐ ܡܩܲܒܿܠܝܼܢ ܗ̄ܘ̣ܵܘ : ܘܡ̣ܢ ܤܘܿܓܼܵܐܐ ܕܝܼܨܝܼܦܘܼܬܼܗܘܿܢ : ܕܢܸܦܤܩܘܼܢ ܗܵܘ̇ ܡܵܐ ܕܲܡܤܲܪܗܒܼܝܼܢ ܗ̄ܘ̣ܵܘ ܥܠܵܘܗܝ ܠܵܐ ܨܵܒܹ̇ܝܢ ܗ̄ܘ̣ܵܘ : ܘܲܚܦܝܼܛܝܼܢ ܗ̄ܘ̣ܵܘ ܠܡܸܚܛܲܦ ܢܲܦܫܗܘܿܢ ܘܲܠܡܸܤܕܲܩ : ܕܠܵܐ ܢܸܗܘܘܿܢ ܒܕܼܝܼܢܵܐ ܕܕܲܝܵܢܹ̈ܐ . ܐܸܠܵܐ ܐܲܝܟܼ ܕܡ̣ܢ ܒܥܸܠܕܒܼܵܒܹ̈ܐ ܡܸܫܬܲܐܠܝܼܢ ܗ̄ܘ̣ܵܘ : ܐܲܝܟܲܢܵܐ ܕܲܢܚܵܘܘܿܢ ܗ̄ܘ̣ܵܘ ܝܲܨܝܼܦܘܼܬܼܗܘܿܢ ܘܝܲܐܝܼܒܼܘܼܬܼܗܘܿܢ : ܘܲܢܸܤܬܲܒܼܪܘܼܢ ܕܚܝܼ̈ܠܹܐ ܥܲܠ ܐܲܦܸܤܩ̈ܘܿܦܹܐ ܕܩܲܪܝܼܒܼܝܼܢ ܗ̄ܘ̣ܵܘ ܘܲܕܼܪܲܚܝܼܩܝܼܢ ܗ̄ܘ̣ܵܘ . ܘܟܼܠܗܹܝܢ ܥ̣ܒܲܕܼܘ ܗ̄ܘ̣ܵܘ ܐܲܝܟܼ ܐܲܝܠܹܝܢ ܕܒܲܩܪ̈ܵܒܹܐ ܗܵܘ̈ܝܵܢ . ܘܐܲܝܠܹܝܢ ܕܡܸܨܪܵܝܵܐ ܗ̄ܘ̣ܵܘ : ܘܐܲܝܠܹܝܢ ܕܡܲܡܢܘܿܢ ܕܡܸܢܗܘܿܢ ܡܸܬܼܥܲܕܪܝܼܢ ܗ̄ܘ̣ܵܘ : ܒܓܼܵܘ ܡܕܝܼܢܬܼܵܐ ܡܸܬܼܟܲܪܟܼܝܼܢ ܗ̄ܘ̣ܵܘ : ܟܲܕܼ ܡܚܲܙܩܝܼܢ ܘܲܡܙܲܝܢܝܼܢ ܒܚܘܼܛܪܹ̈ܐ . ܐ̄ܢܵܫܵܐ ܪܵܡܲܝ ܩܕܼܠܵܐ : ܕܥܲܠ ܐܝܼܕܲܝ̈ܗܘܿܢ ܡܫܵܘܪܝܼܢ ܗ̄ܘ̣ܵܘ : ܥܲܡ ܩܥܵܬܼܵܐ ܕܒܲܪܒܿܪܵܝܹܐ . ܘܲܒܼܝܲܕܼ ܢܚܝܼܪ̈ܲܝܗܘܿܢ ܐܵܠܨ̇ܝܼܢ ܗ̄ܘ̣ܵܘ ܠܪܘܼܚܵܐ ܚܸܡܬܼܵܢܵܝܬܼܵܐ : ܥܲܡ ܦܸܩ̈ܥܹܐ ܕܚܝܼ̈ܠܹܐ ܕܠܵܐ ܒܲܥܝܵܕܼܵܐ : ܟܲܕܼ ܢܵܫ̇ܡܝܼܢ ܗ̄ܘ̣ܵܘ ܕܠܵܐ ܚܵܘܤܵܢ ܥܲܡ ܟ̱ܠܵܗ̇ ܪܵܡܘܼܬܼܵܐ : ܠܘܼܩܒܲܠ ܐܲܝܠܹܝܢ ܕܝܵܕܼܥ̇ܝܼܢ ܗ̄ܘ̣ܵܘ ܕܠܵܐ ܫܵܠ̇ܡܝܼܢ ܠܐܲܝܠܹܝܢ ܕܡܸܤܬܲܥܪ̈ܵܢ ܡܸܢܗܘܿܢ . ܟܲܕܼ pb. 368 ܡܲܟܼܪܟܼܝܼܢ ܗ̄ܘ̣ܵܘ ܙܲܓܹ̈ܐ ܒܲܡܕܼܝܼܢ̄ܬܼܵܐ : ܘܡܲܕܼܠܩܝܼܢ ܗ̄ܘ̣ܵܐ ܢܘܼܪܵܐ ܒܕܼܘܼ̈ܟܿܝܵܬܼܵܐ ܤܲܓܿܝܼ̈ܐܵܬܼܵܐ : ܘܡܲܪܡܹܝܢ ܗ̄ܘ̣ܵܘ ܩܲܪ̈ܛܲܝܤܹܐ ܕܡܸܕܸܡ ܡܸܕܼܡ . ܘܟܼܠܗܹܝܢ ܐܲܝܠܹܝܢ ܕܗܵܘ̈ܝܵܢ ܗ̣̄ܘܲܝ̈ : ܕܕܼܘܼܡܵܪܵܐ ܗ̣̄ܘܲܝ̈ ܘܲܕܲܕܚܠܬܼܵܐ . ܐܲܝܟܲܢܵܐ ܕܠܐܘܼܪ̈ܚܵܬܼܵܐ ܟܠܗܹܝܢ ܢܤܘܼܓܼܘܼܢ : ܘܲܠܟܼܠܢܵܫ ܢܸܥܒܿܕܼܘܼܢ ܕܢܸܥܪܘܿܩ ܘܠܵܐ ܢܸܬܼܚܙܸܐ . ܘܲܡܫܲܠܛܵܐܝܼܬܼ ܡܸܢܼܗܲܦܟܼܝܼܢ ܗ̄ܘ̣ܵܘ : ܟܲܕܼ ܢܲܦܝܼܠܝܼܢ ܗ̄ܘ̣ܵܘ ܒܪܵܘܵܝܘܼܬܼܵܐ ܘܲܒܼܨܘܼܕܵܪܵܐ ܘܒܲܩܥܵܬܼܵܐ ܫܟܼܝܼܪܬܵܐ . ܘܠܲܝܬܿ ܗ̄ܘ̣ܵܐ ܐ̄ܢܵܫ ܕܲܡܥܵܘܟܼ ܘܐܵܦ ܠܵܐ ܕܲܡܥܲܕܲܪ : ܘܗܵܟܲܢܵܐ ܬܵܘܝܼܪܝܼܢ ܗ̄ܘ̣ܵܘ . ܟܠܗܹܝܢ ܕܹܝܢ ܠܩܘܼܒܼܠܲܢ ܡܸܤܬܲܥܪ̈ܵܢ ܗ̣̄ܘܲܝ̈ : ܘܡܸܛܠ ܗܵܢܵܐ ܐܸܬܼܚܲܫܲܚܢ ܒܥܘܼܕܼܪܵܢܵܐ ܕܡ̣ܢ ܡܠܟܵܐ : ܘܲܒܼܫܘܼܠܛܵܢܵܐ ܕܐܸܤܛܪ̈ܵܛܝܸܓܹܐ : ܗܵܢ̇ܘܿܢ ܕܚܲܡܝܼܬܼܝܼܢ ܗ̄ܘ̣ܵܘ ܒܐܲܝܠܹܝܢ ܕܡܸܤܬܲܥܪ̈ܵܢ ܘܫܵܒܼܩ̇ܝܼܢ ܗ̄ܘ̣ܵܘ ܕܢܸܗܘ̈ܝܵܢ . ܐܸܬܼ݂ܵܐ ܗ̄ܘ̣ܵܐ ܕܹܝܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܥܲܡ ܐܲܦܸܤܩ̈ܘܿܦܹܐ ܐ̄ܚܪ̈ܵܢܹܐ ܤܲܓܿܝܼ̈ܐܹܐ : ܗܵܢ̇ܘܿܢ ܕܒܼܵܥܹ̇ܝܢ ܗ̄ܘ̣ܵܘ ܕܢܸܬܿܦܘܼܢ ܐܸܢܘܿܢ ܠܫܲܠܡܘܼܬܼܵܠ ܕܝܼܠܗܘܿܢ : ܒܐܲܝܠܹܝܢ ܕܥܵܘܠܵܐܝܼܬܼ ܐܸܤܬܿܥܲܪ ܘܡܲܪܵܝܵܐܝܼܬܼ : ܘܲܠܢܲܦܫܗܘܿܢ ܤܘܼܢܗܵܕܘܿܣ ܬܹܒܹܠܵܝܬܼܵܐ ܡܫܲܡܗܝܼܢ ܗ̄ܘ̣ܵܘ . ܘܡ̣ܢ ܕܝܼܕܲܥ̣ܘ ܗ̄ܘ̣ܵܘ ܐܲܝܠܹܝܢ ܕܡܲܪܵܚܵܐܝܼܬܼ ܡܸܫܬܼܿܥܪ̈ܵܢ ܗ̣̄ܘܲܝ̈ : ܘܲܠܓܼܘܼܡܕܵܢܘܼܬܼܗܘܿܢ ܫܟܼܝܼܪܬܵܐ : ܘܠܲܩܪܵܒܼܗܘܿܢ ܕܡ̣ܢ ܫ݂ܠܝ : ܘܚܹܐܦܵܐ ܕܫܵܢܝܘܼܬܼܵܐ ܕܲܡܥܲܬܿܕܵܐܝܼܬܼ ܟܠܗܹܝܢ ܤܵܥ̇ܪܝܼܢ ܗ̄ܘ̣ܵܘ : ܠܗܘܿܢ ܠܲܡܕܲܒܿܪ̈ܵܢܹܐ ܕܲܒܼܠܸܠܘܼܬܼܵܐ ܗܵܝ̇ : ܗܵܢܘܿܢ ܕܲܠܟܼܠܵܗ̇ ܒܝܼܫܬܼܵܐ ܗܵܕܹܐ ܐܲܩܝܼܡܘ ܗ̄ܘ̣ܵܘ : ܫܪܵܘ ܐܸܢܘܿܢ ܡ̣ܢ ܕܪܓܼܵܐ ܕܐܲܦܸܤܩܘܿܦܘܼܬܼܗܘܿܢ . ܐܵܡܲ݁ܪ ܐ̄ܢܵܐ ܕܹܝܢ ܥܲܠ ܖܩܘܼܪܸܠܘܿܣ ܘܡܲܡܢܘܿܢ . ܠܫܲܪܟܵܐ ܕܹܝܢ pb. 369 ܕܲܡܕܲܒܿܪ̈ܵܢܲܝܗܘܿܢ ܒܚܸܪܡܵܐ ܥ̣ܒܲܕܼܘ ܐܸܢܘܿܢ : ܕܠܵܐ ܢܸܤܥܪܘܼܢ ܡܸܕܼܡ ܒܲܥܒܼܵܕܼܵܐ ܕܐܵܦܸܤܩܘܿܦܘܼܬܼܵܐ : ܐܲܝܟܼ ܕܠܲܐܝܼܠܹܝܢ ܕܠܵܐ ܐܸܬܼܚܲܫܚܘ ܒܢܝܼܫܵܐ ܘܲܒܼܩܵܢܘܿܢܵܐ ܕܐܲܦܸܤܩܘܿܦܘܼܬܼܵܐ : ܐܸܠܵܐ ܒܫܘܼܠܛܵܢܵܐ . ܘܐܲܝܟܲܢܵܐ ܕܠܵܐ ܢܸܟܼܦܪܘܼܢ ܐܵܘ ܢܛܲܫܘܿܢ ܠܐܲܝܠܹܝܢ ܕܠܘܼܩܒܲܠܗܘܿܢ ܐܸܤܬܿܥܲܪ : ܟܬܲܒܼܘ ܫܪܵܝܗܘܿܢ ܒܟܼܠܗܹܝܢ ܕܘܼ̈ܟܿܝܵܬܼܵܐ ܕܲܡܕܼܝܸܢ̄ܬܼܵܐ : ܕܢܸܗܘܿܢ ܠܗܘܿܢ ܟܠܗܘܿܢ ܤܵܗ̈ܕܹܐ ܕܐܸܫܬܿܪܝܼܘ ܠܗܘܿܢ : ܘܲܕܼܡܸܛܠ ܐܲܝܠܹܝܢ ܐܸܫܬܿܪܝܼܘ . ܠܗܵܠܹܝܢ ܐܵܘܕܲܥ̣ܘ ܐܸܢܹܝܢ ܠܡܲܠܟܵܐ ܒܝܲܕܼ ܟܬܼܝܼ̈ܒܼܵܬܼܵܐ ܕܤܘܼܢܗܵܕܘܿܣ : ܘܲܠܡܲܪܵܚܘܼܬܼܗܘܿܢ ܕܲܒܼܟܼܠܗܹܝܢ : ܘܠܲܩܪܵܒܼܵܐ ܕܲܗܘ̤ܵܐ ܒܛܲܟܼܤܵܐ ܕܒܲܪܒܿܪܵܐܝܹܐ . ܘܡܸܛܠ ܗܵܕܹܐ ܐܵܦ ܠܵܐ ܠܲܡܨܲܠܵܝܘܼ ܡܲܪܦܹܝܢ ܗ̄ܘ̣ܵܘ ܠܗܘܿܢ ܒܒܹܝܬܼ ܫܠܝܼܚܹ̈ܐ ܕܩܲܕܝܼܫܵܐ ܝܘܿܚܲܢܵܢ : ܘܕܲܗܘ̤ܵܘ ܠܗܘܿܢ ܪ̈ܵܓܼܘܿܡܹܐ : ܘܕܲܠܡܲܚܤܸܢ ܥܪܲܩ̣ܘ ܘܐܸܫܬܵܘܙܲܒܼܘ . ܘܐܸܡ݂ܲܪܘ ܐܵܦ ܠܥܸܠܬܼܵܐ ܕܡܸܛܠܵܬܼܵܗ̇ ܗܵܕܹܐ ܐܲܡܪܲܚܘ ܠܡܸܥܒܲܕܼ : ܐܲܝܟܲܢܵܐ ܕܠܵܐ ܢܸܬܼܒܲܚܲܢ ܡ̣ܢ ܤܘܼܢܗܵܕܘܿܣ : ܗܵܘ̇ ܡܵܐ ܕܲܫܓܼܘܼܫܝܵܐ ܕܦܵܠܓܘܼܬܼܵܐ ܗܵܕܹܐ ܥ̣ܒܲܕܼ ܗ̄ܘ̣ܵܐ ܒܥܹ̈ܕܵܬܼܵܐ . ܐܵܡܲ݁ܪ ܐ̄ܢܵܐ ܕܹܝܢ ܥܲܠ ܪܹ̈ܫܹܐ ܬܪܸܥܤܲܪ : ܗܵܢ̇ܘܿܢ ܕܲܒܼܠܵܐ ܟܘܼܚܵܕܼܵܐ ܘܒܸܗܬܿܬܼܵܐ ܐܸܬܼܟܬܸܒܼܘ ܠܘܼܩܒܲܠ ܐܲܠܵܗܵܐ ܡܸܠܬܼܵܐ : ܠܵܐ ܡܵܝܘܿܬܼܵܐ ܘܠܵܐ ܡܸܬܼܚܲܒܿܠܵܢܵܐ . ܘܲܕܼܙܵܕܹܩ ܤܲܓܿܝܼܵܐܝܼܬܼ ܠܡܹܐܨܲܦ : ܕܠܵܐ ܢܸܫܬܲܒܼܩܘܼܢ ܕܠܵܐ ܒܘܼܚܵܢܵܐ ܓܘܼ̈ܕܵܦܹܐ ܕܐܲܝܟܼ ܗܵܠܹܝܢ : ܕܐܵܦܠܵܐ ܕܒܹܝܬܼ ܐܵܪܝܼܘܿܣ ܐܲܡܪܲܚܘ ܠܡܹܐܡܲܪ ܓܲܠܝܵܐܝܼܬܼ ܠܘܼܩܒܲܠ ܐܲܠܵܗܵܐ ܡܸܠܬܼܵܐ . ܟܬܲܒܼ ܕܹܝܢ ܠܡܲܠܟܵܐ ܐܵܦ ܩܘܼܪܸܠܘܿܣ ܘܲܒܼ̈ܢܲܝ ܐܸܤܛܵܤܝܼܢ ܕܝܠܹܗ : ܟܲܕܼ ܒܤܲܓܿܝܼ̈ܐܵܬܼܵܐ ܗܵܕܼܠܝܼܢ ܗ̄ܘ̣ܵܘ ܠܝܘܿܗܲܢܝܼܣ : ܐܲܝܟܼ ܡܲܢ pb. 370 ܕܡܲܪܵܚܵܐܝܼܬܼ ܫܪܵܝܗܝ ܗ̄ܘ̣ܵܐ ܠܩܘܼܪܸܠܘܼܣ : ܡܸܛܠ ܪܵܚܡܘܼܬܼܵܐ ܕܲܡܫܲܟܿܢܵܐ ܗ̄ܘ̣ܵܬܼ ܠܹܗ ܠܘܵܬܼܝ . ܘܲܤܢܝܼܩܝܼܢ ܗ̄ܘ̣ܵܘ ܕܐܵܦ ܗܵܢ̇ܘܿܢ ܕܲܢܫܲܪܪܘܼܢ ܩܵܬܼܵܪܵܤܝܼܣ ܕܝܼܠܝܼ : ܘܢܸܫܪܘܼܢ ܠܗܵܝ̇ ܕܩܘܼܪܸܠܘܿܣ ܘܲܕܼܡܲܡܢܘܿܢ . ܠܵܐ ܓܹܝܪ ܐܲܡܪܲܚܘ ܗ̄ܘ̣ܵܘ ܠܡܸܟܼܬܲܒܼ ܗܵܠܹܝܢ ܕܝܘܿܗܲܢܝܼܣ ܘܲܕܼܤܘܼܢܗܵܕܘܿܣ ܕܥܲܡܹܗ ܘܲܠܡܸܠܲܝ̈ܗܘܿܢ : ܕܐܲܝܟܲܢܵܐ ܕܡ̣ܢ ܟܬܼܝܼ̈ܒܼܵܬܼܵܐ ܕܕܼܚܸܠܲܬܼ ܐܲܠܵܗܵܐ ܕܲܒܼܟܼܘܿܢ ܐܸܫܬܲܕܲܪ : ܓܵܘܵܢܵܐܝܼܬܼ ܥܲܡܲܢ ܟܢܝܼܫܝܼܢ ܗ̄ܘ̣ܵܘ : ܘܲܡܫܲܝܢܵܐܝܼܬܼ ܘܚܲܬܿܝܼܬܼܵܐܝܼܬܼ ܠܐܲܝܠܹܝܢ ܕܡܸܬܿܬܲܒܼ̈ܥܵܢ ܗ̣̄ܘܲܝ̈ ܒܲܚܸܢ ܚ̄ܢܲܢ : ܠܲܡܫܲܪܵܪܘܼ ܗܲܝܡܵܢܘܼܬܼܵܐ ܕܕܸܚܠܲܬܼ ܐܲܠܵܗܵܐ ܕܐܲܒܼ̈ܗܵܬܼܵܐ . ܗܵܢܹܝܢ ܕܡ̣ܢ ܡܲܠܟܵܐ ܐܸܬܼܦܲܩܲܕܼ : ܘܐܵܦ ܡ̣ܢ ܡܲܕܢܚܵܝܹ̈ܐ ܡܸܬܿܬܲܒܼ̈ܥܵܢ ܗ̣̄ܘܲܝ̈ : ܘܐܲܡܝܼܢܵܐܝܼܬܼ ܡܤܲܟܹܿܝܢ ܗ̄ܘ̣ܵܘ ܠܗܵܠܹܝܢ . ܗܵ̇ܢ̇ܘܿܢ ܕܒܲܟܼܬܼܵܒܹ̈ܐ ܐܲܠܵܗܵܝܹ̈ܐ ܬܟܼܝܼܠܝܼܢ ܗ̄ܘ̣ܵܘ : ܘܲܒܼܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ : ܠܵܐ ܐܲܡܪܲܚܘ ܕܐܵܦܸܢ ܒܐܸܤܟܹܡܵܐ ܢܹܐܡܪܘܼܢ : ܢܸܗܘܸܐ ܕܝܼܢܵܐ : ܐܵܦܠܵܐ ܡܸܛܠ ܕܢܸܥܪܩܘܼܢ ܡ̣ܢ ܡܹܐܟܲܠ ܩܲܪܨܵܐ . ܒܪܲܡ ܠܵܐ ܡܲܡܪܚܝܼܢ ܗ̄ܘ̣ܵܘ ܠܡܸܥܒܲܕܼ ܒܥܵܬܼܵܐ ܘܕܝܼܢܵܐ ܕܐܲܝܠܹܝܢ ܕܡܼܬܿܬܲܒܼ̈ܥܵܢ ܗ̣̄ܘܲܝ̈ ܠܡܸܗܘܵܐ : ܡܸܛܠ ܕܠܵܐ ܬܟܼܝܼܠܝܼܢ ܗ̄ܘ̣ܵܘ ܒܐܲܝܠܹܝܢ ܕܲܟܼܬܲܒܼܘ . ܘܲܕܼܗܵܠܹܝܢ ܫܲܪܝܼܪܵܐܝܼܬܼ ܐܵܡܲ݁ܪ ܐ̄ܢܵܐ : ܩܪܵܘ ܠܐܲܢܵܦ̇ܘܿܪܵܐ ܕܗܵܠܹܝܢ ܘܲܕܼܗܵܢ̇ܘܿܢ . ܐܲܝܟܲܢܵܐ ܕܬܸܕܲܥܘܼܢ : ܕܗܵܠܹܝܢ ܒܟܼܠܙܒܲܢ ܒܵܥܹ̇ܝܢ ܗ̄ܘ̣ܵܘ ܕܢܸܗܘܸܐ ܕܝܼܢܵܐ : ܗܵܢ̇ܘܿܢ ܕܹܝܢ ܥܵܪܩܝܼܢ ܗ̄ܘ̣ܵܘ . pb. 371 ܐܸܓܲܪܬܵܐ ܕܐܸܫܬܲܕܪܲܬ̤ ܠܘܵܬܼ ܡܲܠܟܵܐ ܡ̣ܢ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܘܡ̣ܢ ܐܲܦܸܤܩ̈ܘܿܦܹܐ ܐ̄ܚܪ̈ܢܹܐ ܕܐܸܬܼܟܲܢܲܫܘ ܥܲܡܹܗ . ܟܲܕܼ ܐܸܬܼܦܩܸܕܼܢܲܢ ܚܢܲܢ ܡ̣ܢ ܟܬܼܝܼ̈ܒܼܵܟܼܘܿܢ : ܡܲܢܲܥܢ ܚ̄ܢܲܢ ܠܐܲܦܸܤܘܿܣ ܡܝܼܛܪܵܦܘܿܠܝܼܣ ܘܐܸܫܟܲܚܢ ܚ̄ܢܲܢ ܟܠ ܫܵܓܼܘܿܫܝܼ̈ܢ : ܘܲܩܪܵܒܹܐ ܕܓܼܵܘܵܐ ܕܲܡܠܹܝܢ ܤܘܼܥܪܵܢܹܐ ܕܥܹ̈ܕܵܬܼܵܐ . ܕܐܸܬܼܐܵܘܝܘܼ ܓܹܝܪ ܐܲܟܼܚ̄ܕܼܵܐ ܩܘܼܪܸܠܹܐ ܕܐܵܠܹܟܼܤܲܢܕܪܝܼܵܐ ܘܡܲܡܢܘܿܢ ܕܐܲܦܸܤܘܿܣ : ܘܲܟܼܢܘܼܫܝܵܐ ܪܲܒܵܐ ܕܩܘܼܪ̈ܚܹܐ ܟܲܢܸܫ̣ܘ . ܘܥܹܐܕܼܵܐ ܕܦܲܢܛܹܩܘܼܤܛܹܐ ܩܲܕܝܼܫܬܼܵܐ ܠܵܐ ܫܩܲܒ̣ܘ ܕܢܸܗܘܸܐ : ܘܠܵܐ ܬܸܫܡܸܫܬܼܵܐ ܕܪܲܡܫܵܐ ܘܲܕܼܨܲܦܪܵܐ . ܘܥܲܡ ܗܵܠܹܝܢ : ܐܵܦ ܥܹ̈ܕܼܵܬܼܵܐ ܘܒܹܝܬܼ ܤܵܗ̈ܕܘܵܬܼܵܐ ܐܸܚܲܕܼܘܼ . ܥܲܡ ܢܲܦܫܗܘܿܢ ܕܹܝܢ ܘܥܲܡ ܐܲܝܠܹܝܢ ܕܐܲܝܛܥܝܼܘ ܐܸܬܼܟܲܢܲܫܘ : ܘܪܸܒܿܘܿ ܥܵܘܼ̈ܠܝܼܢ ܤ̣ܥܲܪܘ : ܘܩܵܢܘܿܢܹ̈ܐ ܕܐܲܒܼܵܗܲܝ̈ܢ ܩܲܕܝܼ̈ܫܹܐ ܥܲܡ ܦܘܼܩܪܵܡܟܼܘܿܢ ܕܵܫܘ . ܘܗܵܠܹܝܢ ܟܲܕܼ ܫܒܝܼܚ ܒܪܲܒܿܘܼܬܹܗ ܩܘܿܡܹܣ ܩܲܢܕܝܼܕܝܵܢܵܐ : ܗܵܘ̇ ܕܡ̣ܢ ܫܘܼܠܛܵܢܟܼܘܿܢ ܪܵܚܹܡ ܠܲܡܫܝܼܚܵܐ ܐܸܫܬܲܕܲܪ : ܤܲܗܸܕܼ ܐܸܢܘܿܢ ܒܲܟܼܬܼܵܒܼܵܐ ܘܲܕܼܠܵܐ ܟܬܼܵܒܼܵܐ : ܕܲܢܤܲܟܿܘܿܢ ܠܡܹܐܬܼܝܼܬܼܵܐ ܕܟܼܠܗܘܿܢ ܩܲܕܼܝܼ̈ܫܹܐ ܐܲܦܸܤܩ̈ܘܿܦܹܐ : ܘܗܵܝܕܹܝܢ ܢܸܗܘܸܐ ܗܵܘ̇ ܡܸܕܸܡ ܕܡܸܬܼܚܙܸܐ ܠܲܟܼܢܘܼܫܝܵܐ ܕܓܼܵܘܵܐ : ܐܲܝܟܼ ܟܬܼܝܼ̈ܒܼܵܬܼܵܐ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ . ܟܲܕܼ ܐܵܦ ܗ̤ܘ ܩܘܼܪܸܠܹܐ ܐܵܠܹܟܼܤܲܢܕܪܵܝܐ ܫܠܲܚ̣ ܠܘܵܬܼܝ ܒܲܟܼܬܼܝܼ̈ܒܼܵܬܼܵܐ ܡ̣ܢ ܩܵܕܼܵܡ ܬܪܹܝܢ ܝܵܘܡ̈ܝܼܢ ܕܢܸܥܒܸܿܕܼ ܟܢܘܼܫܝܵܐ : ܐܲܝܟܼ ܕܤܘܼܢܗܵܕܘܿܣ ܟ̱ܠܸܗ̇ ܡܩܵܘܝܵܐ ܠܡܹܐܬܼܝܼܬܼܝ . ܡܸܛܠ ܗܵܕܹܐ : ܕܲܬܼܪ̈ܝܗܘܿܢ ܗܵܠܹܝܢ ܕܐܸܬܼܐܡܲܪܘ ܡ̣ܢ ܠܥܸܠ : ܕܩܘܼܪܸܠܹܐ ܘܲܕܡܲܡܢܘܿܢ : ܥܒܲܕܼܢ ܚ̄ܢܲܢ ܩܵܬܼܪܵܤܝܼܣ : ܘܡ̣ܢ ܟ̱ܠܵܗ̇ ܬܸܫܡܸܫܬܼܵܐ pb. 372 ܪܘܼܚܵܢܵܝܬܼܵܐ ܢܲܟܼܪܝܼܢ ܐܸܢܘܿܢ . ܠܗܵܢܘܿܢ ܕܹܝܢ ܕܫܲܪܟܵܐ : ܕܐܸܫܬܵܘܬܲܦ ܥܲܡܗܘܿܢ ܠܥܵܘ̣ܠܵܐ : ܒܟܸܠܝܵܢܵܐ ܥܒܲܕܼܢܲܢ . ܥܕܲܡܵܐ ܕܪܹ̈ܫܹܐ ܐܲܝܠܹܝܢ ܕܐܸܫܬܲܕܲܪܘ ܡ̣ܢ ܩܘܼܪܸܠܘܿܣ ܕܲܡܠܹܝܢ ܬܲܪܥܝܼܬܼܵܐ ܒܝܼܫܬܼܵܐ : ܘܠܵܚܡܝܼܢ ܠܡܲܠܦܵܢܘܼܬܼܵܐ ܕܐܵܦܘܿܠܝܼܢܵܪܝܼܣ ܘܕܼܵܐܪܝܼܘܿܣ ܘܕܼܐܘܼܢܵܡܝܼܣ ܐܲܚܪܡܘܼܢ . ܘܐܲܝܟܼ ܟܐܼܝܼ݁ܒܼܵܬܼܵܐ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ : ܐܵܘܝܵܐܝܼܬܼ ܐܲܟܼܚ̄ܕܼܵܐ ܢܸܬܼܟܲܢܫܘܼܢ ܥܲܡܲܢ ܒܢܝܼܚܘܼܬܼܵܐ : ܘܚܲܬܿܝܼܬܵܐܝܼܬܼ ܢܸܒܼܨܘܿܢ ܥܲܡܲܢ ܡܸܕܸܡ ܕܡܸܬܼܒܿܥܸܐ : ܘܗܲܝܡܵܢܘܼܬܼܵܐ ܫܲܪܝܪܬܵܐ ܕܐܲܒܼܵܗܲܝܣ̈ܢ ܢܫܲܪܪܘܼܢ . ܡܸܛܠ ܕܹܝܢ ܙܥܘܿܪܘܼܬܼܝ ܕܝܼܠܝܼ ܗܘ̤ܵܬܼ ܝܵܕܼܥܵܐ ܡܲܠܟܿܘܼܬܼܟܼܘܿܢ : ܕܲܠܦܘܼܬܼ ܢܘܼܓܼܪܵܐ ܕܐܘܼܪܚܵܐ : ܘܥܲܡ ܗܵܝ̇ ܕܲܒܼܝܲܒܼܫܵܐ ܪܕܲܝܢ ܚ̄ܢܲܢ : ܡܤܲܪܗܒܼܵܐܝܼܬܼ ܘܩܲܠܝܼܠܵܐܝܼܬܼ ܩܲܕܡܸܢ ܐܸܢܘܿܢ . ܐܲܪܒܿܥܝܼܢ ܓܹܝܪ ܡܲܤܝܘܿܢܝܼ̈ܢ ܚܙܲܩܢ ܚ̄ܢܲܢ : ܟܲܕ ܐܵܦܠܵܐ ܚܲܕܼ ܢܚܵܝܵܐ ܦܓܲܥ̣ ܒܲܢ ܒܡܲܪܕܝܼܬܲܢ . ܘܫܲܠܝܼܛ ܠܡܲܠܟܿܘܼܬܼܟܼܘܿܢ ܪܵܚܡܲܬܼ ܠܲܡܫܝܼܚܵܐ : ܕܠܵܦ ܡ̣ܢ ܥܵܡܘܿܪܹ̈ܐ ܕܒܲܡܕܼܝܼ̈ܢܵܬܼܵܐ ܟܠܗܹܝܢ ܕܲܥܒܲܪܢ ܚ̄ܢܲܢ ܒܗܹܝܢ ܬܹܐܠܦܘܼܢ . ܥܲܡ ܗܵܠܹܝܢ ܕܹܝܢ ܐܵܦ ܡ̣ܢ ܟܲܦܢܵܐ ܕܲܗܘ̤ܵܐ ܒܐܲܢܛܝܵܟܼܝܵܐ : ܘܡ̣ܢ ܫܚܵܩܵܐ ܕܓܲܒܹ̈ܐ ܕܲܒܼܟܼܠܝܘܿܡ : ܘܡ̣ܢ ܡܸܛܪܹ̈ܐ ܤܲܓܿܝܼ̈ܐܹܐ ܘܲܢܼܟܼܝܼ̈ܒܹܐ ܕܲܕܠܵܐ ܒܙܲܒܼܢܵܐ ܗܘ̤ܵܘ : ܘܡ̣ܢ ܩܹܘܲܢܕܹܝܡܘܿܣ ܕܲܗܘ̤ܵܐ ܒܛܵܘܦܵܢܵܐ ܕܲܩܪܸܒܼ ܠܲܡܕܼܝܼܢ̄ܬܼܵܐ : ܠܵܘ ܝܵܘ̈ܡܵܬܼܵܐ ܙܥܘܼܕܹ̈ܐ ܐܵܦ ܒܵܗ̇ ܒܲܡܕܝܼܢ̄ܬܼܵܐ ܐܸܬܼܠܒܸܟܼܢ ܚ̄ܢܲܢ . ܡ̣ܢ ܕܹܝܢ ܕܲܠܗܵܠܹܝܢ ܚ̣ܙܵܐ ܗ̄ܘ̣ܵܐ ܡܲܠܟܵܐ : ܐܸܬܼܚܲܡܲܬܼ ܥܲܠ ܐܲܝܠܹܝܢ ܕܗ̤ܘܲܝ̈ ܠܘܼܩܒܲܠܝ : ܕܠܵܐ ܒܘܼܚܵܢܵܐ ܘܲܕܼܠܵܐ ܕܝܼܢܵܐ . ܘܝܼܡ̣ܵܐ ܗ̄ܘ̣ܵܐ ܕܠܵܐ ܗܵܘܹ̇ܐ ܡܸܕܸܡ ܐ̄ܚܪܹܝܢ ܠܒܲܪ ܡ̣ܢ ܗܵܘ̇ ܡܵܐ ܕܡ̣ܢ ܩܕܝܼܡ ܐܸܬܿܬܿܤܝܡ ܗ̄ܘ̣ܵܐ ܕܢܸܗܘܸܐ : ܗܵܢܵܘ ܕܹܝܢ ܕܝܼܢܵܐ ܘܒܼܘܼܚܵܢܵܐ ܕܐܲܝܠܹܝܢ ܕܡܸܬܿܬܲܒܼ̈ܥܵܢ ܗ̣̄ܘܲܝ̈ . ܡܸܛܠ ܕܐܵܦ ܥܲܠ ܗܵܕܹܐ ܗ̄ܘ̣ ܐܸܬܼܟܲܢܫܲܬ̤ ܤܘܼܢܗܵܕܘܿܣ pb. 373 ܬܹܒܹܠܵܝܬܼܵܐ : ܕܬܸܬܿܦܝܼܣ ܐܲܟܲܚ̄ܕܼ ܥܲܠ ܒܘܼܚܵܢܵܐ ܕܗܵܘܹ̇ܐ ܒܘܵܠܝܼܬܼܵܐ . ܟܲܕܼ ܕܹܝܢ ܚ̣ܙܵܘ ܗܵܠܹܝܢ ܕܒܹܝܬܼ ܩܘܼܪܸܠܘܿܣ ܠܚܹܐܦܹܗ ܕܡܲܠܟܵܐ ܕܲܠܗܵܕܹܐ ܢܩܸܐ : ܡ̣ܢ ܗܵܝܕܝܟ ܫܓܼܘܼܫܝܵܐ ܘܐܸܤܛܵܤܝܼܣ ܡܙܝܼܥܝܼܢ ܗ̄ܘ̣ܵܘ ܒܥܲܡܵܐ ܥܲܡ ܩܥܵܬܼܵܐ : ܐܲܝܟܼ ܡ̇ܢ ܕܠܘܼܩܒܲܠ ܐܲܠܵܗܵܐ ܐܝܼܬܼܵܘܗܝ ܡܲܠܟܵܐ . ܟܲܕܼ ܩܵܝ̇ܡܝܼܢ ܗ̄ܘ̣ܵܘ ܠܘܼܩܒܲܠ ܪܵܘܪ̈ܒܼܵܢܹܐ ܘܪܹ̈ܫܵܢܹܐ : ܐܲܝܠܹܝܢ ܕܠܵܐ ܡܢܵܚܝܼܢ ܗ̄ܘ̣ܵܘ ܒܐܲܝܠܹܝܢ ܕܐܸܬܿܬܥܲܪ ܡܸܢܗܘܿܢ : ܘܲܠܟܼܠ ܕܘܼܟܿ ܡܲܪܗܛܝܼܢ ܗ̄ܘ̣ܵܘ . ܢܤܲܒ̣ܘ ܗ̄ܘ̣ܵܘ ܕܹܝܢ ܥܲܡܗܘܿܢ ܠܪܵܡܘܼܬܼܵܐ ܘܲܠܡܵܪܵܚܘܼܬܼܵܐ ܗܵܕܹܐ : ܐܵܦ ܠܐܲܝܠܹܝܢ ܕܡ̣ܢ ܕܲܝܪ̈ܬܼܵܐ ܤܕܸܝܼܩܝܼܢ ܗ̄ܘ̣ܵܘ ܘܲܦܠܝܼܓܼܝܼܢ : ܡܸܛܠ ܚܲܝܲܝ̈ܗܘܿܢ ܘܕܼܘܼܒܵܪ݁̈ܲܝܗܘܿܢ ܦܲܪ̈ܝܼܫܹܐ : ܘܡܸܛܠ ܗܵܕܹܐ ܐܸܬܿܛܪܸܕܼܘ ܗ̄ܘ̣ܵܘ : ܘܲܐܠܟܼܠܗܘܿܢ ܐܲܝܠܹܝܢ ܕܐܝܼܬܲܝܗܘܿܢ ܗ̄ܘ̣ܵܘ ܡ̣ܢ ܕܼܚ̈ܠܵܬܼܵܐ ܕܗܹܪܹ̈ܤܝܼܵܣ : ܘܐܲܚܝܼܕܹܝܢ ܗ̄ܘ̣ܵܘ ܒܕܼܚܠܬܼܵܐ ܘܲܒܼܤܸܢܵܐܬܼܵܐ ܕܠܘܼܩܒܲܠܝ . ܘܚܲܕܼ ܡܲܫܒܼܵܐ ܗܘ̤ܵܐ ܠܟܼܠܗܘܿܢ : ܠܲܝܗܘܼ̈ܕܼܵܝܹܐ ܘܲܠܚܲܢ̈ܦܹܐ ܘܲܠܟܼܠܗܹܝܢ ܕܚ̈ܠܵܬܼܵܐ : ܘܝܼܨܦܝܼܢ ܗ̄ܘ̣ܵܘ ܕܠܵܐܝܠܹܝܢ ܕܲܕܼܠܵܐ ܒܘܼܚܵܢܵܐ ܐܸܤܬܿܥܲܪ ܥܠܲܝ : ܕܠܵܐ ܒܘܼܚܵܢܵܐ ܢܩܲܒܿܠܘܼܢ ܐܸܢܹܝܢ . ܘܐܲܟܲܚ̇ܕ ܟܠܗܘܿܢ ܡܸܬܼܪܲܥܹܝܢ ܗܘ̣ܵܘ : ܐܵܦ ܐܲܝܠܹܝܢ ܕܡܸܫܬܵܘܬܿܦܝܼܢ ܗ̄ܘ̣ܵܘ ܠܝܼ ܒܦܵܬܼܘܿܪܵܐ ܘܲܒܲܨܠܘܿܬܼܵܐ ܘܲܒܼܪܸܥܝܵܢܵܐ : ܐܸܬܼܚܲܒܲܟܼܘ ܥܲܡܗܘܿܢ ܒܪܵܚܡܘܼܬܼܵܐ ܕܠܵܐ ܦܘܼܪܵܫ : ܘܲܒܼܦܸܓܼܥܵܐ ܕܒܲܚܕܼܵܕܹ̈ܐ : ܘܲܒܼܩܘܼܒܵܠܵܐ ܕܲܒܼ̈ܒܼܵܬܹܐ : ܘܲܒܼܬܿܫܕܲܪܬܵܐ : ܘܲܒܼܫܘܼܪܵܪܵܐ ܕܐܲܝܠܹܝܢ ܕܲܥܠܲܝ : ܘܢܵܕܪܝܼܢ ܗ̄ܘ̣ܵܘ ܠܲܚܕܼܵܕܹ̈ܐ ܢܸܕܼܪܹ̈ܐ ܕܲܥܠܲܝ . ܗܵܠܹܝܢ ܒܩܲܕܼܡܵܝܑܬܼ ܐܵܦ ܠܵܐ ܕܡܸܤܬܿܒܼܵܪܘܼ ܡܸܤܬܲܒܼܪܝܼܢ ܕܝܵܗ̇ܒܿܝܼܢ ܫܠܵܡܵܐ ܠܗܲܪ̈ܵܛܝܼܩܹܐ : ܐܵܦܸܢ ܡܸܤܬܲܒܼܪܝܼܢ pb. 374 ܗ̄ܘ̣ܵܘ ܕܐܵܪ̈ܬܵܕܘܿܟܿܤܹܐ ܐܝܼܬܲܝܗܘܿܢ ܨܵܒܹ̇ܝܢ ܗ̄ܘ̣ܵܘ : ܥܲܠ ܠܵܐ ܡܸܕܸܡ ܐܸܬܼܦܲܠܲܓܼܘ ܗ̄ܘ̣ܵܘ . ܤܲܓܿܝܼܐܵܐ ܗ̣̄ܝ ܓܹܝܪ ܠܡܹܐܡܲܪ ܠܡܸܠܬܼܵܐ ܕܚܸܠܡܹ̈ܐ ܕܲܡܬܲܢܹܝܢ ܗ̄ܘ̣ܵܘ : ܕܗܵܢ̇ܘܿܢ ܗܵܠܹܝܢ ܐܵܡ̇ܪܝܼܢ ܗ̄ܘ̣ܵܘ ܕܲܚ̣ܙܵ ܥܲܠܝ : ܘܲܐ̄ܚܪ̈ܵܢܹܐ ܐ̄ܚܪ̈ܵܢܝܵܬܼܵܐ . ܘܡܲܬܡܗܝܼܢ ܗ̄ܘ̣ܵܘ ܠܫܵܡ̈ܘܿܥܹܐ : ܒܩܲܕܝܼ̈ܫܹܐ ܟܹܐܡܲܬܼ ܕܚܵܙܹ̇ܝܢ ܗ̄ܘ̣ܵܘ : ܘܲܒܼܓܸܠܝܵܢܹ̈ܐ ܕܡܸܬܿܬܲܢܹܝܢ ܗ̄ܘ̣ܵܘ ܡܸܢܗܘܿܢ : ܘܒܲܢܒܝܼܘܼܬܼܵܐ ܕܡܸܬܼܓܲܒܼܠܵܐ ܗ̄ܘ̣ܵܬܼ . ܠܲܝܬܿ ܗ̄ܘ̣ܵܐ ܓܹܝܪ ܐ̄ܢܵܫ ܡܸܢܗܘܿܢ ܕܒܲܛܝܼܠ ܗ̄ܘ̣ܵܐ : ܘܠܵܐ ܕܦܲܪܝܼܩ ܗ̄ܘ̣ܵܐ ܡ̣ܢ ܫܵܘܬܵܽܦܘܼܬܼܗܘܿܢ . ܠܵܐ ܐܵܡܲ݁ܪ ܐ̄ܢܵܐ ܥܲܠ ܟܪܸ̈ܤܛܝܵܢܹܐ ܒܲܠܚܘܿܕܼ : ܐܸܠܵܐ ܐܵܦ ܚܲܢ̈ܦܹܐ . ܠܟܼܠ ܐ̄ܢܵܫ ܓܹܝܪ ܡܦܝܼܤܝܼܢ ܗ̄ܘ̣ܵܘ ܥܲܠ ܟܠܗܹܝܢ ܐܲܝܠܹܝܢ ܕܚܵܙܹ̇ܝܢ ܗ̄ܘ̣ܵܘ : ܟܲܕܼ ܡܕܲܡܹܝܢ ܗ̄ܘ̣ܵܘ ܢܲܦܫܗܘܿܢ ܒܡܲܠܲܐܟܹ̈ܐ ܕܢܘܼܗܪܵܐ . ܘܲܒܼܟܼܠܗܹܝܢ ܗܵܠܹܝܢ ܩܲܕܸܡ̣ܘ ܗ̄ܘ̣ܵܘ ܘܐܲܒܼܗܸܠ̣ܘ ܘܐܲܙܝܼܥ̣ܘ ܗ̄ܘ̣ܵܘ ܪܸܥܝܵܢܵܐ ܕܡܲܠܟܵܐ : ܕܠܵܐ ܬܸܗܘܸܐ ܠܥܵܬܼܵܐ ܗܵܝ̇ ܕܡܸܬܼܬܿܬܲܒܼܥܵܐ ܗ̄ܘ̣ܵܬܼ : ܕܡܸܛܠܵܬܼܵܗ̇ ܐܸܬܼܟܲܢܫܲܬ̤ ܤܘܼܢܗܵܕܘܿܣ ܬܹܒܹܠܵܝܬܼܵܐ . ܟܲܕܼ ܕܹܝܢ ܗ̤ܘ ܠܘܼܩܒܲܒ ܒܵܥܘܼܬܼܗܘܿܢ ܫܟܼܝܼܪܬܵܐ ܕܠܵܐ ܟܘܼܚܵܕܼܵܐ ܐܝܼܬܼܵܘܗܝ ܗ̄ܘ̣ܵܐ : ܕܒܼܵܥܹ̇ܝܢ ܗ̄ܘ̣ܵܘ ܕܠܵܐ ܢܸܗܘܸܐ ܕܝܼܢܵܐ : ܝܵܗ̇ܒܿܝܼܢ ܗ̄ܘ̣ܵܘ ܡܠܘܿܐܵܐ ܕܩܸܢܵܢܹ̈ܐ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܠܹܗ : ܠܲܝܬܿ ܠܝܼ ܡܸܕܸܡ ܕܐܹܡܲܪ . ܒܟܼܠܗܹܝܢ ܓܹܝܪ ܕܲܠܩܘܼܒܼܠܵܐ ܕܗܵܘ̇ ܡܵܐ ܕܒܸܐܤܟܹܡܵܐ ܠܒܼܝܼܟܼ ܗ̄ܘ̣ܵܐ : ܐܲܪܦܝܼ ܗ̄ܘ̣ܵܐ ܡܲܠܟܵܐ ܕܢܸܗܘܸܐ ܒܤܘܼܥܪ̈ܵܢܹܐ : ܟܲܕܼ ܠܵܐ ܡܸܬܼܩܲܢܛܝܼܢ ܗ̄ܘ̣ܵܘ ܡܸܢܹܗ : ܐܵܦ ܠܵܐ ܠܡܸܥܒܲܕܼ ܐܸܤܛܵܤܝܼܣ : ܘܲܠܡܲܪܗܵܛܘܼ ܥܲܠ ܟܠܢܵܫ . ܐܸܬܿܬܵܘܤܲܦ ܕܹܝܢ ܥܠܲܝܗܘܿܢ ܐܵܦ ܥܘܼܬܼܵܕܼܵܐ ܕܒܼܝܼ̈ܫܵܬܼܵܐ : ܟܢܘܼ̈ܫܝܹܐ ܕܹܝܢ ܥ̣ܒܲܕܼܘ ܗ̄ܘ̣ܵܘ ܟܵܗ̈ܢܹܐ ܘܓܼܘܼ̈ܕܹܐ ܕܕܲܝܪ݁̈ܵܝܹܐ : ܘܡܸܬܼܡܲܠܟܼܝܼܢ ܗ̄ܘ̣ܵܘ pb. 375 ܥܠܲܝ : ܟܲܕܼ ܡܥܲܕܪܝܼܢ ܗ̄ܘ̣ܵܘ ܠܗܘܿܢ ܒܪܸܥܝܵܢܵܐ ܗܵܢܵܐ . ܘܐܝܼܬܲܝܗܘܿܢ ܗ̄ܘ̣ܵܘ ܠܗܘܿܢ ܡܥܲܕܪ̈ܵܢܹܐ ܒܗܵܠܹܝܢ : ܟܠܗܘܿܢ ܡܗܲܝ̈ܡܢܹܐ ܕܡܲܒܟܵܐ ܕܲܡܢܲܤܹܝܢ ܗ̄ܘ̣ܵܘ ܠܹܗ ܠܪܸܥܝܢܹܗ : ܘܲܠܗܵܢ̇ܘܿܢ ܝܵܗ̇ܒܝܼܢ ܗ̄ܘ̣ܵܘ ܬܘܼܟܼܠܵܢܵܐ : ܐܲܝܟܼ ܡ̇ܢ ܕܤܲܓܼܝܼ ܪܚܝܼܡ ܥܠܵܘܗܝ ܐܸܤܟܹܡܵܐ ܕܕܲܝܪ̈ܵܝܹܐ : ܘܗܸܢ̇ܘܿܢ ܟܠܗܘܿܢ ܐܸܫܬܿܘܝܼܘ ܒܚܲܕܼ ܪܸܥܝܵܢܵܐ : ܕܲܢܦܝܼܤܘܼܢܵܝܗܝ ܕܠܵܐ ܢܸܗܘܸܐ ܕܝܼܢܵܐ : ܐܸܠܵܐ ܢܩܵܘ̈ܝܵܢ ܗܵܠܹܝܢ ܕܠܘܼܩܒܲܠܝ ܐܸܤܬܼܥܲܪ ܕܠܵܐ ܒܘܼܚܵܢܵܐ . ܘܐܸܫܬܵܘܬܲܦܲܘ ܗ̄ܘ̣ܵܘ ܟܠܗܘܿܢ ܕܲܝܪ̈ܵܝܹܐ ܡܸܛܵܠܵܬܼܝ ܠܚܲܕܼ ܪܸܥܝܵܢܵܐ : ܗܵܢ̇ܘܿܢ ܕܲܒܼܫܲܪܟܵܐ ܕܲܐ̄ܚܪ̈ܵܢܝܬܼܵܐ ܐܝܼܬܲܝܗܘܿܢ ܗ̄ܘ̣ܵܘ ܕܠܵܐ ܚܘܼܒܵܐ ܨܝܕܼ ܢܲܦܫܗܘܿܢ : ܟܲܕܼ ܚܵܤ̇ܡܝܼܢ ܗ̄ܘ̣ܵܘ ܘܡܸܬܼܚܲܤܡܝܼܢ : ܝܲܬܿܝܼܪܵܐܝܼܬܼ ܡܸܛܠ ܫܘܼܒܼܚܵܐ ܕܲܒܼܢܲܝ̈ܢܵܫܵܐ . ܘܲܢܤܲܒܼܘ ܠܗܘܿܢ ܡܕܲܒܿܪܵܢܵܐ ܘܪܹܫܵܐ : ܐܲܝܟܼ ܕܲܒܼܬܡܗܵܐ ܢܸܫܒܿܘܿܢܵܝܗܝ ܠܡܲܠܟܵܐ : ܠܕܲܠܡܵܛܝܼܣ ܪܹܫ ܕܲܝܪܵܐ : ܗܵܘ̇ ܕܲܫ̈ܢܲܝܵܐ ܤܲܓܿܝܼ̈ܐܬܼܵܐ ܠܵܐ ܢܲܦܝܼܩ ܗ̄ܘ̣ܵܐ ܠܹܗ ܡ̣ܢ ܕܲܝܪܹܗ . ܘܤܘܿܓܼܵܐܐ ܕܕܲܝܪ̈ܝܹܿܐ ܟܲܪܟܼܘܼܗܝ ܗ̄ܘ̣ܵܘ ܒܡܸܨܥܲܬܼ ܡܕܝܼܢ̄ܬܼܵܐ ܟܲܕܼ ܡܫܲܡܫܝܼܢ ܗ̄ܘ̣ܵܘ : ܐܲܝܟܼ ܕܬܸܬܼܟܲܢܲܫ ܠܘܵܬܼܗܘܿܢ ܟ̱ܠܵܗ̇ ܡܕܝܼܢ̄ܬܼܵܐ : ܘܢܹܐܙܠܘܼܢ ܨܝܕܼ ܡܲܠܟܵܐ : ܕܢܸܫܟܿܚܘܼܢ ܕܢܥܵܘܟܼܘܼܢܵܝܗܝ ܠܪܸܥܝܵܬܹܗ . ܟܠܗܹܝܢ ܓܹܝܪ ܗܵܠܹܝܢ ܩܲܕܼܡ̣ܘܼ ܗ̄ܘ̣ܵܘ ܘܥܲܬܸܕܼܘ : ܐܲܝܟܲܢܵܐ ܕܡܸܕܸܡ ܠܵܐ ܢܸܗܘܸܐ ܡܥܵܘܟܼܵܢܵܐ . ܘܥܲܠ̣ܘ ܗ̄ܘ̣ܵܘ ܒܬܸܫܡܸܫܬܼܵܐ : ܥܕܲܡܵܐ ܠܘܵܬܼ ܡܲܠܟܵܐ . ܟܲܕܼ ܚ̣ܙܵܐ ܕܹܝܢ ܡܲܠܟܵܠ ܠܕܲܠܡܵܛܝܼܣ : ܐܲܙܝܼܥ ܪܹܫܹܗ . ܘܤܵܡ̣ ܐܝܼܕܹܗ ܐܲܝܟܼ ܐܲܝܢܵܐ ܕܲܒܼܕܼܘܼܡܵܪܵܐ ܗܘ̤ܵܐ : ܡܸܛܠ ܚܙܵܬܼܵܐ ܕܦܲܪܨܘܿܦܵܐ . ܘܐܸܡ݂ܲܪ : ܐܲܝܕܵܐ ܗ̣̄ܝ ܥܸܠܬܼܵܐ ܕܐܲܠܲܨܬܼܵܟܼ ܠܡܸܫܪܵܐ ܬܸܢܘܲܝ ܕܝܼܠܵܟܼ ؟ ܚܢܲܢ ܓܹܝܪ ܐܵܬܹ̇ܝܢ ܗ̣̄ܘܲܝܢ ܠܘܵܬܼܵܟܼ : ܗܵܫܵܐ ܕܹܝܢ ܠܡܵܢܵܐ ܐܲܢ̄ܬܿ ܬܸܬܲܝܬܿ ܠܘܵܬܲܢ ؟ ܝܲܬܿܝܼܪܵܝܼܬܼ ܕܹܝܢ ܒܡܸܨܥܲܬܼ ܡܕܼܝܼܢ̄ܬܼܵܐ ! ܗܵܘ ܡܵܐ ܕܐܵܦ ܠܵܐ pb. 376 ܒܕܲܝܪܵܟܼ ܠܒܲܪ ܡ̣ܢ ܩܸܠܵܝܬܵܟܼ ܡܸܬܼܚܲܙܸܐ ܗ̣̄ܘܲܝܬܿ : ܘܐܵܦ ܠܵܐ ܠܓܲܒܼܪܹ̈ܐ ܟܠܗܘܿܢ ܝܵܗܹ̇ܒܼ ܗ̄ܘ̣ܵܝܬܿ ܢܲܦܫܵܟܼ ܕܬܸܬܼܚܙܸܐ : ܗܵܫܵܐ ܐܵܦ ܠܕܲܒܼܪܹ̈ܐ ܐܵܦ ܠܢܸܫܹ̈ܐ ܤܵܡ̣ܬܿ ܢܲܦܫܵܟܼ ܐܲܝܟܼ ܕܠܲܚܙܵܬܼܵܐ . ܠܡܵܐ ܓܹܝܪ ܠܵܐ ܗ̤ܘܲܝ̈ ܐܵܠ̈ܨܵܬܼܵܐ ܤܲܓܿܝܼ̈ܐܵܬܼܵܐ : ܕܲܤܢܝܼ̈ܩܵܢ ܗ̣̄ܘܲܝ̈ ܥܲܠ ܡܦܲܩܬܵܟܼ ؟ ܟܘܙܼܪܗܵܢܵܐ ܕܲܥܕܲܡܵܐ ܠܡܵܘܬܵܐ ܕܝܼܠܝܼ ܘܲܕܩܲܪ̈ܝܼܒܲ : ܫܲܓܼܘܼܫ̈ܝܹܐ ܘܲܕܼܠܘܼܚ̈ܚܹܐ ܕܒܲܡܕܝܼܢ̄ܬܼܵܐ ܗܘ̤ܵܘ : ܘܲܤܢܝܼܩܝܼܢ ܗ̄ܘ̣ܵܘ ܥܲܠ ܡܸܨܥܵܝܘܼܬܼܵܐ ܘܒܼܵܥܘܼܬܼܵܐ ܕܐ̄ܢܵܫ : ܕܠܵܐ ܢܸܫܪܟܼܘܼܢ ܥܕܲܡܵܐ ܠܲܕܼܡܵܐ ܘܲܠܡܵܘܬܵܐ . ܩܪ̈ܵܒܹܐ : ܘܐܲܒܼܕܵܢܵܐ : ܘܚܘܼܒܵܠܵܐ : ܘܟܲܦܢܹ̈ܐ : ܘܙܵܘ̈ܥܹܐ : ܗܵܠܹܝܢ ܕܡ̣ܢ ܒܵܥܘܼܬܼܵܐ ܒܲܚܠܘܿܕܼ ܕܐܲܠܵܗܵܐ ܡܸܫܬܲܪ̈ܝܵܢ ܗ̣̄ܘܲܝ̈ : ܘܠܵܐ ܚܕܼܵܐ ܡ̣ܢ ܗܵܠܹܝܢ ܐܲܦܝܼܤܬܼܵܟܼ ܕܬܸܦܘܿܩ ܡ̣ܢ ܕܝܪܵܟܼ ܀ ܕܲܠܡܵܛܝܼܣ ܐܵܡܲ݁ܪ : ܐܹܝܢ ܠܲܡ ܡܲܠܟܵܐ : ܠܐܵܐ ܗܘ̤ܵܐ ܐܘܼܠܨܵܢܵܐ ܕܐܲܝܟܼ ܗܵܢܵܐ ܒܗܵܠܹܝܢ : ܕܲܤܢܝܼܩ ܗ̄ܘ̣ܵܐ ܥܲܠ ܡܲܦܲܩܬܝ . ܡܸܛܠ ܗܵܢܵܐ ܐܵܦ ܠܵܐ ܐܠܵܗܵܐ ܐܵܘܕܥܲܢܝ : ܒܗܵܝ̇ ܕܲܐ̄ܚܪܵܢܝܵܐܝܼܬܼ ܫ̣ܪܵܐ ܗ̄ܘ̣ܵܐ ܠܗܘܿܢ . ܗܵܫܵܐ ܕܹܝܢ ܠܝܼ ܐܲܠܵܗܵܐ ܦܲܩܕܲܢܝ : ܕܐܸܡܠܘܿܟܼ ܠܡܲܠܟܿܘܼܘܿܢ : ܘܐܸܬܼܦܲܩ̇ܕܹܬܼ ܠܡܲܤܗܵܕܘܼܬܼܵܟܼ : ܕܲܒܼܢܲܦܫܵܟܼ ܡܲܥܘܸܠ ܐܲܢ̄ܬܿ : ܟܲܕܼ ܒܤܘܘܼܢܗܵܕܘܿܣ ܡܲܘܸܠ ܐܲܢ̈ܬܿ : ܘܲܠܕܼܝܼܢܵܗ̇ ܡܲܗܦܸܟܼ ܐܲܢ̄ܬܿ . ܤܘܼܢܗܵܕܘܿܣ ܟܸܢܫܲܬ̤ ܠܕܼܝܼܢܵܐ : ܘܗ̤ܝ ܕܵܢܲܬ̤ . ܗ̤ܝ ܝܵܕܼܥܵܐ ܐܲܝܟܲܢܵܐ ܕܵܢܲܬ̤ : ܗ̤ܝ ܝܵܗ̇ܒܵܐ ܦܘܼܢܵܝ ܦܸܬܼܓܼܵܡܵܐ ܠܐܲܠܵܗܵܐ . ܡܲܠܟܵܐ ܐܸܡ݂ܲܪ ܠܘܵܬܹܗ : ܐܸܢܵܐ ܐܵܦ ܠܵܐ ܪܘܼܫܥܵܐ ܡܸܫܟܲܚ ܐ̄ܢܵܐ ܒܓܲܒܼܪܵܐ ܗܵܢܵܐ : ܘܐܵܽܦܠܵܐ ܥܸܠܬܼܵܐ ܡܸܕܡ ܕܫܵܘ̇ܝܵܐ ܠܲܫܪܵܝܵܐܘ ܡܤܲܗܸܕܼ ܐ̄ܢܵܐ ܠܵܟܼ ܘܲܠܟܼܠ ܐ̄ܢܵܫ : ܐܸܢܵܐ ܡܚܲܤܲܝ ܐ̄ܢܵܐ : ܠܵܘ ܓܹܝܪ ܒܡܸܨܛܲܠܝܵܢܘܼܬܼܵܐ pb. 377 ܐ̄ܢܵܫܵܝܬܼܵܐ ܐܲܚ̇ܒܹܬܼ ܠܗܵܢܵܐ : ܘܤܸܥ̇ܪܹܬܼ ܠܐܲܝܠܹܝܢ ܕܲܗ̤ܘܲܝ̈ : ܐܲܝܟܲܢܵܐ ܕܐܸܬܿܬܿܕܝܼܢ ܘܐܸܬܼܚܲܝܲܒܼ : ܐܲܝܟܼ ܐܲܝܠܹܝܢ ܕܠܘܼܩܒܲܠ ܐܲܠܵܗܵܐ ܩܵܝ̇ܡܝܼܢ : ܘܚܵܛ̇ܦܝܼܢ ܠܢܲܦܫܗܘܿܢ ܗܵܠܹܝܢ ܕܟܼܵܗ̈ܢܹܐ . ܠܵܐ ܗܵܫܵܐ ܐܵܦܠܵܐ ܡ̣ܢ ܩܕܝܼܡ ܐܸܬܼܚܲܦ̇ܛܹܬܼ ܥܲܠ ܤܝܵܡ ܐܝܼܕܼܵܐ ܗܵܢܵܐ : ܐܲܝܟܲܢܵܐ ܕܐܸܤܬܿܒܲܪ ܕܡܸܬܼܢܲܩܵܡܘܼ ܡܸܬܼܢܲܩܲܡ ܘܬܼܵܒܲܥ ܥܝ̇ܪܬܵܐ ܥܲܠ ܐܲܦܲܝ̈ ܓܒܼܝܼܬܼܵܐ ܕܝܼܠܹܗ . ܐܸܠܵܐ ܒܫܵܘܬܵܦܘܼܬܼܵܐ ܕܟܼܠܟܼܘܿܢ ܐܲܝܬܝܼܬܹܗ ܠܓܲܒܼܪܵܐ ܗܵܢܵܐ ܒܲܩܛܝܼܪܵܐ : ܟܲܕܼ ܠܹܗ ܚܲܒܿܝܼܒܼ ܗ̄ܘ̣ܵܐ ܠܹܗ ܒܹܝܬܼ ܐܲܒܼܵܗܵܘ̈ܗܝ ܘܓܸܢܤܹܗ . ܐܲܢ̄ܬܿܘܿܢ ܗ̤ܘܲܝܬܿܘܿܢ ܥܸܠܬܼܵܐ ܕܗܵܠܹܝܢ : ܘܠܵܘ ܐܸܢܵܐ . ܟܲܕܼ ܠܵܟܼ ܐܘܿ ܕܲܠܡܵܛܝܲܐ : ܡܸܬܼܟܲܫܲܦ ܗ̄ܘܹ̇ܝܬܼ ܠܵܟܼ ܕܬܸܗܘܸܐ ܒܤܘܼܥܪܵܢܵܐ ܗܵܢܵܐ : ܘܒܼܵܥܹ̇ܐ ܗ̄ܘܹ̇ܝܬܼ ܡܸܢܵܟܼ ܒܤܲܓܿܝܼ̈ܐܵܬܼܵܐ : ܕܠܵܐ ܬܸܫܬܿܐܸܠ ܡ̣ܢ ܬܸܫܡܸܫܬܼܵܐ ܕܐܲܠܵܗܵܐ . ܐܲܢ̄ܬܿ ܕܹܝܢ ܐܸܫܬܿܐܸܠܬܿ : ܘܕܲܠܩܘܼܒܼܠܵܐ ܐܲܢ̄ܬܿ ܡܸܬܼܟܲܫܲܦ ܗ̣̄ܘܲܝܬܿ ܠܝܼ : ܕܠܵܐ ܠܲܡ ܬܹܐܠܨܲܢܝ : ܡܸܛܠ ܕܗܸܕܝܘܿܛܵܐ ܐܝܼܬܲܝ . ܘܐܵܦ ܠܐ̄ܢܵܫ ܐ̄ܚܪܹܢܵܐ ܡ̣ܢ ܕܲܝܪ̈ܝܹܐ : ܐܲܝܢܵܐ ܕܡܸܤܬܿܒܲܪ ܗ̄ܘ̣ܵܐ ܕܡܸܕܸܡ ܗ̄ܘ̣ : ܘܡܸܫܬܲܒܲܚ ܗ̄ܘ̣ܵܐ ܒܕܼܝܠܲܬܼ ܐܲܠܵܗܵܐ : ܒܥܹ̇ܝܬܼ : ܘܐܵܦ ܗ̤ܘ ܐܸܫܬܿܐܸܠ : ܐܲܝܟܼ ܐܲܝܢܵܐ ܕܠܵܐ ܝܑܼܕܲܥ̣ ܬܸܫܡܸܫܬܼܵܐ ܗܵܕܹܐ ܠܲܡܕܲܒܵܪܘܼ : ܡܸܛܠ ܕܗܸܕܼܝܼܘܿܛܵܐ ܐܝܼܬܼܵܘܗܝ . ܐܸܡܲܪܬܿܘܿܢ ܓܹܝܪ ܟܠܟܼܘܿܢ : ܕܲܤܢܝܼܩܵܐ ܩܘܼܤܛܲܢܛܝܼܢܵܦܘܿܠܝܼܣ ܥܲܠ ܐܲܦܸܤܩܘܿܦܵܐ : ܐܲܝܢܵܐ ܕܲܒܼܡܸܠܹ̈ܐ ܘܲܒܼܕܼܘܼܒܵܪܹ̈ܐ ܪܚܝܼܡ ܥܲܠ ܟܠܢܵܫ . ܘܲܕܸܢܸܗܘܸܐ ܡܲܠܦܵܢܵܐ ܠܥܹ̈ܕܵܬܼܵܐ : ܘܦܘܼܡܵܐ ܕܟܼܠܢܵܫ ܒܟܼܠ ܡܸܕܸܡ . ܐܸܠܵܐ ܟܲܕܼ ܐܲܢ̄ܬܿܘܿܢ ܡܸܛܠ ܗܵܠܹܝܢ ܐܸܫܬܐܸܠܬܿܘܿܢ : ܕܲܠܡܵܐ ܐܸܠܵܐ ܒܫܘܼܛܵܢܝ ܤܸܥ̇ܪܹܬܼ ܡܸܕܸܡ ؟ ܠܵܐ ܬܘܼܒܼ ܡܸܢܟܼܘܿܢ ܒܥܹ̇ܝܬܼ : ܕܬܸܓܼܒܿܘܿܢ ܠܐܲܝܢܸܐ ܕܐܲܝܟܼ ܗܵܢܵܐ ܐܝܼܬܼܵܘܗܝ ؟ pb. 378 ܠܵܘ ܠܲܶܩܠܹܝܪܘܿܣ ܕܩܘܼܤܛܲܢܛܝܼܢܵܦܘܿܠܝܼܣ ܐܸܬܼܟܲܫ̇ܦܹܬܼ ܒܵܗ̇ ܒܲܕܼܡܘܼܬܼܵܐ : ܕܢܸܓܼܒܿܘܿܢ ܗܵܘ̇ ܡ̣ܢ ܕܥܵܗܹ̇ܢ ؟ ܠܵܘ ܠܲܐܦܸܤܩ̈ܘܿܦܹܐ ܗܸܢܹܝܢ ܟܲܕܼ ܗܸܢܹܝܢ ܐܸܡ̇ܪܹܬܼ : ܕܕܸܝܼܠܟܼܘܿܢ ܐܝܼܬܹܝܗ̇ ܠܡܸܓܼܒܵܐ ܘܲܠܡܸܥܒܲܕܼ ܐܲܦܸܤܩܘܿܦܵܐ ؟ ܘܐܵܦ ܠܟܼܘܿܢ ܒܵܗ̇ ܒܲܕܼܡܘܼܬܼܵܐ ܐܸܬܼܟܲܫ̇ܦܹܬܼ : ܠܵܐ ܫܸܒܼܩܹ̇ܬܼ ܒܐܝܼܕܲܝ̈ܟܿܘܿܢ ܟ̱ܠܹܗ ܗܵܢܵܐ ܙܲܒܼܢܵܐ : ܟܲܕܼ ܡܲܓܪ ܗ̄ܘܹ̇ܝܬܼ ܪܘܼܚܵܐ ܕܬܸܓܼܒܿܘܿܢ ܢܝܼܚܵܐܝܼܬܼ : ܕܠܵܐ ܡܸܛܠ ܡܤܲܪܗܒܼܘܼܬܼܵܐ ܬܸܗܘܸܐ ܛܘܼܥܝܲܝ ܥܲܠ ܐܲܝܢܵܐ ܕܡܸܬܼܓܒܸܐ ؟ ܘܐܸܠܵܐ ܓܒܲܝܬܿܘܿܢ : ܘܠܵܐ ܩܲܒܿܠܹ̇ܬܼ ܠܲܓܼܒܼܝܼܬܼܟܼܘܿܢ . ܒܵܥܹ̇ܐ ܐܲܢ̄ܬܿ ܐܹܡܲܪ ܡܸܕܸܡ ܥܠܲܝܟܿܘܿܢ ؟ ܐܹܡܲܪ ܚܦܝܼܛܘܼܬܼܗܘܿܢ ܘܲܪܗܵܛܗܘܿܢ ܘܡܵܘܗ̈ܒܼܵܬܼܗܘܿܢ ܘܫܘܼܘܕܵܣܝܗܘܿܢ ܘܡܵܘ̈ܡܵܬܼܗܘܿܢ : ܘܟܼܠܗܹܝܢ ܐܲܝܠܹܝܢ ܕܐܲܝܟܼ ܕܒܲܙܒܼܝܼܘܼܬܼܵܐ ܒܵܥܹ̇ܝܢ ܗ̄ܘ̣ܵܘ ܕܢܸܗܘܘܿܢ ؟ ܡ̣ܢ ܗܵܠܹܝܢ : ܡܲܢ̣ܘܼ ܒܵܥܹ̇ܝܢ ܗ̣̄ܘܲܝܬܿܘܿܢ ܕܢܸܗܘܸܐ ؟ ܐܸܠܵܐ ܥܵܒܲܪ ܐ̄ܢܵܐ ܡ̣ܢ ܗܵܠܹܝܢ : ܐܲܝܕܵܐ ܓܒܼܝܼܬܼܵܐ ܒܵܥܹ̇ܝܢ ܗ̄ܘ̣ܝܬܿܘܿܢ ܕܢܸܗܘܸܐ ؟ ܗܵܝ̇ ܕܝܼܠܵܟܼ ؟ ܐܵܘ ܕܗܵܘ̇ ؟ ܐܵܘ ܕܲܐ̄ܚܪܹܢܵܐ ؟ ܐ̄ܚܪ̈ܵܢܹܐ ܓܹܝܪ ܠܲܐ̄ܚܪ̈ܵܢܹܐ ܓܵܒܹ̇ܝܢ ܗ̄ܘ̣ܵܘ : ܠܵܘ ܐܲܝܟܼ ܕܒܲܓܼܿܒܼܝܼܬܼܵܐ : ܕܐܲܝܟܼ ܕܲܡܝܲܬܿܝܼܢ ܥܵܒܼܕܝܼܢ ܗ̄ܘ̣ܵܘ ܕܒܼܝܼܬܼܗܘܿܢ : ܐܸܠܵܐ ܥܲܠ ܐܲܝܠܹܝܢ ܕܒܼܝܼܫܝܼܢ ܗ̄ܘ̣ܵܘ . ܘܟܼܠ ܐ̄ܢܵܫ ܡܝܲܩܲܪ ܠܗܵܘ̇ ܕܡܸܕܼܡ ܡܸܬܼܚܿܒܸܐ ܗ̄ܘ̣ܵܘ : ܘܐܵܡܲ݁ܪ ܗ̄ܘ̣ܵܐ ܒܝܼܫܵܐܝܼܬܼ ܕܠܲܐܝܢܵܐ ܕܡ̣ܢ ܐ̄ܚܪ̈ܵܢܹܐ ܐܸܬܼܓܿܒܼܝܼ : ܘܒܲܩܛܹܐ ܓܼܪ̈ܵܢܘܵܬܼܵܐ ܒܝܼ̈ܫܬܼܵܐ ܡܩܲܛܪܸܓܼ ܗ̄ܘ̣ܵܐ ܠܹܗ . ܐܸܠܵܐ ܐܲܢ̄ܬܿܘܿܢ : ܥܲܠ ܚܲܕܼ ܠܵܐ ܫܠܸܡܬܿܘܿܢ . ܘܥܲܠ ܗܵܘ̇ ܕܥܲܡܵܐ ܫܠܸܡ̣ ܠܹܗ : ܐܲܢ̄ܬܿܘܿܢ ܠܵܐ ܫܵܠܡ̇ܝܼܢ ܗ̣̄ܘܲܝܬܿܘܿܢ . ܩܪܹܝܬܼ ܩܕܼܵܝܡܲܟܿܘܿܢ ܒܢܵܬܼ̈ ܩܵܠܹ̈ܐ ܕܥܲܡܵܐ : ܥܲܠ ܟܠ ܚܲܕܼ ܚܲܕܼ ܡ̣ܢ ܐܲܝܠܹܝܢ ܕܐܸܬܿܓܿܒܼܝܼܘ . ܡܵܢܵܐ ܗܵܟܹܝܠ ܙܵܕ݂ܹܩ ܗ̄ܘ̣ܵܐ ܠܝܼ ܠܡܸܥܒܲܕܼ : ܘܠܵܐ ܥܸܒܼ̇ܕܹܬ ؟ ܐܲܢ̄ܬܿܘܿܢ pb. 379 ܕܲܝܪ̈ܝܹܐ ܠܑܵܐ ܫܠܸܡܬܿܘܿܢ ܠܲܡܠܹܝܪܘܿܣ : ܘܠܵܐ ܒܠܹܝܪܘܿܣ ܩܢܵܬ̤ ܚܲܕܼ ܪܸܥܝܵܢܵܐ : ܘܐܲܦܸܤܩ̈ܘܿܦܹܐ ܐܸܬܼܦܲܠܲܓܼܘ : ܘܥܲܡܵܐ ܒܵܗ̇ ܒܲܕܼܡܘܼܬܼܵܐ ܦܠܝܼܓܼ ܗ̄ܘ̣ܵܐ : ܘܲܐ̄ܚܪܹܢܵܐ ܥܲܠ ܐܲܦܲܝ̈ ܐ̄ܚܪܹܢܵܐ ܡܸܬܼܟܲܬܲܫ ܗ̄ܘ̣ܵܐ . ܘܐܵܦܠܵܐ ܗܵܟܲܢܵܐ ܝܼܗ̇ܒܹܿܬܼ ܡܫܠܛܘܼܬܼܵܐ ܠܢܲܦܫܝ : ܐܸܠܵܐ ܥܠܲܝܟܿܘܿܢ ܐܲܪܦܝܼܬܼܵܗ̇ ܠܲܓܼܒܼܝܼܬܼܵܐ . ܡ̣ܢ ܕܹܝܢ ܕܟܼܠܗܘܿܢ ܩܵܡܬܿܘܿܢ ܒܲܡܙܲܠܗܙܘܼܬܼܵܐ : ܐܸܬܲܝܬܿܘܿܢ ܟܠܟܼܘܿܢ ܘܝܲܗ̄ܒܼܬܿܘܿܢ ܠܝܼ ܕܐܸܓܼܒܸܿܐ ܐܲܝܢܵܐ ܕܒܼܵܥܹ̇ܐ ܐ̄ܢܵܐ : ܗܵܝܕܹܝܟܼ ܕܹܝܢ ܡ̣ܢ ܕܲܠܡܲܚܤܸܢ ܐܸܬܿܬܿܦܝܼܤܹܗ : ܟܲܕܼ ܟܠܟܼܘܿܢ ܐܸܬܼܟܲܫܲܦܬܿܘܿܢ . ܐܸܬܼܚܲܫ̇ܒܹܬܼ ܕܠܵܐ ܙܵܕܹܩ ܕܢܸܬܼܥܒܸܕܼ ܡ̣ܢ ܗܵܪܟܵܐ ܐ̄ܢܵܫ : ܕܕܲܠܡܵܐ ܗܵܘ̇ܝܵܐ ܠܹܗ ܒܥܸܠܕܒܼܵܒܼܘܼܬܼܵܐ ܘܢܸܤܬܿܢܸܐ . ܟܠܗܘܿܢ ܓܹܝܪ ܤܵܢܹ̇ܝܢ ܗ̄ܘ̣ܵܘ ܠܲܚܕܼܵܕܹ̈ܐ : ܘܡܸܤܬܿܢܹܝܢ ܗ̄ܘ̣ܵܘ ܡ̣ܢ ܚܵܕܼܵܕܹ̈ܐ : ܐܲܝܟܼ ܡ̇ܢ ܕܲܚܦܝܼܛܝܼܢ ܗ̄ܘ̣ܵܘ ܥܠܵܘܗܝ ܕܤܘܼܥܪܵܢܵܐ . ܐܸܠܵܐ ܒܥܹ̇ܝܬܼ ܗ̄ܘܹ̇ܝܬܼ ܐ̄ܢܵܫ ܢܘܼܟܼܪܵܝܵܐ : ܕܠܵܐ ܝܑܼܕܼܥ ܗ̄ܘ̣ܵܐ ܡ̣ܢ ܐܲܝܠܹܝܢ ܕܗܵܪܟܵܐ : ܘܠܵܐ ܗ̤ܘ ܝܵܕܲܥ̇ ܗ̄ܘ̣ܵܐ ܠܗܘܿܢ : ܐܲܝܢܵܐ ܕܢܲܗܝܼܪ ܒܡܸܠܬܹܗ ܘܲܒܼܗܘܼܦܵܟܼܵܘ̈ܗܝ . ܐܵܘܕܥܘܼܢܝ ܓܹܝܪ ܕܕܼܐܲܝܟܼ ܗܵܢܵܐ ܐܝܼܬܼ ܒܐܲܢܛܝܵܟܼܝܵܐ : ܥܲܠ ܢܸܤܛܘܿܪܝܼܣ . ܠܗܵܢܵܐ ܫܲܕܪܹܿܬܼ ܕܸܒܼܪܹܬܼ : ܟܲܕܼ ܐܲܥܝܼܩܹ̇ܬܼ ܠܲܡܕܼܝܼܢ̄ܬܼܵܐ ܗܵܝ̇ ܟ̱ܠܵܗ̇ . ܕܕܲܐܲܝܟܼ ܗܵܕܹܐ ܟ̱ܠܵܗ̇ ܐܝܼܬܹܝܗ̇ ܗ̄ܘ̣ܵܬܼ . ܘܐܲܝܬܝܼܬܹܗ ܡܸܛܠ ܝܘܼܐܼܪܵܢܟܼܘܿܢ ܕܝܼܠܟܼܘܿܢ : ܕܝܲܬܿܝܼܪ ܡܝܲܩܲܪ ܗ̄ܘ̣ܵܬܐ ܥܠܲܝ ܡ̣ܢ ܕܗܵܢ̇ܘܿܢ . ܐܸܠܵܐ ܟܲܕܼ ܗܘ̤ܵܐ : ܠܵܐ ܐܸܤܬܿܒܲܪ ܡܸܢܟܼܘܿܢ ܕܐܲܝܟܼ ܗܵܟܲܢܵܐ . ܡܵܢܵܐ ܗܵܟܹܝܠ ܙܵܕܹܩ ܗ̄ܘ̣ܵܐ ܠܡܸܥܒܲܕܼ ܠܓܲܒܼܪܵܐ ؟ ܠܵܐ ܒܲܚܬܘܿܢܵܝܗܝ : ܕܥܲܠ ܐܲܝܠܹܝܢ ܕܡܸܬܼܪܫܸܐ ܗ̄ܘ̣ܵܐ ܢܸܦܘܼܩ ܪܘܼܚܵܐ . ܘܠܵܐ ܒܲܚܕܼܵܐ ܫܲܘܝܘܼܬܼܵܐ ܐܸܬܿܬܿܕܝܼܢ ܐܲܦܸܩܘܿܦܟܼܘܿܢ : ܐܸܠܵܐ ܕܢܸܗܘܸܐ ܐܲܦܸܩܘܿܦܵܐ ܕܐܵܠܹܟܼܤܲܢܕܪܝܼܵܐ pb. 380 ܘܲܕܼܪܗܘܿܡܹܐ : ܐܲܝܟܼ ܕܠܲܐܝܢܵܐ ܕܠܵܘ ܬܪܝܼܨܵܐܝܼܬܼ ܡܗܲܝܡܸܢ : ܘܙܵܕܹܩ ܗ̄ܘ̣ܵܐ ܕܢܸܬܿܛܦܝܼܣ ܠܬܼܘܼܚܵܡܵܐ ܕܝܼܠܗܘܿܢ . ܗ̤ܘ ܕܹܝܢ ܒܵܥܹ̇ܐ ܗ̄ܘ̣ܵܐ ܘܲܡܤܲܟܸܿܐ ܗ̄ܘ̣ܵܐ ܠܕܝܼܢܵܐ : ܐܲܝܟܼ ܡ̇ܢ ܕܥܵܘ̣ܠܵܐ ܐܸܬܼܥܒܸܕܼ ܒܹܗ . ܘܥܵܕܸܠ ܗ̄ܘ̣ܵܐ ܠܗܘܿܢ : ܕܠܵܘ ܬܪܝܼܨܵܬܝܼܬܼ ܩܲܛܪܓܼܘܼܗܝ . ܡܸܛܠ ܕܐܲܦܸܤܩܘܿܦܵܐ ܗ̄ܘ̣ܵܐ : ܘܙܵܕܹܩ ܗ̄ܘ̣ܵܐ ܕܲܠܕܼܝܼܢܵܐ ܕܐܲܦܸܤܩ̈ܘܿܦܹܐ ܢܸܬܼܩܪܸܐ : ܘܠܵܘ ܠܕܝܼܢܵܐ ܕܝܼܠܝܼ . ܘܠܵܐ ܗ̄ܘ̣ܵܐ ܕܐܲܝܢܵܐ ܕܐܝܟܲܢ ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ ܕܲܝܢܵܐ : ܘܐܵܦ ܠܵܐ ܙܵܕܹܩ ܗ̄ܘ̣ܵܐ ܠܡܸܫܬܿܡܵܥܘܼ ܩܕܼܵܡ ܚܲܕܼ ܐ̄ܢܵܫ : ܐܲܦܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܕܲܠܡܵܐ ܐܸܢܵܐ ܕܵܢܹ̇ܿܝܬܼ ܐܲܝܟܼ ܕܲܫܦܲܪ ܠܝܼ ؟ ܐܸܢܐ ܠܤܘܼܢܗܵܕܘܿܣ ܐܲܫ̇ܠ̱ܛܹܬܼ . ܡ̇ܢ ܗ̄ܘ̣ ܕܒܼܵܥܹ̇ܐ ܕܝܼܢܵܐ : ܘܠܵܐ ܡܸܬܼܝܼܗܸܒܼ ܠܹܗ ؟ ܡܲܢ̣ܘܼ ܟܹܐܝܢ ؟ ܗܵܘ̇ ܕܲܠܕܼܝܼܢܵܐ ܡܸܬܼܝܲܐܲܒܼ ܘܒܼܵܥܹ̇ܐ ؟ ܐܵܘ ܗܵܘ̇ ܕܡ̣ܢ ܕܝܼܢܵܐ ܥܵܪܹܩ ؟ ܕܲܠܡܵܐ ܠܵܐ ܡܸܫܟܲܚ ܗ̄ܘ̣ܵܐ ܕܢܸܬܿܕܲܡܸܐ ܒܗܵܢܘܿܢ : ܠܡܸܥܒܲܕܼ ܒܗܘܿܢ ܗܵܘ̇ ܡܵܐ ܕܗ̤ܘ ܚܲܫ̣ : ܘܠܲܡܟܲܢܵܫܘܼ ܠܐܲܦܸܤܩ̈ܘܿܦܹܐ ܕܲܬܼܚܹܝܬܼ ܐܝܼܕܹܗ ܐܝܼܬܲܝܗܘܿܢ : ܘܠܲܐܝܠܹܝܢ ܕܲܒܼܡܲܕܢܚܵܐ ܕܡܸܬܿܛܦܝܼܣܝܼܢ ܗ̄ܘ̣ܵܘ ܠܹܗ : ܘܐܲܝܟܼ ܕܠܚܲܝܵܒܼܵܐ ܢܕܘܼܢܘܼܢܵܝܗܝ ܘܲܢܩܲܛܪܓܼܘܼܢܵܝܗܝ ܠܗܵܘ̇ ؟ ܐܸܠܵܐ ܡ̇ܢ ܗܵܕܹܐ ܥ̣ܒܲܕܼ : ܐܸܠܵܐ ܠܕܝܼܢܵܐ ܡܸܬܼܝܲܐܲܒܼ ܗ̄ܘ̣ܵܐ : ܝܲܬܿܝܼܪܵܐܝܼܬܸ ܠܡܵܫܪܵܐ ܦܵܠܓ̈ܘܵܬܼܵܐ ܗܵܠܹܝܢ . ܠܲܝܬܿ ܓܹܝܪ ܢܵܡܘܿܤܵܐ : ܕܐܲܦܸܤܩܘܼܦܵܐ ܕܐܵܠܹܟܼܤܲܢܕܪܝܼܵܐ ܐܵܘ ܕܐܲܝܕܵܐ ܕܗ̤ܝ ܡܕܝܼܢ̄ܬܼܵܐ : ܕܟܲܕܼ ܢܸܬܿܬܿܕܝܼܢ : ܠܵܐ ܢܸܬܿܬܿܕܝܼܢ : ܐܸܠܵܐ ܐܵܦ ܟܲܕܼ ܟܸܢܫܲܬ̤ ܤܘܼܢܗܵܕܘܿܣ ܘܝܸܬܼܒܲܬ̤ : ܒܥ̣ܵܘ ܡܸܢܹܗ ܚܕܼܵܐ ܙܒܲܢ ܘܬܲܪܬܹܝܢ : ܘܐܲܤܠܝܼ ܐܸܢܘܿܢ ܐܵܦ ܡ̣ܢ ܦܘܼܢܵܝ ܦܸܬܼܓܼܵܡܵܐ . ܡܸܛܠ ܡܵܢܵܐ ؟ ܐܸܡܲܪܘ : ܠܵܐ ܬܛܲܫܘܿܢ . ܠܵܐ ܓܹܝܪ ܛܲܥ̈ܝܵܢ ܠܝܼ ܐܲܝܠܹܝܢ ܕܲܗ̤ܘܲܝ̈ : ܗܵܟܲܢܵܐ ܕܠܵܐ ܟܘܼܚܵܕܼܵܐ ܐܸܬܼܥܒܸܕܼ : pb. 381 ܐܲܝܟܲܢܵܐ ܕܠܵܐ ܡܸܫܟܿܚܵܐ ܕܢܸܬܿܛܲܫܸܐ ܥܘܼܬܵܕܼܵܐ ܕܥܲܬܸܕܼܘ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܕܝܼܢܵܐ ܐܸܫܬܿܐܸܠ ܗ̄ܘ̣ܵܐ : ܐܸܠܵܐ ܡ̣ܢ ܥܘܼܬܵܕܼܵܐ ܕܤܘܼܢܗܵܕܘܿܣ : ܕܐܸܬܼܟܲܢܫܲܬ̤ ܡܢܵܬܼܵܢܵܐܝܼܬܼ ܠܲܡܕܼܵܢ : ܐܲܝܠܹܝܢ ܕܠܲܢ ܠܵܐ ܫ̣ܦܲܪ ܠܲܢ . ܗܵܝ̇ ܕܐܵܦܠܵܐ ܤܘܼܢܗܵܕܘܿܣ ܐܝܼܬܹܝܗ̇ : ܐܲܝܕܵܐ ܕܲܒܼܥܸܠܕܝܼܢܵܐ ܒܕܲܝܵܢܹ̈ܐ ܝܵܬܹ̇ܒܼ . ܘܐܵܦܠܵܐ ܚܲܢܲܢ ܦܩܲܕܼܢ ܚ̄ܢܲܢ : ܕܲܩܕܼܵܡ ܕܬܸܬܼܟܲܢܲܫ ܤܘܼܢܗܵܕܘܿܣ ܟ̱ܠܵܗ̇ ܠܵܐ ܢܸܗܘܸܐ ܡܸܕܸܡ . ܠܲܟܼܢܘܼܫܝܵܐ ܓܹܝܪ ܕܟܼܠܗܘܿܬܢ ܩܪܲܝܢ ܚ̄ܢܲܢ ܤܘܼܢܗܵܕܘܿܣ : ܘܠܵܐ ܕܐ̄ܢܵܢܵܫ̈ܝܼܿܢ . ܡܸܛܠ ܕܩܲܕܡܢ ܚ̄ܢܲܢ ܚܙܲܝܢ ܚ̄ܢܲܢ ܠܥܘܼܬܵܕܼܵܐ ܘܲܠܢܸܟܼܠܵܐ ܕܲܗܘ̤ܵܐ : ܦܩܲܕܼܢ ܚ̄ܢܲܢ ܕܠܵܐ ܬܸܗܘܸܐ ܤܘܼܢܗܵܕܘܿܣ ܡܢܵܬܼܵܢܵܐܝܼܬܼ : ܐܸܠܵܐ ܕܲܢܩܵܘܘܿܢ ܠܲܟܼܢܘܼܫܝܵܐ ܕܟܼܠܗܘܿܢ ܐܲܦܸܤܩ̈ܘܿܦܹܿܐ . ܕܒܼܘܼܚܵܐ ܕܐܲܝܠܹܝܢ ܕܡܸܬܿܬܲܒܼ̈ܥܵܢ : ܢܸܗܘܸܐ ܒܫܘܼܐܵܠܵܐ ܘܲܒܼܦܘܼܢܵܝ ܦܸܬܼܓܼܵܡܵܐ . ܗܸܢܘܿܢ ܡܵܕܹܝܢ ܫ̣ܪܵܘ ܠܤܘܼܢܗܵܕܘܿܣ ܬܹܒܹܠܵܝܬܼܵܐ : ܘܲܠܢܵܡܘܿܤܵܐ ܕܒܹܝܬܼ ܕܝܼܢܵܐ . ܗܸܢܘܿܢ ܐܝܼܬܲܝܗܘܿܢ ܕܲܠܨܸܒܼܝܵܢܵܐ ܕܝܼܠܲܢ ܒܡܸܕܸܡ ܠܵܐ ܚܫܲܒܼܘ : ܘܛܵܒܼܵܐܝܼܬܼ ܥܒܲܕܼ ܠܗܘܿܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܕܲܫ̣ܪܵܐ ܐܸܢܘܿܢ ܡ̣ܢ ܕܲܪܓܼܵܐ ܕܐܲܦܸܤܩܘܿܦܘܼܬܼܗܘܿܢ . ܕܠܵܐ ܟܲܕܼ ܒܗܘܿܢ ܒܕܲܪ̈ܓܲܝܗܘܿܢ ܢܩܵܘܘܿܢ : ܢܨܲܥܪܘܼܢ ܠܕܲܪܓܲܝܗܘܿܢ . ܡܵܢܵܐ ܗܵܟܹܝܠ ܐܲܤܟܸܠ̣ ܗܵܘ̇ ܕܒܼܵܥܹ̇ܐ ܗ̄ܘ̣ܵܐ ܡܸܢܗܘܿܢ : ܕܲܢܩܵܘܘܿܢ ܠܗܵܢܘܿܢ ܕܪܲܚܼܩܝܼܢ ܗ̄ܘ̣ܵܘ : ܘܲܕܼܠܵܐ ܢܸܫܬܿܪܸܐ ܛܘܼܦܘܿܣ ܕܐܸܬܼܝܼܗܸܒܼ : ܘܠܵܐ ܢܸܗܘܸܐ ܤܸܕܼܩܵܐ ܕܤܘܼܢܗܵܕܘܿܣ ؟ ܥܲܠ ܥܵܠܹܝܢ ܙܵܕܹܩ ܗ̄ܘ̣ܵܐ ܕܢܸܫܬܿܪܸܐ ܗܵܘ̇ ܕܠܵܐ ܥ̣ܒܲܪ ܒܡܸܕܸܡ ܡ̣ܢ ܐܲܝܠܹܝܢ ܕܐܸܬܿܬܲܚܲܡ ܗ̣̄ܘܲܝ̈ ܕܢܸܤܬܲܥܪ̈ܵܢ : ܐܸܠܵܐ ܡܛܲܝܲܒܼ ܗ̄ܘ̣ܵܐ ܕܡ̣ܢ ܟܠܢܵܫ ܢܸܬܿܬܿܕܝܼܢ ܟܲܕܼ ܠܵܐ ܡܸܫܬܿܐܸܠ ܗ̄ܘ̣ܵܐ ؟ pb. 382 ܡ̣ܢ ܕܫܲܠܸܡ̣ ܠܡܹܐܡܲܪ ܗܵܠܹܝܢ : ܐܲܝܬܿܝܼ ܘܐܸܡ݂ܲܪ : ܐܵܦܠܵܐ ܥܸܠܬܼܵܐ ܕܥܸܕܼܠܵܝܵܐ ܡܸܫܟܲܚ ܐ̄ܢܵܐ ܒܵܬܲܪ ܓܲܒܼܪܵܐ ܗܵܢܵܐ : ܡܚܲܤܲܝ ܐ̄ܢܵܐ ܘܡܲܠܟܿܘܼܬܼܝ ܕܓܸܢܤܝ ܡ̣ܢ ܪܘܼܥܵܐ ܗܵܢܵܐ . ܘܗܸܢ̣ܘܿܢ ܐܸܤܬܲܪܗܲܒܼܘ ܥܠܵܘܗܝ ܕܦܸܬܼܓܼܵܡܵܐ ܗܵܢܵܐ ܘܠܲܒܼܟܿܘܼܗܝ : ܕܟܹܐܡܲܬܼ ܬܲܪܦܝܼ ܘܲܫܒܲܩ̣ ܐܸܢܹܝܢ ܠܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ ܒܗܵܘ̇ ܡܵܐ ܕܲܤܥܲܪܘ . ܘܲܩܥ̣ܵܐ ܗ̄ܘ̣ܵܐ ܕܲܠܡܵܛܝܼܣ ܘܐܲܝܠܹܝܢ ܕܥܲܡܹܗ : ܥܠܲܝ ܢܸܗܘܸܐ ܪܘܼܫܥܵܐ ܗܵܢܵܐ : ܐܘܿ ܡܲܠܟܵܐ : ܐܸܢܵܐ ܠܵܟܼ ܘܲܠܕܼܝܼܠܵܟܼ ܪܵܫܹܐ ܐ̄ܢܵܐ ܥܲܠ ܐܲܦܲܝ̈ ܗܵܠܹܝܢ . ܐܸܢܵܐ ܢܵܦܹ̇ܩ ܐ̄ܢܵܐ ܪܘܼܚܵܐ ܥܲܠ ܗܵܠܹܝܢ ܩܕܼܵܡ ܒܹܝܡ ܕܲܡܫܝܼܚܵܐ : ܕܐܸܢܵܐ ܗ̄ܘ̣ ܥܒܲܕܬܹܗ ܠܲܥܒܼܵܕܼܐ ܠܲܥܒܼܵܕܼܵܐ ܗܵܢܵܐ . . . ܘܡ̣ܢ ܕܲܢܤܲܒܼ ܗ̄ܘ̣ܵܐ ܫܘܼܘܕܵܝܵܐ ܗܵܢܵܐ ܕܲܕܼܠܵܐ ܡܲܪܢܝܼܬܼܵܐ ܢܸܗܘܸܐ : ܥܲܠ ܬܲܦܲܝ̈ ܐܲܝܠܹܝܢ ܕܡܲܪܫܥܝܼܢ ܒܝܼ : ܦܤܲܩ̣ ܗ̄ܘ̣ܵܐ ܘܫܲܪܲܪ ܠܐܲܝܠܹܝܢ ܕܠܘܼܩܒܲܠ ܐܸܤܬܿܥܲܪ . ܗܵܟܲܢܵܐ ܐܸܬܿܬܿܕܝܼܢܹܬܼ : ܘܗܵܟܲܢܵܐ ܗܘ̤ܵܐ ܐܵܦ ܒܘܼܚܵܢܵܐ . ܘܡ̣ܢ ܕܐܸܫܬܲܠܲܡ ܗܵܠܹܝܢ ܕܡܸܢܗܘܿܢ ܐܸܬܼܥܲܬܲܕܼ ܥܠܲܝ : ܢܸܦܩܲܬ̤ ܡ̣ܢ ܡܲܠܟܿܘܼܬܼܵܐ ܓܘܼܕܵܐ ܕܪܘܼܫܥܵܐ . ܘܲܐ̄ܚܪ̈ܵܢܹܐ ܐ̄ܚܪ̈ܵܢܝܬܼܵܐ ܐܲܛܸܒܼܘ ܥܠܲܝ . ܘܐܲܥܒܿܪܘܼܗܝ ܠܕܲܠܡܵܛܼܣ : ܟܲܕܼ ܡܲܓܸܿܣ ܗ̄ܘ̣ܵܐ ܥܲܠ ܥܲܪܤܵܐ ܕܲܡܫܲܘܝܵܐ ܗ̄ܘ̣ܵܬܼ ܘܲܩܪܝܼܡܵܐ . ܘܲܛܥܝܼ̈ܢܵܢ ܗ̄ܘ̣ܵܝ̈ ܠܹܗ ܟܘܿܕܲܢ̈ܘܵܬܼܵܐ ܒܡܸܨܥܲܬܼ ܕܲܡܕܼܝܼܢ̄ܬܼܵܐ : ܐܲܝܟܲܢܵܐ ܕܢܸܬܼܝܼܕܲܥ ܠܟܼܠ ܐ̄ܢܵܫ : ܕܲܛܥܝܼܢ ܙܵܟܼܘܼܬܼܵܐ ܕܪܸܥܝܵܢܹܗ ܕܡܲܐܟܵܐ : ܥܲܡ ܟܸܢܫܵܐ ܤܲܓܿܝܼܐܵܐ ܕܥܲܡܵܐ ܘܲܕܿܕܲܝܼܪ̈ܵܝܹܐ : ܕܲܡܪܲܩܕܼܝܼܢ ܗ̄ܘ̣ܵܘ ܘܢܵܩ̇ܫܝܼܢ ܟܲܦܵܐ : ܘܩܵܥܹ̇ܝܢ ܗ̄ܘ̣ܵܘ ܐܲܝܠܹܝܢ ܕܢܵܫ̈ܟܿܚܵܢ ܕܢܸܬܼܐܲܡܪ̈ܵܢ ܥܲܠ ܐܲܝܢܵܐ ܕܒܼܥܵܘܼܠܵܐ ܐܸܫܬܿܪܝܼ . ܡ̣ܢ ܕܹܝܢ ܕܐܸܬܼܝܲܕܼܥܲܬ̤ ܕܐܸܬܿܬܿܚܸܕܼ ܡܸܢܗܘܿܢ ܪܸܥܝܵܢܹܗ ܕܡܲܠܟܵܐ : pb. 383 ܐܸܬܿܬܵܘܤܲܦܘ ܥܠܲܝܗܘܿܢ ܟܠܗܘܿܢ ܗܲܪ̈ܲܛܝܼܩܹܐ : ܐܲܝܠܹܝܢ ܕܡ̣ܢ ܩܕܝܼܡ ܡܹܢܝ ܐܸܫܬܿܪܝܼܘ ܗ̄ܘ̣ܵܘ . ܘܟܼܠܗܘܿܢ ܡ̣ܢ ܚܲܕܼ ܦܘܼܡ ܩܵܥܹ̇̄ܝܢ ܗ̄ܘ̣ܵܘ ܚܸܪܡܝܼ ܫܲܘܝܵܐܝܼܬܼ : ܟܲܕܼ ܠܒܼܝܼܟܼܝܼܢ ܗ̄ܘ̣ܵܘ ܦܲܪܹܗ̄ܤܝܼܵܐ ܕܗܵܘ̇ ܡܸܕܸܡ ܕܲܗܘ̤ܵܐ ܗ̄ܘ̣ܵܐ : ܒܟܼܠ ܕܘܼܟܿܬܼܵܐ ܕܡܕܼܝܼܢ̄ܬܼܵܐ : ܝܲܬܿܝܼܪܵܐܝܼܬܼ ܕܹܝܢ ܒܙܼܕܼ̈ܟܿܝܵܬܼܵܐ ܕܒܹܝܬܼ ܡܲܩܕܫܵܐ . ܐܲܝܟܲܢܵܐ ܕܢܵܘܤܦܘܼܢ ܥܠܲܝܗܘܿܢ ܟܸܢܫܵܐ ܕܥܲܡܵܐ : ܕܢܲܪܫܥܘܼܢ ܕܠܵܐ ܟܘܼܚܵܕܼ . ܠܒܼܝܼܟܼܝܼܢ ܗ̄ܘ̣ܵܘ ܕܹܝܢ ܦܵܪܹܗ̄ܤܝܼܵܐ ܗܵܕܹܐ : ܟܲܕܼ ܢܲܩ̇ܫܝܼܢ ܗ̄ܘ̣ܵܘ ܟܲܦܹ̈ܐ : ܘܡܸܕܼܡ ܐ̄ܚܪܹܝܢ ܠܵܐ ܐܵܡ̇ܪܝܼܢ ܗ̄ܘ̣ܵܘ . ܐܸܠܵܐ ܐܸܢ ܕܡܝܼܬܼ ܐܲܠܵܗܵܐ ܡܸܠܬܼܵܐ . ܘܠܲܝܬܿ ܗ̄ܘ̣ܵܐ ܦܘܼܪܫܵܢܵܐ ܡܸܕܸܡ ܒܹܝܬܼ ܗܲܪ̈ܛܝܼܩܹܐ ܠܐܵܪ̈ܬܵܕܘܿܟܿܤܹܐ : ܟܠܗܘܿܢ ܐܲܟܲܚ̄ܕܼ ܩܵܝ̇ܡܝܼܢ ܗ̄ܘ̣ܵܘ ܠܘܼܩܒܲܠ ܐܲܠܵܗܵܐ ܡܸܠܬܼܵܐ . ܘܲܠܗܵܢܘܿܢ ܕܠܵܐ ܡܸܬܿܛܝܼܦܝܼܤܝܼܢ ܗ̄ܘ̣ܵܘ ܕܢܹܐܡܪܘܼܢ ܚܲܫܵܐ ܥܲܠ ܟܝܵܢܹܗ ܕܐܲܠܵܗܵܐ ܡܸܠܬܼܵܐ : ܐܲܝܟܼ ܕܠܘܼܩܒܲܠ ܪ̈ܲܫܝܼܥܹܐ ܕܠܵܐ ܪ̈ܲܚܡܝܼܢ ܡܲܩܪܒܼܝܼܢ ܗ̄ܘ̣ܵܘ : ܟܲܕܼ ܐܵܡ̇ܪܝܼܢ ܗ̄ܘ̣ܵܘ : ܕܠܵܐ ܠܲܡ ܐܸܬܼܢܩܸܦ ܠܵܐ ܡܵܝܘܿܬܼܵܐ ܠܡܵܝܘܿܬܼܵܐ : ܕܲܢܡܝܼܬܼܘܗܝ ܠܡܵܝܘܿܢܬܼܵܐ ܒܠܵܐ ܡܵܝܘܿܬܼܘܼܬܹܗ . ܐܸܠܵܐ ܕܲܠܩܘܼܒܼܠܵܐ : ܕܢܸܗܘܸܐ ܠܵܐ ܡܵܝܘܿܬܼܵܐ ܡܵܝܘܿܬܼܵܐ : ܠܡܵܝܘܿܬܼܵܐ ܢܩܸܦ̣ . ܘܗܵܟܲܢܵܐ ܩܵܡ̣ ܟܲܕܼ ܡܝܼܬܼ ܥܲܡܹܗ : ܒܠܵܐ ܡܵܝܘܿܬܼܬܼܵܐ ܕܗܵܘ̇ ܕܩܵܡ̣ . ܘܟܼܠ ܐܲܝܟܼ ܢܸܗܘܸܐ ܠܵܐ ܡܵܝܘܿܬܼܵܐ . ܐܲܝܟܲܢܵܐ ܕܲܗܘ̤ ܒܲܟܼܝܵܢܹܗ ܢܸܗܘܸܐ ܡܩܲܒܸܿܠ ܗܵܝ̇ ܕܠܵܐ ܡܵܝܘܿܬܼܵܐ ܘܗܵܝ̇ ܕܡܵܝܘܿܬܼܵܐ : ܠܦܘܼܬܼ ܚܲܝܠܵܐ ܕܦܵܩܘܿܕܸܼܵܐ . ܗܵܝ̇ ܕܡܸܫܟܲܚ ܕܠܠܵܐ ܡܵܝܘܿܬܼܵܐ ܡܵܝܘܿܬܼܵܐ ܢܸܥܒܿܕܝܼܘܗܝ : ܘܲܠܡܵܝܘܿܬܼܵܐ ܠܵܐ ܡܵܝܘܿܬܼܵܐ . ܘܗܵܠܹܝܢ ܥܲܪܛܸܠܵܐܝܼܬܼ ܡܸܬܼܐܲܡܪ̈ܵܢ ܗ̄ܘ̣ܵܝ̈ ܡ̣ܢ ܗܵܠܹܝܢ ܘܡ̣ܢ ܗܵܠܹܝܢ : ܘܡ̣ܢ ܗܲܪ̈ܵܛܝܼܩܹܐ ܐ̄ܚܪ̈ܵܢܹܐ : ܒܒܼܵܬܹ̈ܐ ܘܲܒܼܫܘܼ̈ܩܹܐ ܘܲܒܼܟܼܠܗܹܝܢ pb. 384 ܥܹ̈ܕܵܬܼܵܐ ܡܸܙܕܲܡܪ̈ܵܢ ܗ̣̄ܘܲܝ̈ ܘܡܸܬܼܢܲܩ̈ܫܵܢ ܗ̣̄ܘܲܝ̈ . ܕܡ̣ܢ ܗܵܠܹܝܢ : ܠܵܐ ܬܸܫܟܲܚ ܠܲܡܦܲܪܵܫܘܼ ܠܐܲܝܠܹܝܢ ܕܡܼܬܼܐܲܡܪܵܢ ܗ̣̄ܘܲܝ̈ ܒܥܹ̈ܕܼܵܬܼܵܐ : ܐܵܘ ܕܬܸܕܲܥ ܠܗܹܝܢ ܥܹ̈ܕܵܬܼܵܐ : ܕܐܸܢ ܕܗܲܪ̈ܵܛܝܼܩܹܐ ܐܝܼܬܲܝܗܹܝܢ ܗ̣̄ܘܲܝ̈ : ܘܐܸܢ ܕܐܵܪ̈ܬܵܕܘܿܟܿܤܹܐ . ܕܐܲܝܟܼ ܗܵܕܹܐ ܫܲܠܡܘܼܬܼܵܐ ܘܲܚܦܝܼܛܘܼܬܼܵܐ ܗܘ̤ܵܬܼ : ܠܡܸܠܒܲܟܼ ܗܲܝܡܵܢܘܼܬܼܵܐ : ܘܲܠܡܵܘܕܵܝܘܼ ܐܲܠܵܗܵܐ ܚܵܫܘܿܫܵܐ . ܘܲܒܼܬܲܚܘ̈ܝܬܼܵܐ ܕܐܲܝܟܼ ܗܵܠܹܝܢ ܡܸܬܼܚܲܫܚܝܼܢ ܗ̄ܘ̣ܵܘ : ܕܲܥܠܲܝܗܹܝܢ ܟܲܕܼ ܥܠܲܝܗܹܝܢ ܡܸܬܼܩܲܛܪܓܼܝܢ ܗ̄ܘ̣ܵܘ : ܘܲܥܠܲܝܗܹܝܢ ܢܲܦܩ̇ܝܼܢ ܗ̄ܘ̣ܵܘ ܪܘܼܚܵܐ ܒܗܹܝܢ ܟܲܕܼ ܒܗܹܝܢ . ܘܚܲܕ ܦܘܼܡܵܐ ܐܝܼܬܼ ܗ̄ܘ̣ܵܐ ܠܟܼܠܗܘܿܢ : ܘܚܲܕܼ ܠܸܵܒܵܐ : ܘܲܚܕܼܵܐ ܫܲܠܡܘܼܬܼܵܐ ܠܘܼܩܒܲܠ ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܕܢܸܬܼܒܲܤ̈ܝܵܢ ܬܸܫܡ̈ܫܵܬܼܵܐ ܕܲܒܼܥܹ̈ܕܵܬܼܵܐ ܘܲܒܼܕܲܪ̈ܵܬܼܵܐ : ܘܢܹܐܨܦܘܼܢ ܠܐܸܤܛܵܤܝܼܣ ܘܠܲܪ̈ܕܼܘܼܦܝܹܐ ܘܲܠܤܘܼܥܪ̈ܵܢܹܐ ܕܐܲܝܟܼ ܗܵܠܹܝܢ : ܕܐܲܝܠܹܝܢ ܕܲܡܦܲܪܢܤܝܼܢ ܠܗܘܿܢ ܩܸܢܝܵܢܹ̈ܐ ܘܬܲܪ̈ܤܝܵܬܼܵܐ ܘܲܡܫܲܪܬܿܚܘܼܬܼܵܐ ܡ̣ܢ ܟܠܗܹܝܢ ܐܲܝܠܹܝܢ ܕܝܵܗ̇ܒܿܝܼܢ : ܘܲܡܥܲܬܿܕܹܝܢ ܗ̄ܘ̣ܵܘ ܠܗܘܿܢ ܘܬܼܵܒܼܥ̇ܝܼܢ ܗ̄ܘ̣ܵܘ ܠܗܘܿܢ : ܕܲܕܼܠܵܐ ܫܲܠܘܵܐ ܒܗܵܠܹܝܢ ܢܸܗܪܓܼܘܼܢ . ܐܸܬܼܚܲܙܝܲܬ̤ ܗܵܟܹܝܠ ܠܡܲܠܟܵܐ : ܕܐܸܗܘܸܐ ܐܸܢܵܐ ܒܲܫܪܵܝܵܐ : ܘܢܸܗܘܸܐ ܐܵܦ ܩܘܼܪܸܠܘܿܣ ܘܡܲܡܢܘܿܢ ܒܲܫܪܵܝܵܐ : ܒܵܗ̇ ܒܲܕܼܡܘܼܬܼܵܐ . ܡܸܤܬܲܒܼܪܵܐ ܗ̄ܘ̣ܵܬܼ ܗܵܟܹܝܠ : ܕܡܸܛܠ ܕܢܹܐܠܘܲܨ ܠܟܼܠܲܢ ܕܢܹܐܬܸܐ ܠܫܲܠܡܘܼܬܼܵܐ : ܘܲܕܢܸܬܼܩܲܒܲܠ ܘܕܲܢܩܲܒܸܿܠ ܠܲܚܕܼܵܕܹ̈ܐ ܥܵܒܹ̇ܕܼ ܗܵܕܹܿܐ . ܘܲܕܢܸܥܒܸܕܼ ܠܟܼܠܲܢ ܒܚܲܕܼ ܪܸܥܝܵܢܵܐ : ܡܲܓܲܪ ܪܘܼܚܹܐ ܒܲܫܪܵܝܵܐ ܕܝܼܠܝ . ܘܲܡܩܵܘܸܐ ܬܘܼܒܼ ܕܠܵܐ ܬܲܪܥܘܼܬܼܵܐ ܠܘܼܩܒܲܠ ܗܵܢ̇ܘܿܢ : ܐܲܝܟܲܢܵܐ ܕܢܲܥܠܲܢܝ ܐܵܦ ܠܝܼ ܡ̣ܢ ܟܠ ܦܪܘܿܣ : ܒܲܚܦܝܼܛܘܼܬܼܗܘܿܢ ܘܲܒܼܒܼܵܥܘܼܬܼܗܘܿܢ ܕܲܚܠܵܦ ܩܘܼܪܸܠܘܿܣ : ܕܬܸܤܬܿܒܲܪ ܕܚܸܟܼܡܬܼܵܐ ܕܡܲܠܟܿܘܼܬܼܵܐ ܚܸܤܢܲܬ̤ pb. 385 ܠܪܸ̈ܥܝܵܢܲܝܗܘܿܢ . ܗܵܕܹܐ ܟܹܝܢ ܠܵܘ ܗܵܟܲܢܵܐ ܐܝܼܬܹܝܗ̇ ܗ̄ܘ̣ܵܬܼ : ܐܸܠܵܐ ܐܵܘ ܡܸܛܠ ܕܐܸܫܬܲܚܠܲܦ ܪܸܥܝܵܢܹܗ ܕܡ̣ܢ ܫܘܼܪܵܝܵܐ ܐܝܼܬܼܵܘܗܝ ܗ̄ܘ̣ܵܐ ܬܪܝܼܨܵܐܝܼܬܼ : ܐܵܘ ܕܡ̣ܢ ܫܘܼܪܵܝܵܐ ܗ̤ܘ ܪܸܥܝܵܢܵܐ ܗܵܢܵܐ ܐܝܼܬܼ ܗ̄ܘ̣ܵܐ ܠܹܗ : ܒܐܸܤܟܹܡܵܐ ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼܝ : ܥܲܕܼ ܡܸܫܟܲܚ ܗ̄ܘ̣ܵܐ ܡܲܓܿܪܲܬܼ ܪܘܼܚܵܐ ܠܤܵܦܩܘܼܬܼܵܐ ܕܲܡܙܲܒܿܢܵܢܘܼܬܼܵܐ ܕܲܒܼܩܸܢܝܵܢܹ̈ܐ . ܒܪܲܡ ܕܹܝܢ ܟܠ ܐܲܝܟܲܢ ܕܗ̤ܘ ܕܗܵܘ̇ܝܵܐ ܗ̄ܘ̣ܬܼ : ܐܸܢܵܐ ܠܗܵܕܹܐ ܡܛܹ̇ܝܬܼ . ܟܲܕܼ ܕܹܝܢ ܐܸܫܬܲܕܲܪ ܝܘܿܚܲܢܵܢ ܩܘܿܡܹܣ ܕܩܵܐܹ̇ܩ ܗ̄ܘ̣ܵܐ ܥܲܠ ܓܲܙܵܐ ܠܐܲܦܸܤܘܿܣ : ܘܡܸܬܲܒܼܪܵܐ ܗ̄ܘ̣ܵܬܼ ܕܡܸܛܠ ܕܲܢܡܲܠܸܠ ܐܸܢܵܐ ܤܘܼܬܢܗܵܕܘܿܣ : ܘܡܸܟܹܝܠ ܕܠܵܐ ܡܸܫܬܲܐܠܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܤܘܼܥܪܵܢܵܐ . ܒܟܼܠܗܹܝܢ ܗܘ̤ܵܬܼ ܗ̄ܘ̣ܵܬܼ ܠܕܚܠܬܼܵܐ ܘܲܠܬܸܡܗܵܐ ܕܗܵܢ̇ܘܿܢ . ܗܵܟܲܢܵܐ ܗܵܘ̇ܝܵܐ ܗ̄ܘ̣ܵܬܼ ܠܗܘܿܢ ܕܲܚܠܬܼܵܐ ܘܙܵܘܸܥܬܼܵܐ ܕܲܢܡܲܠܠܘܼܬ ܥܲܡܝ : ܘܲܕܢܸܗܘܸܐ ܒܡܸܠܲܝ̈ܢ ܕܝܼܢܵܐ : ܥܲܠ ܐܲܝܠܹܝܢ ܕܡܸܬܿܬܲܒܼ̈ܥܵܢ ܗ̣̄ܘܲܝ̈ . ܒܪܲܡ ܠܵܐ ܫܡܠܝܼ ܗ̄ܘ̣ܵܐ ܚܹܐܦܹܐ : ܐܸܠܵܐ ܐܸܬܼܪܲܦܝܼ ܗ̄ܘ̣ܵܐ . ܡܸܛܠ ܕܲܢܩܲܫ̣ ܒܹܗ ܗܵܘ̇ ܕܲܪܚܝܼܡ ܥܲܠ ܒܢܲܝ̈ ܐ̄ܢܵܫܵܐ : ܗܵܘ̇ ܡܵܐ ܕܐܵܦ ܗܵܝܕܹܝܼܟܼ ܡܸܬܼܐܡܲܪ ܗ̄ܘ̣ܵܐ ܐܲܝܟܼ ܕܲܒܼܛܸܒܵܐ . ܠܚܲܪܬܼܵܐ ܕܹܝܢ ܗܵܘ̇ ܕܲܠܟܲܤ̈ܝܵܬܼܵܐ ܓܵܠܹ̇ܐ : ܓܠܵܝܗܝ ܗ̄ܘ̣ܵܐ ܘܲܠܡܘܼܗܪܵܐ ܐܲܝܬܹܝܗ̇ : ܕܲܠܥܹܝܢ ܟܠܢܵܫ ܐܵܘܕܥܹܗ . ܘܲܒܼܚܲܝ̈ܘܗܝ ܐܲܒܼܗܬܹܗ : ܘܡ̣ܢ ܒܵܬܲܪ ܡܵܘܬܹܗ ܐܸܬܼܟܿܤܸܣ . ܘܗܵܘ̇ ܕܙܲܒܿܢܹܗ ܠܲܫܪܵܪܵܐ : ܗܵܢܵܘ ܕܹܝܢ ܝܘܿܚܲܢܵܢ . ܘܗܵܘ̇ ܕܝܲܬܿܝܼܪ ܡܸܢܹܗ : ܗܵܢܵܘ ܕܹܝܢ ܩܘܼܪܸܠܘܼܣ : ܟܲܕܼ ܕܲܗܒܼܵܐ ܗܵܘ̇ ܕܥܵܘ̣ܠܵܐ ܐܸܬܿܬܿܒܲܥ pb. 386 ܗ̄ܘ̣ܵܐ . ܐܸܠܵܐ ܬܸܬܿܤܝܼܡ ܗܵܕܹܐ ܒܲܡܨܲܥܬܼܵܐ : ܘܐܲܝܟܼ ܕܲܗ̤ܘܲܝ̈ ܐܲܝܟܼ ܕܲܒܼܒܲܬܼ ܩܵܠܵܐ ܩܵܥ̈ܝܵܢ ܗ̣̄ܘܲܝ̈ ܘܲܡܚܵܘ̈ܝܵܢ ܗ̣̄ܘܲܝ̈ : ܕܢܠ̈ܦܵܢ ܠܟܼܠܗܘܿܢ ܒܢܲܝ̈ܢܵܫܵܐ . ܡ̣ܢ ܕܐܸܬܼ݂ܵܐ ܗ̄ܘ̣ܵܐ ܓܹܝܪ ܝܘܿܚܲܢܵܢ ܠܐܲܦܸܤܘܿܣ : ܦܩܲܕܼ ܗ̄ܘ̣ܵܐ ܠܟܼܠܢܵܫ ܠܡܹܐܬܼܵܐ . ܘܡܲܡܢܘܿܢ ܥܪܲܩ̣ ܡ̣ܢ ܐܲܝܠܹܝܢ ܕܗܵܘ̈ܝܵܢ ܗ̣̄ܘܲܝ̈ : ܘܟܲܕܼ ܡܲܦܩܝܼܢ ܠܹܗ ܡ̣ܢ ܡܲܕܼܒܿܚܵܐ : ܘܲܩܪܵܝܗܝ ܐܲܝܟܼ ܕܲܠܡܡܲܠܠܵܐ ܕܚܘܼܒܵܐ : ܐܲܫܠ̱ܡܹܗ ܕܢܸܬܼܢܛܲܪ : ܕܲܒܼܡܸܕܸܡ ܠܵܐ ܢܸܬܼܒܲܨܲܪ ܡ̣ܢ ܐܲܝܠܹܝܢ ܕܙܵܕ̈ܩܵܢ ܠܒܼܘܼܚܵܢܵܐ ܕܪܹܫܵܢܘܼܬܼܵܐ : ܕܐܲܝܠܹܝܢ ܕܙܵܕ̈ܩܵܢ ܠܟܼܠ ܐ̄ܢܵܫ ܠܡܸܥܒܲܕܼ . ܡ̣ܢ ܕܹܝܢ ܕܐܸܬܼܟܲܢܲܫܢܲܢ ܚܢܲܢ ܟ̱ܠܲܢ : ܐܲܝܟܼ ܕܢܸܫܡܲܥ ܓܵܘܵܢܵܐܝܼܬܼ ܟܬܼܝܼܵ̈ܒܼܵܬܐ ܕܡܲܠܟܵܐ : ܕܐܲܝܟܼ ܗܵܟܲܢܐ ܐܸܬܼܪܲܦܝܼ ܪܸܥܝܵܢܹܗ : ܘܲܐ̄ܚܪܹܢܵܐ ܚܠܵܦ ܐ̄ܚܪܹܢܵܐ ܗ̄ܘ̣ܵܐ : ܐܲܝܟܲܢܵܐ ܕܲܫܥܵܬܼܵܐ ܢܸܤܥܘܿܪ : ܝܲܬܼܝܼܪ ܡ̣ܢ ܕܢܸܬܼܚܲܦܛ ܥܲܠ ܐܲܝܠܹܝܢ ܕܗܵܟܲܢܵܐ ܫܵܘ̈ܝܵܢ ܗ̣̄ܘܲܝ̈ ܠܲܚܦܝܼܛܘܼܬܼܵܐ . ܟܲܕܼ ܓܹܝܪ ܥܬܝܼܪܼܵܐ ܗ̄ܘ̣ܵܬܼ ܕܬܸܬܼܩܪܸܐ ܐܸܓܲܪܬܵܐ ܕܡܲܠܟܿܘܼܬܼܵܐ ܕܲܠܘܵܬܼ ܟܠ ܐ̄ܢܵܫ ܟܬܼܝܼܒܼܵܐ ܗ̄ܘ̣ܵܬܼ : ܐܲܦܝܼܤܹܗ ܩܘܼܪܸܠܘܿܣ ܘܐܲܝܠܹܝܢ ܕܥܲܡܹܗ : ܕܠܵܐ ܐܹܬܸܐ ܐܸܢܵܐ ܩܕܼܵܡ ܐܲܦܲܘ̈ܗܝ : ܐܸܠܵܐ ܠܓܼܵܘ ܡ̣ܢ ܐܲܦܲܝ̈ ܬܲܪܥܵܐ ܐܸܫܡܲܥ ܠܐܲܝܠܹܝܢ ܕܲܟܼܬܲܒܼ ܡܲܠܟܵܐ . ܗܵܠܹܝܢ ܤ̣ܥܲܪ ܗ̄ܘ̣ܵܐ : ܟܲܕܼ ܡܸܕܸܡ ܡ̣ܢ ܐܲܝܠܹܝܢ ܕܙܵܕܼ̈ܩܵܢ ܗ̣̄ܘܲܝ̈ ܠܵܐ ܐܲܥܸܠ ܠܪܸܥܝܵܢܹܗ : ܡܸܛܠ ܕܡ̣ܢ ܟܲܕܼܘܼ ܡܕܲܗܲܒܼ ܗ̄ܘ̣ܵܐ . ܘܟܲܕܼ ܡܲܪܓܿܫܝܼܢ ܗ̄ܘ̣ܵܘ ܕܗܵܠܹܝܢ ܕܝܼܠܝ ܡܸܬܼܩܲܪ̈ܝܼܢ ܗ̣̄ܘܲܝ̈ : ܒܩܘܼܠܵܤܹ̈ܐ ܤܲܓܿܝܼ̈ܐܹܐ ܡܩܲܠܤܝܼܢ ܗ̄ܘ̣ܵܘ ܠܡܲܠܟܵܐ . ܘܟܲܕܼ ܐܸܬܼ݂ܵܐ ܥܲܠ ܐܲܝܠܹܝܢ ܕܩܘܼܪܸܠܘܿܣ : ܩܵܥܹ̇ܝܢ ܗ̄ܘ̣ܵܘ ܘܡܵܘܡܹܝܢ ܕܠܵܐ ܢܸܬܼܩܲܪ̈ܝܵܢ ܗܵܠܹܝܢ . ܒܕܲܐܝܟܼ ܗܵܢܵܐ ܦܵܪܹܗ̄ܤܝܼܵܐ ܕܲܛܠܵܝܹ̈ܐ pb. 387 ܡܸܬܼܚܲܫܚܝܼܢ ܗ̄ܘ̣ܵܘ : ܗܵܢ̇ܘܿܢ ܕܡ̣ܢ ܕܩܝܼܡ ܪܵܥܠ̇ܝܼܢ ܗ̄ܘ̣ܵܘ : ܘܲܠܡܸܬܿܛܲܒܵܥܘܼ ܒܐܲܪܥܵܐ ܐܸܢ ܡܫܟܿܚܵܐ ܗ̄ܘ̣ܵܬܼ ܚܦܝܼܛܝܼܢ ܗ̄ܘ̣ܵܘ : ܟܲܕܼ ܐܵܦ ܠܵܐ ܚܲܕܼ ܡܲܦܲܩ ܒܪܘܼܚܵܐ ܐܝܼܬܼ ܗ̄ܘ̣ܵܐ ܠܗܘܿܢ : ܠܵܐ ܥܲܠ ܐܲܝܠܹܝܢ ܕܐܲܡܪܲܚܘܼ ܘܲܤ̣ܥܲܪܘ ܠܒܲܪ ܡ̣ܢ ܦܘܼܩܕܵܢܵܐ : ܘܠܵܐ ܥܲܠ ܒܘܼܚܵܢܵܐ ܕܗܲܝܡܵܢܘܼܬܼܵܐ . ܡ̣ܢ ܕܹܝܢ ܕܐܸܬܼܝܲܗ̇ܒܹܬܼ ܐܸܢܵܐ ܠܲܢܛܘܼܪܬܵܐ : ܘܗܵܟܲܢܵܐ ܐܵܦ ܩܘܼܪܸܠܘܿܣ : ܐܲܝܟܼ ܕܲܒܼܤܲܡܒܪܵܢܘܼܬܼܵܐ ܕܠܵܐ ܢܸܥܘܿܠ ܘܢܲܕܪܸܟܼ ܠܲܡܕܼܝܼ̈ܢܵܬܲܢ . ܗܵܝ̇ ܕܲܗܘ̤ܵܬܼ ܗ̄ܘ̣ܵܬܼ ܐܵܦ ܡ̣ܢ ܩܕܝܼܡ ܡ̣ܢ ܦܘܼܩܕܵܢܵܐ ܕܡܲܠܟܵܐ : ܕܠܵܐ ܢܸܬܼܩܲܒܲܠ ܡ̣ܢ ܪܹ̈ܫܵܢܹܐ ܘܡ̣ܢ ܐܲܝܠܹܝܢ ܕܲܦܩܝܼܕܝܼܢ ܥܲܠ ܝܲܨܝܼܦܘܼܬܼܵܐ ܕܲܡܕܝܼ̈ܢܵܬܼܵܐ . ܐ̄ܚܪܵܝܑܬܼ ܕܹܝܢ ܠܝܼ ܦܩܲܕܼ ܠܡܸܥܡܲܪ ܒܲܡܕܼܝܼܢ̄ܬܿܝ : ܐܲܝܟܵܐ ܕܫܵܦܲܪ ܠܝܼ . ܠܵܘ ܒܡܲܦܤܵܢܘܼܬܼܵܐ : ܐܸܠܵܐ ܡ̣ܢ ܒܵܥܘܼܬܼܵܐ ܕܝܼܠܝ . ܒܥܹ̇ܝܬܼ ܗ̄ܘܹ̇ܝܬܼ ܓܹܝܪ ܙܲܒܼܢ̈ܝܼܢ ܤܲܓܝܼ̈ܐܵܢ : ܘܛܲܝܒܿܘܼܬܼܵܐ ܒܼܥܹ̇ܝܬܼ ܡ̣ܢ ܐܲܝܠܹܝܢ ܕܐܝܼܬܼ ܗ̄ܘ̣ܵܐ ܠܗܘܿܢ ܦܲܪܹܗ̄ܤܝܼܵܐ ܨܸܝܕܼ ܡܲܠܟܵܐ : ܘܡܸܤܬܲܒܼܪܝܼܢ ܗ̄ܘ̣ܵܘ ܪ̈ܵܚܡܲܝ : ܕܢܲܠܦܘܼܢ ܠܡܲܠܟܵܐ : ܕܐܸܢܵܐ ܥܲܠ ܫܘܼܒܼܚܵܐ ܐ̄ܢܵܫܵܝܵܐ ܕܐܲܦܸܤܩܘܿܦܘܼܬܼܵܐ ܡܸܠܬܼܵܐ ܠܲܝܬܿ ܠܝܼ . ܐܸܠܵܐ ܪܓܼܝܼܓܼ ܐ̄ܢܵܐ ܠܟܼܘܼܪܚܵܐ ܕܝܼܠܝܪ : ܗܵܕܹܐ ܛܲܝܒܿܘܼܬܼܵܐ ܥܒܸܕܼ ܒܝܼ . ܘܲܩܕܼܵܡ ܗܵܕܹܐ : ܕܢܸܗܘܸܐ ܐܵܦ ܒܸܠܵܕܲܝ ܒܘܼܚܵܢܵܐ ܕܗܲܡܵܢܘܼܬܼܵܐ . ܐܲܝܟܲܢܵܐ ܕܠܵܐ ܒܝܲܕܼ ܚܲܫܵܐ ܕܠܘܼܩܒܲܠܝ : ܢܹܐܒܼܕܘܼܢ ܡ̣ܢ ܗܲܝܡܵܢܘܼܬܼܵܐ . ܚܵܙܹ̇ܐ ܗ̄ܘܹ̇ܝܬܼ ܓܹܝܪ ܐܸܢܵܐ ܠܥܘܼ̈ܬܵܕܹܐ ܘܠܲܩܪ̈ܵܒܹܐ ܕܲܗܘ̤ܵܘ ܩܲܕܼܡܵܝܑܬܼ ܠܘܼܩܒܲܠܝ : ܘܟܲܕܼ ܠܲܝܬܿ ܗ̄ܘ̣ܵܐ ܠܘܼܩܒܲܠ ܦܲܪܨܘܿܦܝ ܥܸܠܬܼܵܐ ܕܲܩܛܹܐܓܼܪܵܢܘܼܬܼܵܐ ܐܲܝܟܼ ܕܲܢܲܦܩܘܼܢܵܢܝ ܘܢܸܫܪܘܿܢܵܢܝ ܡ̣ܢ ܩܘܼܤܛܲܢܝܼܢܵܦܘܿܠܝܼܣ : ܥܲܠ ܗܲܝܡܵܢܘܼܬܼܵܐ ܐܸܬܼ݂ܵܘ ܗ̄ܘ̣ܵܘ . ܘܲܒܼܝܲܕܼ ܚܲܫܗܘܿܢ ܕܠܘܼܩܒܲܠܝ : ܚܲܫ̣ܘ ܐܵܦ ܠܘܩܒܲܠ ܗܲܝܡܵܢܘܼܬܼܵܐ . ܘܐܸܤܬܲܒܼܪܲܬ̤ ܠܝܼ : ܕܗܵܕܹܐ ܦܵܩ̇ܚܵܐ ܘܲܡܥܲܕܪܵܐ : ܕܐܸܢܵܐ pb. 388 ܡ̣ܢ ܢܲܦܫܝ ܐܲܗܡܸܐ : ܕܬܸܗܘܸܐ ܗܵܝ̇ ܕܐܵܠ̇ܨܵܐ ܗ̄ܘ̣ܵܬܼ ܥܠܹܝܗ̇ ܝܲܬܿܝܼܪܵܐܝܼܬܼ . ܡܵܐ ܓܹܝܪ ܕܡܸܫܬܲܪܝܵܐ ܒܥܸܠܕܒܼܵܒܼܘܼܬܼܵܐ : ܟܡܵܐ ܙܲܒܼܢ̈ܝܼܢ ܥܵܛ̇ܦܝܼܢ ܠܘܵܬܼ ܢܲܦܫܗܘܿܢ . ܠܝܼ ܕܹܝܢ ܝܲܗ̣̄ܒܼ ܗ̄ܘ̣ܵܐ ܦܸܪܢܝܼܬܼܵܐ ܕܛܲܝܒܿܘܼܬܼܵܐ : ܕܠܵܗ̇ ܟܲܕܼ ܠܵܗ̇ ܙܲܒܿܢܵܗ̇ ܗ̄ܘ̣ܵܐ ܠܩܘܼܪܸܠܘܿܣ . ܐܲܝܟܲܢܵܐ ܕܐܵܦ ܗܵܕܹܐ ܐܸܬܼܓܲܠܝܲܬ̤ : ܒܵܬܲܪ ܡܵܘܬܹܗ ܕܗܵܢܵܐ : ܒܬܼܵܘܕܝܼܬܼܵܐ ܕܲܥܠܲܝ ܕܒܲܟܼܬܼܝܼ̈ܒܼܵܬܼܵܐ ܐܸܫܬܲܟܼܚܲܬ̤ . ܒܲܪ ܫܵܥܬܹܗ ܓܹܝܪ ܕܲܗܘ̤ܵܐ ܬܵܘܕܝܼܬܼܵܐ ܗܵܕܹܐ : ܢܦܲܩ̣ ܗ̄ܘ̣ܵܐ ܡܵܘܬܵܐ ܗܵܘ̇ ܕܲܠܟܼܠ ܐ̄ܢܵܫ ܡܲܟܸܿܣ ܘܠܵܐ ܚܵܐܹ̇ܣ : ܒܕܲܐܝܟܼ ܗܵܠܹܝܢ ܥܘܼܕܼܪ̈ܵܢܹܐ ܡܸܬܼܚܲܫܲܚ ܗ̄ܘܹ̇ܝܬܼ . ܐܸܠܵܐ ܡ̇ܢ ܐܸܢܵܐ ܒܐܝܼܩܵܪܵܐ ܕܐܲܝܟܼ ܗܵܢܵܐ ܐܸܫܬܲܟܼܪܹܬܼ : ܩܘܼܪܸܠܘܿܣ ܕܹܝܢ ܐܸܬܼܢܛܲܪ ܗ̄ܘ̣ܵܐ ܥܲܕܼ ܙܲܒܼܢܵܐ . ܐܸܠܵܐ ܗܵܘ̇ ܕܲܒܼܟܼܠܵܗ̇ ܙܗܝܼܪܘܼܬܼܵܐ ܡܸܬܼܢܛܲܪ ܗ̄ܘ̣ܵܐ : ܐܸܬܿܛܲܫܝܼ ܗ̄ܘ̣ܵܐ ܡ̣ܢ ܐܲܝܠܹܝܢ ܕܢܵܛ̇ܪܝܼܢ ܗ̄ܘ̣ܵܘ ܠܹܗ ܒܐܲܦܸܤܘܿܣ : ܘܡ̣ܢ ܪܹ̈ܫܵܢܹܐ ܕܐܸܬܼܦܲܩܲܕܼܘ ܗ̄ܘ̣ܵܘ ܕܠܵܐ ܢܸܫܒܿܩܘܼܢܵܝܗܝ ܢܸܥܒܲܪ ܠܐܵܠܹܟܼܤܲܢܕܪܝܼܵܐ . ܘܡ̣ܢ ܐܲܦܸܤܘܿܣ ܐܸܙܲܠ ܗ̄ܘ̣ܵܐ ܘܲܠܒܲܟܼ ܡܕܼܝܼ̄ܢܬܹܗ : ܟܲܕܼ ܡ̣ܢ ܐ̄ܢܵܫ ܠܵܐ ܐܸܬܼܥܵܘܲܟܼ . ܡܩܲܕܼܡܵܐ ܓܹܝܪ ܘܲܙܒܼܝܼܢܵܐ ܗ̄ܘ̣ܵܬܼ ܠܹܗ ܐܵܦ ܗܵܕܹܐ ܒܩܸܢܝܵܢܹ̈ܐ : ܠܵܘ ܓܹܝܪ ܒܲܩܛܝܼܪܵܐ ܢܵܦܹ̇ܩ ܗ̄ܘ̣ܵܐ ܡ̣ܢ ܡܕܝܼܢ̄ܢܬܼܵܐ : ܘܡ̣ܢ ܟܬܼܝܼ̈ܒܼܵܬܼܵܐ ܥܵܒܲܪ ܗ̄ܘ̣ܵܐ ܕܡܲܠܟܿܘܼܬܼܵܐ ܠܒܲܪ ܡ̣ܢ ܨܸܒܼܝܵܢܵܐ ܕܡܲܠܟܵܐ : ܗܵܢܵܐ ܕܐܸܬܼܦܲܠܲܛ ܗ̄ܘ̣ܵܐ ܐܵܦ ܡ̣ܢ ܐܘܼܠܨܵܢܵܐ ܘܲܡܤܵܡ ܒܪܹܫܵܐ ܕܥܲܠ ܐܲܦܲܝ̈ ܥܒܼܘܼܪܝܹܗ ܕܥܲܠ ܦܘܼܩܕܵܢܵܐ ܕܡܲܠܟܿܘܼܬܼܵܐ . ܐܸܠܵܐ ܗܵܠܹܝܢ ܟܠܗܹܿܝܢ : ܡܸܬܼܝܼܗܵܒܼܘܼ ܐܸܬܼܝܼܗܸܒܼ ܕܗܵܟܲܢܵܐ ܢܸܗܘܸܐ : ܡ̣ܢ ܪܘܼܓܼܙܵܐ ܗܵܘ̇ ܕܐܲܝܟܼ ܕܲܒܼܒܸܕܼܝܵܐ ܕܡܲܛܥܝܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܥܠܵܘܗܝ : ܕܒܲܕܡܘܼܬܼܵܗ̇ ܐܝܼܬܹܝܗ̇ ܗ̄ܘ̣ܵܬܼ ܘܐܵܦ ܪܵܚܡܘܼܬܼܵܐ ܕܲܠܘܵܬܼܝ . ܕܡܸܛܠ ܗܵܢܵܐ : ܗܵܝ̇ ܕܲܠܘܵܬܼܝ ܡܸܤܬܲܒܼܪܵܐ pb. 389 ܗ̄ܘ̣ܵܬܼ ܪܵܚܡܘܼܬܼܵܐ : ܒܟܼܠ ܙܒܲܢ ܠܝܼ ܡܲܟܿܝܵܢܘܼܬܼܵܐ ܐܝܼܬܹܝܗ̇ ܗ̄ܘ̣ܵܬܼ . ܡܸܛܠ ܕܲܕܙܘܼܒܵܢܵܐ ܐܝܼܬܹܝܗ̇ ܗ̄ܘ̣ܵܬܼ ܘܠܵܘ ܕܝܼܠܝܼ . ܒܥܸܠܕܒܼܵܒܼܘܼܬܼܵܐ ܓܹܝܪ ܕܲܠܘܵܬܼ ܗܵܘ̇ : ܒܲܥ̇ܒܼܵܕܼܵܐ ܥܠܲܝ ܫܲܢܝܲܬ̤ . ܗܵܠܹܝܢ ܗܵܟܹܝܠ ܕܲܥܠܲܝ : ܗܵܟܲܢܵܐ ܐܸܤܬܿܥܲܪ ܡ̣ܢ ܫܘܼܪܵܝܵܐ . ܘܡܸܕܸܡ ܠܵܐ ܐܵܪܦܝܼܘ : ܕܡܸܫܟܲܚ ܠܡܲܟܵܤܘܼܬܼܵܢܝ ܕܕܲܓܵܠܘܼܬܼܵܐ ܐܸܡ̇ܪܹܬܼ . ܘܡ̣ܢ ܐܲܝܠܹܝܢ ܕܢܸܗܢܘܿܢ ܟܬܲܒܼܘ : ܡܸܬܼܟܲܤܤܝܼܢ . ܫܲܠܝܼܛ ܓܹܝܪ ܠܟܼܠ ܐ̄ܢܵܫ ܐܲܝܢܵܐ ܕܨܵܒܹ̇ܐ ܕܲܒܼܟܼܠܵܗ̇ ܚܲܬܿܝܼܬܼܘܼܬܼܵܐ ܢܒܲܚܸܢ : ܘܠܵܐ ܗ̄ܘ̣ܵܐ ܒܲܡܩܲܕܿܡܘܼܬܼܵܐ ܢܸܥܒܲܪ ܥܲܠ ܐܲܝܠܹܝܢ ܕܡ̣ܢ ܗܵܢ̇ܘܿܢ ܐܸܬܼܟܿܬܸܒܼܘ ܠܐܲܦܸܤܘܿܣ . ܕܡ̣ܢ ܟܬܼܝܼ̈ܒܼܵܗܘܿܢ ܢܸܤܬܲܟܲܠ ܒܚܘܼܫܵܒܼܵܐ ܢܸܩܦܵܐܝܼܬܼ : ܕܡܲܢ̣ܘܼ ܗܵܘ̇ ܕܐܲܙܝܼܥ ܗܵܠܹܝܢ ܟܠܗܹܝܢ : ܘܲܕܼܡܸܛܠ ܐܲܝܕܵܐ ܐܲܙܝܼܥ ܐܸܢܹܝܢ . ܘܲܕܡܸܛܠ ܐܲܝܕܵܐ ܠܵܘ ܢܸܩܦܵܐܝܼܬܼ ܤܵܥܲ݁ܪ ܗܵܘ̇ : ܐܲܝܟܼ ܐܲܚܵܐ ܠܘܵܬܼ ܐܲܚܘܢܼܗܝ : ܟܲܕܼ ܡܲܟܸܿܣ : ܟܲܕܼ ܡܵܠܹ̇ܟܼ : ܟܲܕܼ ܒܵܥܹ̇ܐ : ܟܲܕܼ ܚܵܙܹ̇ܐ ܠܗܵܠܹܝܢ ܡܸܢܹܗ ܘܠܹܗ . ܐܸܠܵܐ ܩܲܕܸܡ ܓܠ̣ܵܐ ܗ̄ܘ̣ܵܐ : ܘܫܲܕܲܪ ܘܲܡܠ̣ܵܐ ܠܟܼܠ : ܕܘܼܘܵܕܼܵܐ ܘܲܩܪܵܒܼܵܐ ܘܲܒܼܥܸܠܕܒܼܵܒܼܘܼܬܼܵܐ ܒܐܸܓܿܪ̈ܵܬܼܵܐ ܕܲܟܼܬܲܒܼ ܗ̄ܘ̣ܵܐ : ܡܸܛܠ ܐܲܝܕܵܐ : ܟܲܕܼ ܟܼܬܲܒܹܿܬܼ ܐܸܢܵܐ ܦܘܼܢܵܝ ܦܸܬܼܓܼܵܡܵܐ ܕܐܼܓܲܪܬܹܗ : ܘܲܕܼܡܸܢܗܹܝܢ ܩܲܒܿܠܹ̇ܬܼ ܕܲܬܼܪܝܼܨܵܐܝܼܬܼ ܐܲܡܝܼܪ̈ܲܢ : ܘܥܲܠ ܐܲܝܠܹܝܢ ܕܐܝܼܬܼ ܗ̄ܘ̣ܵܐ ܠܝܼ ܒܗܹܝܢ ܦܘܼܠܵܓܼܵܐ ܕܠܵܐ ܛܵܒܼܵܐܝܼܬܼ ܐܲܡܝܼܪ̈ܵܢ : ܐܵܦ ܠܪܸܥܝܵܢܵܐ ܕܡܸܛܠܵܬܹܗ ܠܵܐ ܩܲܒܿܠܹ̇ܬܼ ܐܸܢܹܝܢ ܐܵܘ̇ܕܵܥܬܹܗ : ܠܵܐ ܥ̣ܒܲܕܼ ܠܝܼ ܦܘܼܢܝ ܦܸܬܼܓܼܵܡܵܐ : ܐܵܘ ܟܲܕܼ ܡܲܠܸܦ : ܐܵܘ ܐܲܝܟܼ ܡ̇ܢ ܕܠܵܐ ܐܸܤܬܲܟܲܠ ܗ̄ܘ̣ܵܐ : ܐܵܘ ܕܹܝܢ ܗܵܟܲܢ ܐܝܼܬܹܝܗ̇ ܗ̄ܘ̣ܵܬ : ܕܲܢܩܝܼܡ ܠܲܐܝܼܠܹܝܢ ܕܐܸܬܼܟܿܬܸܒܼ ؟ ܡܸܛܠ ܐܲܝܕܵܐ ܐܲܙܝܼܥ ܠܤܘܼܢܗܵܕܘܿܣ ܡܸܨܪܵܝܬܼܵܐ ܘܪܗܘܿܡܵܝܬܼܵܐ ܥܲܠ ܗܵܠܹܝܢ ܕܠܘܼܩܒܲܠܝ ؟ pb. 390 ܕܲܠܡܵܐ ܒܥܲܝܬܵܢܝ ܕܐܲܩܝܼܡ ܠܗܵܠܹܝܢ ܕܝܼܠܝ : ܐܲܝܟܼ ܚܲܝܵܐ ܠܘܵܐܼ ܚܲܝܵܐ ؟ ܐܸܠܵܐ ܡܸܢܵܟܼ ܘܠܵܟܼ ܨܠܲܝܬܿ ܕܲܬܼܓܲܒܸܐ ܠܗܵܠܹܝܢ ܕܝܼܠܝ : ܘܬܸܥܒܸܿܕܼ ܥܠܲܝ ܦܘܼܤܩܵܢܵܐ ܟܲܕܼ ܪܲܚܝܼܩ ܗ̄ܘܹ̇ܝܬܼ ܡܸܢܵܟܼ . ܡܸܛܠ ܡܵܢܵܐ ܠܵܐ ܐܲܢ̄ܬܿ ܐܸܬܲܝܬܿ ܠܘܵܬܼܝ ܥܲܡ ܤܘܼܢܗܵܕܘܿܣ ܕܝܼܠܵܟܼ : ܐܲܝܟܼ ܐܲܝܢܵܐ ܕܒܼܵܥܹ̇ܐ ܡܹܢܝ : ܐܵܘ ܐܲܝܟܼ ܕܡܲܟܸܿܣ ܠܝܼ : ܐܲܝܟܼ ܗܵܢ̇ܘܿܢ ܕܲܥ̣ܒܲܕܼ ܗܵܢܘܿܢ ܕܡ̣ܢ ܩܕܼܵܡܲܝܟ : ܠܗܵܢ̇ܘܿܢ ܕܲܚ̣ܙܵܘ ܕܲܤܢܝܼܩܝܼܢ ܗ̄ܘ̣ܵܘ ܥܲܠ ܡܹܐܬܼܝܼܬܼܗܘܿܢ ܕܝܼܠܗܘܿܢ : ܐܲܝܟܼ ܐܵܠܹܟܼܤܲܢܕܪܘܿܣ ܥܲܠ ܐܵܪܝܼܘܿܣ : ܘܐܲܝܟܼ ܛܝܼܡܵܬܹܐܘܿܣ ܥܲܠ ܓܪܝܼܓܼܘܿܪܝܼܘܿܣ : ܐܵܘ ܐܲܝܟܼ ܬܹܐܘܿܦܝܼܠܘܿܣ ܥܲܠ ܝܘܿܗܲܢܝܼܣ ؟ ܠܵܐ ܓܹܝܪ ܐܝܼܬܼܵܘܗܝ ܗ̄ܘ̣ܵܐ ܐ̄ܢܵܫ ܕܲܡܥܵܘܼܟܼ ܗ̄ܘ̣ܵܐ ܠܵܟܼ : ܘܐܵܦ ܠܵܐ ܕܓܼܵܠܹ̇ܙ ܗ̄ܘ̣ܵܐ ܠܗܵܘ̇ ܕܡܸܬܼܩܲܛܪܲܓܼ : ܕܠܵܐ ܢܸܦܘܼܩ ܪܘܼܚܵܐ ܡܸܛܠ ܢܲܦܫܹܗ . ܠܲܝܬܿ ܐ̄ܢܵܫ ܕܪܲܚܝܼܩ ܘܒܼܵܥܹ̇ܐ ܠܡܸܬܿܬܿܕܵܢܘܼ : ܘܕܼܵܐܹ̇ܢ ܠܲܐ̄ܚܪܹܢܵܐ . ܠܲܝܬܿ ܩܛܹܐܓܼܪܵܢܵܐ : ܕܗܵܘܹ̇ܐ ܕܲܝܢܵܐ ܠܲܒܼܥܸܠܕܝܼܢܹܗ ܟܲܕܼ ܪܲܚܝܼܩ . ܡܸܛܠ ܐܲܝܕܵܬ ܟܲܕ ܩܵܪܹܝܬܿ ܠܤܘܼܢܗܵܕܘܿܣ ܬܹܒܹܠܵܝܬܼܵܐ : ܐܸܫܬܿܐܸܠܬܿ ܕܬܹܐܬܸܐ ܥܲܡ ܤܘܼܢܗܵܕܘܿܣ ܡܢܵܬܼܵܢܵܝܬܐ : ܘܲܕܼܬܸܦܘܿܩ ܪܘܼܚܵܐ ܥܲܠ ܐܲܝܠܹܝܢ ܕܩܲܛܪܸܓܼܬܵܢܝ ܘܚܲܝܸܒܼܬܵܢܝ ܟܲܕܼ ܠܵܐ ܩܲܪܝܼܒܼ ܗ̄ܘܹ̇ܝܬܼ ؟ ܡܸܛܠ ܐܲܝܕܵܐ ܟܲܕܼ ܐܸܬܲܝܬܿ ܠܵܐ ܩ̣ܵܘܝܼܬܿ ܠܤܘܼܢܗܵܕܘܿܣ ܕܐܸܬܼܒܲܝܲܬ̤ : ܐܸܠܵܐ ܩܢܲܛ̣ܬܿ ܡܸܢܵܗ̇ ؟ ܡܸܛܠ ܡܵܢܵܐ ܟܲܕܼ ܒܵܥܹ̇ܐ ܗ̄ܘܹ̇ܝܬܼ ܡܸܢܵܟܼ ܘܲܡܥܵܘܸܟܼ ܗ̄ܘܹ̇ܝܬܼ ܠܵܟܼ : ܘܡܵܘܡܸܐ ܗ̄ܘܹ̇ܝܬܼ ܠܵܟܼ ܠܲܡܩܵܘܵܝܘܼ ܠܤܘܼܢܗܵܕܘܿܣ : ܐܸܫܬܿܐܸܠܬܿ ܡ̣ܢ ܡܹܐܬܼܝܼܬܼܵܐ ܕܐܲܦܸܤܩ̈ܘܿܦܹܐ ܡܲܕܡܚܵܝܹ̈ܐ : ܘܲܠܩܘܼܡܹܣ ܕܲܦܩܝܼܕܼ ܗ̄ܘ̣ܵܐ ܥܲܠ pb. 391 ܝܲܨܝܼܦܘܼܬܼܵܐ ܕܲܡܛܲܟܿܤܘܼܬܼܵܐ ܠܵܐ ܩܵܘܝܼܬܿ : ܐܸܠܵܐ ܥܲܠ ܟܠܗܘܿܢ ܐܲܟܲܚ̄ܕܼ ܒܲܤܲܪܬܿ ؟ ܡܸܛܠ ܐܲܝܕܵܐ : ܡ̣ܢ ܒܵܬܲܪ ܕܐܸܬ݂ܵܘ ܟܠܗܘܿܢ ܐܲܦܸܤܩ̈ܘܿܦܹܐ : ܘܲܦ̣ܩܲܕܼ ܡܲܠܟܵܐ ܐܲܝܟܼ ܡ̇ܢ ܕܡ̣ܢ ܩܕܼܝܼܡ ܠܵܐ ܗܘ̤ܵܬܼ ܒܥܵܬܼܵܐ ܘܒܼܘܼܚܵܢܵܐ : ܕܢܸܬܿܬܲܒܼ̈ܥܵܢ ܒܲܝܢܲܝ ܘܠܵܟܼ ܘܠܲܐܦܸܤܩ̈ܘܿܦܹܐ ܕܡܲܕܢܚܵܐ : ܟܠܗܹܝܢ ܥܒܲܕܬܿ ܕܠܵܐ ܢܸܗܘܸܐ ܒܘܼܚܵܢܵܐ ܘܕܝܼܢܵܐ ؟ ܚܲܕܼ ܐܝܼܬܼܵܘܗܝ ܗ̄ܘ̣ܵܐ ܢܝܼܫܹܗ ܘܚܲܕܼ ܪܸܥܝܵܢܹܗ ܡ̣ܢ ܫܘܼܪܵܝܵܐ ܘܲܥܕܲܡܵܐ ܠܫܘܼܠܵܡܵܐ : ܕܠܵܐ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ : ܥܲܠ ܐܲܦܲܝ̈ ܐܲܝܠܹܝܢ ܕܩܲܛܪܓܲܢܝ . ܘܕܝܼܠܝ : ܕܢܸܗܘܸܐ ܕܝܼܢܵܐ ܘܒܼܘܼܚܵܢܵܐ ܥܲܠ ܐܲܦܲܝ̈ ܐܲܝܠܹܝܢ ܕܩܲܛܪܓܲܢܝ : ܐܵܦܸܢ ܠܵܐ ܗ̄ܘ̣ܵܐ ܡܸܛܠ ܕܲܙܟܼܵܬ̤ ܗ̄ܘ̣ܵܬܼ ܥܵܪܘܿܩܘܼܬܹܗ ܘܡܲܗܛܘܼܬܹܗ ܕܗܵܢܵܐ . ܡܸܛܠ ܐܲܝܕܵܐ ܐܸܢܵܐ ܚܦܝܼܛ ܗ̄ܘܹ̇ܝܬܼ : ܐܲܢ̄ܬܿ ܕܹܝܢ ܡܸܵܫܬܿܐܸܠ ܗ̣̄ܘܲܝܬܿ : ܐܸܢܗ̤ܘ ܕܲܬܼܟܼܝܼܠ ܗ̣̄ܘܲܝܬܿ ܥܲܠ ܡܚܵܘܝܵܢܘܼܬܼܵܐ ܕܐܝܼܬܼ ܗ̄ܘ̣ܵܐ ܠܵܟܼ ܡ̣ܢ ܟܬܼܵܒܹ̈ܐ ܘܡ̣ܢ ܐܲܒܼ̈ܗܵܬܼܵܐ ؟ ܐܸܠܵܐ ܕܵܚܹ̇ܠ ܗ̄ܘ̣ܵܐ ܡܹܢܝ : ܡܸܛܠ ܥܘܼܕܪܵܢܵܐ ܕܡ̣ܢ ܡܲܠܟܵܐ . ܗܵܘ̇ ܕܝܵܕܼܥ̇ܝܼܢ : ܕܲܠܡܲܫܠܡܵܢܘܼܬܼܵܐ ܝܲܬܿܝܼܪܬܵܐ ܗܘ̤ܵܐ ܠܝܼ ܒܗܘܿܢ ܒܤܘܼܥܪ̈ܵܢܹܐ : ܘܠܵܘ ܠܥܘܼܕܼܪܵܢܵܐ . ܐܸܠܵܐ ܕܬܸܗܘܸܐ ܗܵܕܹܐ : ܡ̇ܢ ܗܵܟܹܝܠ ܥܵܘܸܟܼ ܗ̄ܘ̣ܵܐ ܕܢܸܗܘܸܐ ܕܝܼܢܵܐ ܒܸܠܥܵܕܼ ܥܘܼܕܼܪܵܢܵܐ ܕܡܲܒܟܵܐ ؟ ܡ̣ܢ ܕܲܗܘ̤ܵܬܼ ܗ̄ܘ̣ܵܬܼ ܓܹܝܪ ܡ̣ܢ ܟܲܕܘܼ ܕܐܸܦܘܿܩ ܡ̣ܢ ܩܘܼܤܛܲܢܛܝܼܢܵܦܘܿܠܝܼܣ : ܘܤܘܼܢܗܵܕܘܿܣ ܕܡܲܕܢܚܵܐ ܒܵܥܝܵܐ ܗ̄ܘ̣ܵܬܼ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ ܕܗܲܝܡܵܢܘܼܬܼܵܐ : ܘܐܵܦ ܒܸܠܥܵܕܲܝ ܕܝܼܠܝܼ . ܘܐܵܦ ܡܲܐܟܵܐ ܦ̣ܩܲܕܼ ܗ̄ܘ̣ܵܐ : ܕܲܬܼܪ̈ܲܝܥܗܘܿܢ ܫܪ̈ܵܝܹܐ ܕܗܵܢ̇ܘܿܢ ܕܐܲܝܟܲܢ ܕܗ̤ܘ ܡ̣ܢ ܤܘܼܢܗܵܕܘܿܣ ܐܸܫܬܿܪܝܼ . ܗ̄ܘ̣ܵܘ : ܕܠܵܐ ܒܘܼܚܵܐ ܢܸܬܼܠܲܒܼܟܿܘܼܢ . ܢܸܓܼܒܿܘܿܢ ܕܹܝܢ ܐܲܦܸܩ̈ܘܿܦܹܐ ܫܲܒܼܥܵܐ ܫܲܒܼܥܵܐ : ܘܢܸܫܬܲܕܪܘܼܢ ܡ̣ܢ ܬܲܪ̈ܬܲܝܗܹܝܢ pb. 392 ܤܘ̣̈ܢܗܵܕܘܿ ܠܩܘܼܤܛܲܢܛܝܼܢܵܦܘܿܠܝܼܣ : ܐܲܝܟܲܢܵܐ ܕܲܩܕܼܵܡܵܘܗܝ ܕܡܲܠܟܵܐ ܢܡܲܠܠܘܼܢ ܥܲܠ ܐܲܝܠܹܝܢ ܕܡܸܬܼܒܲܥ̈ܝܵܢ : ܘܢܸܫܬܿܪܘܿܢ ܫܲܪܟܵܐ ܐܵܪܵܐ ܡܲܠܸܠ̣ܘ ܥܲܡ ܚܕܲܕܹ̈ܐ ؟ ܐܸܵܠܵܐ ܡܸܛܠ ܕܗܵܢ̇ܘܿܢ ܡ̣ܢ ܟܬܼܝܼ̈ܒܼܵܬܼܵܐ ܕܡܲܠܟܿܘܼܬܼܵܐ ܐܸܙܲܠ̣ܘ ܠܩܲܠܟܝܼܕܘܢܵܐ ܕܒܸܬܼܘܼܢܚܵܐ : ܩܲܒܸܠܘ ܐܸܢܘܿܢ ܠܲܬܼܪ̈ܲܝܗܘܿܢ ܓܲܒܹ̈ܐ ܕܐܲܦܸܤܩ̈ܘܿܦܹܐ ܕܐܸܫܬܲܕܲܪܘ ܡ̣ܢ ܤܘܸܢܗܵܕܘܿܣ . ܡ̣ܢ ܕܹܝܢ ܕܫܲܐܸܠ̣ ܠܡܲܕܼܢ̈ܚܵܝܹܐ ܠܥܸܠܬܼܵܐ ܕܠܵܦܓܘܼܬܼܵܐ ܕܲܗܘ̤ܵܬܼ : ܐܸܡܲܪܘ : ܕܐܲܠܵܗܵܐ ܚܵܫܘܿܫܵܐ ܡܲܥܠܝܼܢ . ܘܲܕܼܠܵܐ ܡܸܬܿܛܦܝܼܤܝܼܢ ܗ̤ܢܘܿܢ ܕܢܸܫܠܡܘܼܢ : ܩܕܼܵܡ ܕܗܵܠܹܝܢ ܢܸܬܿܬܲܒܼ̈ܜܥܵܢ . ܕܐܵܦ ܠܲܡ ܐܸܢ ܒܲܩܛܝܼܪܵܐ ܬܸܕܼܒܿܪܲܢ ܡܲܠܟܵܐ : ܡܸܬܿܛܦܝܼܢܲܢ ܠܲܡܩܲܒܵܠܘܼ ܐܲܠܵܗܵܐ ܚܵܫܘܿܫܵܐ : ܗܵܘ̇ ܓܹܝܪ ܕܠܲܝܬܿ ܠܹܗ ܠܲܟܼܝܵܢܹܗ ܢܸܟܼܝܵܢܹܗ ܟܝܵܢܵܐ ܗ̄ܘ̣ ܕܗܵܘ̇ ܐܲܝܢܵܐ ܕܐܲܝܟܼ ܗܵܢܵܐ ܠܹܗ . ܐܸܢ ܕܹܝܢ ܒܲܪ ܟܝܵܢܵܐ ܗ̄ܘ̣ ܗܵܘ̇ ܕܠܵܐ ܚܵܐܹ̇ܫ ܕܗܵܘ̇ ܐܲܝܢܵܐ ܕܗܵܐܹ̇ܫ : ܐܵܦ ܗܵܘ̇ ܕܠܵܐ ܚܲܫ̣ ܡܸܫܟܲܚ ܠܡܸܚܲܫ . ܘܐܲܝܟܼ ܕܲܒܼܡܲܤܒܿܪܵܢܘܼܬܼܵܐ ܪܲܥܹܠ ܗ̄ܘ̣ܵܐ ܡܲܠܟܵܐ : ܘܠܵܐ ܤܲܝܒܿܪܲܬ̤ ܐܵܦ ܠܵܐ ܡܲܫܡܲܥܬܹܗ ܠܓܼܘܼ̈ܕܵܦܹܐ ܗܵܠܹܝܢ . ܘܲܢܦܲܨ ܐܲܪ̈ܓܘܵܢܵܘܗܝ ܟܲܕܼ ܐܵܡܲ݁ܪ : ܕܐܵܦ ܠܵܐ ܚܕܼܵܐ ܫܵܘܬܵܦܘܼܬܼܵܐ ܐܝܼܬܼ ܠܝܼ ܠܘܵܬܼ ܗܵܠܹܝܢ ܕܗܵܟܲܢܵܐ ܐܝܼܬܲܝܗܘܿܢ . ܐܵܦ ܠܵܐ ܠܡܹܐܠܲܨ ܐܸܢܘܿܢ ܒܲܩܛܝܼܪܵܐ : ܐܸܠܵܐ ܕܲܠܩܘܼܒܼܠܵܐ ܕܐܵܦ ܠܵܐ ܕܬܸܫܬܿܒܸܩ ܦܩܲܕܼ ܐܸܢܘܿܢ : ܐܸܠܵܐ ܕܐܸܬܿܬܿܒܲܥ ܫܪܵܪܵܐ ܕܟܼܠ ܙܢܵܐ ܕܐܝܼܬܼ : ܒܐܲܝܠܹܝܢ ܕܡܸܬܼܒܲܚ̈ܢܵܢ . ܘܲܒܼܗܵܠܹܝܢ ܫ̣ܪܵܐ ܐܸܢܘܿܢ ܥܲܡ ܬܸܫܒ̈ܚܵܬܐ ܤܲܓܿܝܼ̈ܐܵܬܼܵܐ : ܟܲܕܼ ܦܩܲܕܼ ܐܸܢܘܿܢ : ܕܢܸܗܘܘܿܢ ܡܛܲܝܒܼܝܼܢ ܠܒܼܘܼܚܵܢܵܐ ܗܵܢܵܐ . pb. 393 ܡ̣ܢ ܕܹܝܢ ܕܐܸܫܬܲܡܥܲܬ̤ ܗܵܕܹܐ : ܐܸܬܿܬܿܙܝܼܥܘ ܬܘܼܒܼ ܥܗܵܠܹܝܢ : ܕܠܵܐ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ ܕܗܵܠܹܝܢ . ܐܸܠܵܐ ܡܫܲܠܛܘܼܬܼܵܐ ܕܡܲܠܟܿܘܼܬܼܟܼܘܿܢ ܠܡܲܕܼܢ̈ܚܵܝܹܐ ܫܲܕܲܪܲܬ̤ ܐܸܢܘܿܢ : ܠܟܼܘܿܢ ܕܹܝܢ ܦܸܩ̇ܕܲܬ̤ : ܠܟܼܘܿܢ ܕܹܝܢ ܩܵܤܹܐ ܐ̄ܢܵܐ : ܠܲܒܼܸܢܲܝ̈ ܪܸܥܝܵܢܵܐ ܕܝܼܠܵܟܼ : ܗܵܢ̇ܘܿܢ ܕܥܵܒܼ̇ܕܝܼܢ ܗ̄ܘ̣ܵܘ ܬܒܲܥܬܼܵܟܼ : ܕܢܸܠܘܼܢ ܠܩܘܼܤܛܲܢܝܼܢܵܦܘܿܠܝܼܣ : ܘܲܢܩܝܼܡܘܼܢ ܐܲܦܸܤܘܿܦܵܐ ܐ̄ܚܪܹܢܵܐ ܒܕܼܘܼܟܿܬܼܵܐ ܕܝܼܠܝܼ . ܐܲܝܟܵܐ ܗܵܟܹܝܠ ܗܘ̤ܵܐ ܗ̄ܘ̣ܵܐ ܕܝܼܢܵܐ ؟ ܘܲܩܕܼܵܡ ܐܲܝܠܹܝܢ ؟ ܐܸܡ̣ܪܘ : ܒܩܲܪܝܼܒܼܘܼܬܼܵܐ ܕܐܲܝܠܹܝܢ ؟ ܕܐܵܦܸܢ ܕܝܢܵܐ ܕܒܸܕܼܝܵܐ ܗ̄ܘ̣ܵܐ : ܐܸܡܲܪܘ ܐܲܢ̄ܬܿܘܿܢ ܕܲܟܼܬܲܒܼܬܿܘܿܢ ܐܲܝܠܹܝܢ ܕܲܗܘ̤ܵܝ̈ : ܐܲܝܟܲܢܵܐ ܐܸܤܬܿܥܲܪ ؟ ܤܲܓܿܝܼ̈ܐܹܐ ܓܹܝܪ ܐܝܼܬܲܝܗܘܿܢ : ܠܵܐ ܬܸܬܿܦܝܼܤܘܼܢ ܠܐ̄ܢܵܫ ܡ̣ܢ ܐܲܝܠܹܝܢ ܕܕܼܝܼܠܲܢ : ܕܕܲܠܡܵܐ ܬܹܐܡܪܘܼܢ ܕܲܒܼܚܘܼܒܵܐ ܐ̄ܢܵܫܵܝܵܐ ܟܬܲܒܼ : ܠܗܵܢܘܿܢ ܕܝܼܠܟܼܘܿܢ ܕܐܲܟܼܬܸܒܼܘ ܥܲܠ ܐܲܝܠܹܝܢ ܕܐܸܤܬܿܥܲܪ ܩܲܦܘ . ܐܸܠܵܐ ܠܵܐ ܡܸܫܟܿܚܝܼܢ ܐܢ̄ܬܿܘܿܢ ܠܡܸܥܛܵܐ : ܠܐܲܝܠܹܝܢ ܕܗܵܟܲܢܵܐ ܗ̤ܘܲܝ̈ ܘܐܸܬܼܟܬܸܒܼ ܒܙܲܒܼܢܵܐ ܗܵܘ̇ . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܒܸܕܼܝܵܢܵܐ ܐܝܼܬܼܵܘܗܝ ܢܲܗܝܼܪܵܐܝܼܬܼ ܗܵܘ̇ ܡܵܐ ܕܐܸܤܬܿܥܲܪ : ܐܸܠܵܐ ܕܠܵܐ ܟܘܼܚܵܕܼܵܐ ܗܘ̤ܵܐ : ܕܲܠܗܵܠܹܝܢ ܕܠܵܐ ܡܸܬܼܗܲܝ̈ܡܢܵܢ : ܘܲܠܫܘܼܒܼܩܵܢܵܐ ܤܲܓܿܝܼܐܵܐ ܤܢܝܼ̈ܩܵܢ ܢܸܤܥܘܿܪ . ܠܵܐ ܓܹܝܪ ܡܸܬܼܗܲܝ̈ܡܢܵܢ ܗܵܠܹܝܢ ܕܗܵܟܲܢܵܐ ܐܸܬܼܥܒܸܕܼ : ܐܸܠܵܐ ܒܪܲܡ ܗܵܟܲܢܵܐ ܐܸܬܼܥܲܬܲܕܼܘ : ܠܵܐ ܗ̄ܘ̣ܵܐ ܒܲܠܚܘܿܕܼ ܠܘܼܩܒܲܠܝ : ܐܸܠܵܐ ܬܘܼܒܼ ܠܘܼܩܒܲܠ ܗܲܝܡܵܢܘܼܬܼܵܐ : ܕܡܸܛܠܵܬܼܵܗ̇ ܐܸܬܿܬܿܙܝܼܥܹܬܼ ܘܲܗܘ̤ܵܬܼ ܠܝܼ ܝܲܨܝܼܦܘܼܬܼܵܐ : ܠܡܸܟܼܬܲܒܼ ܘܲܠܡܲܠܵܦܘܼ ܐܲܝܠܹܝܢ ܕܲܗ̤ܘܲܝ̈ ܐܲܝܟܲܢܵܐ ܕܲܗ̤ܘܲܝ̈ . ܕܠܵܐ ܢܸܤܒܿܪܘܼܢ ܕܕܼܝܼܢܵܐ ܘܒܼܘܼܚܵܢܵܐ ܗܘ̤ܸܵܐ : ܘܲܟܼܠܵܐ ܡܸܠܬܼܵܐ ܢܗܲܝܢܘܼܢ ܘܢܸܦܩܘܼܢ ܡ̣ܢ ܗܲܝܡܵܢܘܼܬܼܵܐ . ܡܦܲܪܢܤܵܢܘܼܬܼܵܐ ܓܹܝܪ pb. 394 ܘܕܼܝܼܢܵܐ ܕܐܲܠܵܗܵܐ ܐܸܬܼܓܠܝܼ ܠܟܼܠ ܐ̄ܢܵܫ : ܐܵܦܸܢ ܐܝܼܬܼ ܕܚܵܙܹ̇ܝܢ : ܘܠܵܐ ܚܵܙܹ̇ܝܢ : ܕܡ̣ܢ ܒܥܸܠܕܒܼܵܒܼܘܼܬܼܵܐ ܡ̣ܢ ܫܘܼܪܵܝܵܐ ܩܵܡ̣ܘܼ ܥܠܲܝ . ܕܐܵܦ ܗܵܫܵܐ ܨܵܒܹ̇ܐ ܗ̄ܘ̣ܵܐ ܕܢܸܩܕܘܿܩ ܘܢܲܕܼܪܸܟܼ ܠܟܼܠ ܐ̄ܢܵܫ ܠܒܼܝܼܫܘܼܬܼܵܐ ܕܠܘܼܩܒܲܠܝ : ܕܲܕܼܠܵܐ ܕܝܼܢܵܐ ܐܸܬܼܚܲܝ̇ܒܹܬܼ . ܘܲܩܕܼܵܡ ܟܠ ܐ̄ܢܵܫ ܐܲܟܲܚܕܼ ܥ̣ܒܲܕܼ ܤܝܵܓܼܵܐ : ܕܬܘܼܒܼ ܠܵܐ ܢܸܗܘܸܐ ܠܝܼ ܦܘܼܢܵܝܵܐ . ܘܚܲܒܼܫܹܗ ܗ̄ܘ̣ܵܐ ܒܗܵܕܹܐ ܓܲܒܵܐ ܕܡܲܕܼܢܚܵܝܹ̈ܐ ܘܲܕܼܫܲܪܟܵܐ ܕܐܲܬܼܪ̈ܵܘܼܬܼܵܐ : ܕܠܵܐ ܐܸܫܬܵܘܬܲܦܘ ܗ̄ܘ̣ܵܘ ܠܗܘܿܢ ܒܗܵܘ̇ ܡܵܐ ܕܲܤܥܲܪܘ : ܘܝܲܗ̣̄ܒܼܘ ܗ̄ܘ̣ܵܘ ܠܝܼ ܥܘܼܕܼܪܵܢܵܐ . ܘܠܵܐ ܝܵܕܲܥ̇ ܗ̄ܘܹ̇ܝܬܼ ܡܸܕܸܡ ܡ̣ܢ ܐܲܝܠܹܝܢ ܕܗܵܘ̈ܝܵܢ : ܘܐܵܦ ܠܵܐ ܡܩܲܕܸܡ ܗ̄ܘܹ̇ܝܬܼ ܚܵܐܲܪ ܗ̄ܘܹ̇ܝܬܼ ܕܐܸܪܫܸܐ ܘܐܹܩܲܛܪܸܓܼ ܐܸܢܘܿܢ ܒܕܼܝܼܢܵܐ ܕܠܵܐ ܒܟܹܐܢܘܼܬܼܵܐ . ܘܲܩ̇ܪܹܝܬܼ ܠܤܘܼܢܗܵܕܘܿܣ ܬܹܒܹܠܵܝܬܼܵܐ : ܠܘܼܩܒܲܠ ܪܘܼܢܗܵܕܘܿܣ ܗܵܝ̇ ܕܲܡܢܵܬܼܵܢܵܐܝܼܬܼ ܗܘ̤ܵܬܼ : ܐܲܝܟܲܢܵܬܐ ܕܬܸܬܼܚܵܘܸܐ ܠܥܹ̇̄ܝܢ ܟܠ ܐ̄ܢܵܫ : ܕܡܸܛܠ ܐܲܝܕܵܐ ܥܒܲܕܼܘ ܗܵܠܹܝܢ ܕܲܥܒܲܕܼܘ . ܕܠܵܐ ܗ̄ܘ̣ܵܐ ܡܸܛܠ ܗܲܝܡܵܢܘܼܬܼܵܐ ܬܟܼܝܼܠ ܗ̄ܘ̣ܵܐ ܘܛܵܐܹ̇ܢ ܗ̄ܘ̣ܵܐ : ܐܸܠܵܐ ܕܠܵܐ ܢܸܬܼܒܲܚ̈ܢܵܢ ܐܵܦ ܠܵܐ ܢܸܬܿܬܿܕܝܼ̈ܢܵܢ ܗܵܠܹܝܢ ܕܝܼܸܠܹܗ ܘܕܝܼܠܝܼ : ܕܲܒܼܝܲܕܼ ܐܸܓܿܪ̈ܵܬܼܵܐ ܘܲܒܼܡܸܕܸܡ ܡܸܕܸܡ ܐ̄ܚܪܹܝܢ ܚܲܒܸܿܠ̣ ܗ̄ܘ̣ܵܐ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܠܡܲܠܟܵܐ ܘܲܠܡܲܠ̈ܟܸܬܼܵܐ : ܘܲܡܦܝܼܣ ܗ̄ܘ̣ܵܐ ܕܠܵܐ ܬܸܗܘܸܐ ܤܘܼܢܗܵܕܘܿܣ . ܘܗܵܕܹܐ ܐܸܬܼܐܲܡܪܲܬ̤ ܠܡܲܠܟܵܐ : ܘܐܸܬܼܟܿܤܸܣ ܤܲܓܿܝܼ ܒܲܟܼܬܼܝܼ̈ܒܼܵܬܼܵܐ : ܕܠܵܐ ܢܸܫܟܲܚ ܕܲܢܛܲܫܸܐ : ܙܵܕܹܩ ܗ̄ܘ̣ܵܐ ܓܹܝܪ ܕܢܸܚܕܹܐ ܒܕܝܼܢܵܐ : ܐܸܠܘ ܠܵܘ ܒܡܲܤܒܿܪܵܢܘܼܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ ܗܵܠܹܝܢ : ܕܢܸܬܼܚܲܦܲܛ ܠܲܡܚܵܘܵܝܘܼ ܠܡܲܠܟܵܐ ܪܸܥܝܵܢܹܗ : ܕܲܬܼܪܝܼܨ ܘܟܹܐܝܢ . ܗܵܕܹܐ ܓܹܝܪ ܐܸܬܼܥܲܒܼܕܲܬ̤ : ܐܲܝܟܲܢܵܐ pb. 395 ܕܠܵܐ ܢܸܗܘܸܐ ܠܹܗ ܡܲܦܲܩ ܒܪܘܼܚܵܐ : ܐܲܝܟܼ ܐܲܝܢܵܐ ܕܠܵܐ ܝܵܕܲܥ̇ ܥܲܠ ܐܲܝܠܹܝܢ ܕܡܸܬܼܪܫܸܐ : ܘܟܼܵܦܲܪ ܗ̄ܘ̣ܵܐ . ܘܥܵܘܟܹܗ ܠܕܝܼܢܵܐ : ܠܵܘ ܚܕܼܵܐ ܙܒܲܢ ܘܠܵܐ ܬܲܪܬܹܝܢ ܐܸܠܵܐ ܥܕܲܡܵܐ ܠܡܵܘܬܵܐ . ܡܲܠܟܵܐ ܕܹܝܢ : ܠܘܵܬܼ ܗܵܘ̇ ܕܐܸܬܼܥܕܸܠ ܡܸܢܹܗ : ܕܠܩܘܼܒܼܠܵܐ ܥ̣ܒܲܕܼ ܗ̄ܘ̣ܵܐ . ܘܠܝܼ ܕܡܸܫܬܲܒܲܚ ܗ̄ܘܹ̇ܝܬܼ ܘܡܸܬܼܩܲܠܲܣ : ܘܤܵܗ̇ܕܝܼܢ ܗ̄ܘ̣ܵܘ ܤܲܓܿܝܼ̈ܐܹܐ ܕܐܸܬܼܥܲܠ̇ܒܹܬܼ : ܚܲܝܒܲܢܝ . ܗܵܟܲܢܵܐ ܤܓܼܝܼ̈ ܗ̣̄ܘܲܝ̈ ܫܟܼܝܼܪ̈ܵܬܼܵܐ : ܐܲܝܟܲܢܵܐ ܕܠܵܐ ܢܸܬܼܚܲܦ̈ܝܵܢ . ܐܸܠܵܐ ܕܬܸܬܼܓܿܠܸܐ ܛܵܠܘܿܡܘܼܬܼܗܘܿܢ : ܐܵܦ ܠܗܵܘ̇ ܥܲܒܼܕܹܗ ܠܝܼ ܤܵܗܕܵܐ ܘܕܲܝܵܢܵܐ ܘܵܠܝܵܐܝܼܬܼ : ܐܲܝܟܼ ܕܢܸܗܘܸܐ ܛܠܘܼܿܡܝܵܐ ܕܠܵܐ ܡܲܦܲܩ ܒܪܘܼܚܵܐ . ܟܠܗܘܿܢ ܓܹܝܪ ܐܲܤܗܸܕܼܘ ܕܠܵܐ ܡܸܫܟܿܚܝܼܢܲܢ ܥܵܘ̣ܠܵܐ : ܘܲܕܼܠܵܐ ܡܸܠܬܼܵܐ ܚܲܝܒܼܘܼܢܝ . ܘܟܲܕܼ ܐܸܢܵܐ ܐܝܼܬܲܝ ܗ̄ܘܹ̇ܝܬܼ ܒܝܗܹܝܢ ܟܲܕܼ ܒܗܹܝܢ ܕܠܵܐ ܒܘܼܚܵܢܵܐ ܘܲܕܼܠܵܐ ܕܝܼܢܵܐ : ܗܸܢܘܿܢ ܒܲܝܢܵܬܼܗܘܿܢ ܤܥܲܪܘ : ܘܫܲܚܠܸܦ ܟܠܗܹܝܢ ܐܲܝܠܹܝܢ ܕܲܥܠܲܝ . ܥܲܠ ܐܲܝܠܹܝܢ ܕܐܸܤܬܥܲܪ ܟܲܕܼ ܐܸܫܬܿܘܝܼܘ ܩܘܼܪܸܠܘܿܣ . ܘܡܲܕܼܢܚܵܝܹ̈ܐ : ܘܲܩܕܼܵܡ ܕܢܸܫܬܲܕܿܪܘܼܢ ܫܲܒܼܥܵܐ ܫܲܒܼܥܵܐ ܡ̣ܢ ܗܵܠܹܝܢ ܘܡ̣ܢ ܗܵܠܹܝܢ . ܐܸܠܵܐ ܢܹܐܡܲܪ ܐܲܝܟܼ ܕܲܒܼܦܵܤܝܼ̈ܩܵܬܼܵܐ : ܟܒܲܪ ܡܫܲܐܸܠ ܐ̄ܢܵܫ : ܕܐܲܝܟܲܢܵܐ ܡܵܕܹܝܢ ܐܵܦ ܤܘܼܢܗܵܕܘܿܣ ܡܲܕܢܚܵܝܬܼܵܐ ܚܲܝܸܒܼܬܼܵܟܼ : ܐܲܝܟܲܢܵܐ ܕܐܵܦ ܠܵܐ ܚܕܼܵܐ ܥܸܠܬܼܵܐ ܕܡܲܦܲܖ ܒܪܘܼܚܵܐ ܡܸܟܹܝܠ ܬܸܫܬܿܒܸܩ ܠܵܟܼ ؟ ܒܲܦܝܵܤܵܐ ܓܹܝܪ ܕܡܲܠܟܿܘܼܬܼܵܐ : ܘܲܒܼܗܵܕܹܐ ܟܠ ܐ̄ܢܵܫ ܡܦܵܣ ܝܲܬܿܝܼܪܵܐܝܼܬܼ : ܘܲܕܼܠܵܐ ܡܸܫܟܲܚ ܐ̄ܢܵܫ ܕܲܢܛ : ܫܹܝܗ̇ . ܗ̤ܝ ܓܹܝܪ ܟܲܕܼ ܗ̤ܝ ܘܲܚܕܼܵܐ ܡܸܠܬܼܵܐ ܕܥܲܠ ܟܠܢܵܫ : ܕܐܲܝܠܹܝܢ ܕܲܫܝܠܹܝܢ ܕܲܫܘܹܝܢ ܗ̄ܘ̣ܘ ܥܲܡܝܼ : ܘܲܡܩܲܒܿܠܝܼܢ ܗ̄ܘ̣ܵܘ pb. 396 ܠܝܼ ܘܡܸܬܼܟܲܬܿܫܝܼܢ ܗ̄ܘ̣ܵܘ ܥܲܡܝܼ : ܘܕܲܐܝܠܹܝܢ ܕܡܸܬܼܩܲܛܪܓܼܝܼܢ ܗ̄ܘ̣ܵܘ ܥܲܡܝܼ ܘܡܸܨܛܲܥܪܝܼܢ ܗ̄ܘ̣ܵܘ ܥܲܡܝܼ : ܟܲܕܼ ܐܵܦܠܵܐ ܚܕܼܵܐ ܥܸܠܬܼܵܐ ܕܫܘܼܚܠܵܦܵܐ ܗܘ̤ܸܵܐ ܠܗܘܼܢ ܡܢܹܝ : ܗܸܢܘܿܢ ܐܸܫܬܲܚܠܲܦܘ ܥܲܡܗܘܿܢ . ܐܸܡܲܪ ܠܲܢ ܐܲܢ̄ܬܿ ܥܸܠܬܼܵܐ ܕܐܸܫܬܲܚܠܲܦܘ ܡܸܢܵܟܼ : ܡܲܪܵܚܘܼܬܼܵܟܼ ܓܿܝܪ ܕܲܗܘ̤ܵܬܼ ܠܘܼܩܒܲܠܝܼ : ܘܲܟܼܬܼܝܼ̈ܒܼܵܬܼܵܟܼ ܘܪܹ̈ܫܹܐ ܕܲܥܒܲܕܼܬܿ : ܐܲܚܪܡܘܼܟܼ ܘܲܫܪܵܐܘܼܟܼ ܗ̄ܘ̣ܵܘ ܒܐܲܦܸܤܘܿܣ . ܘܠܵܐ ܡܸܫܟܲܚ ܐܲܢ̄ܬܿ ܠܡܸܟܼܦܲܪ : ܠܵܐ ܐܲܢ̄ܬܿ ܘܠܵܐ ܗܵܢ̇ܘܿܢ : ܒܗܵܘ̇ ܡܵܐ ܕܒܲܟܼܬܼܝܼ̈ܒܼܸܵܬܼܵܐ ܥܒܲܕܬܿܘܿܢ . ܡܵܕܹܝܢ ܟܲܕܼ ܗܵܠܹܝܢ ܤܵܥ̇̄ܪܝܼܢ ܗ̄ܘ̣ܵܘ : ܥܲܠ ܬܲܪ̈ܬܲܗܹܝܢ ܤܵܗ̇ܕܝܼܢ ܗ̄ܘ̣ܵܘ ܥܠܲܝ : ܘܥܲܠ ܡܛܲܟܼܤܘܼܬܼܵܐ ܘܥܲܠ ܕܲܚܠܲܬܼ ܐܲܠܵܗܵܐ . ܠܵܟܼ ܕܹܝܢ ܐܲܝܟܼ ܕܲܠܩܘܼܒܼܠܵܐ ܡܩܲܛܪܓܼܝܼܢ ܗ̄ܘ̣ܵܘ : ܘܐܲܝܟܼ ܕܲܠܡܲܪܵܚܵܬܐ ܘܐܲܝܟܼ ܕܲܠܗܲܪܵܛܝܼܩܵܐ : ܘܲܩܪܵܐܘܼܟܼ ܠܕܝܼܢܵܐ ܕܥܲܠ ܬܲܪ̈ܬܲܝܗܹܝܢ ܡܲܟܿܤܘܼܢܵܟܼ : ܘܕܵܢ̣ܘ ܗ̄ܘ̣ܵܘ ܕܫܵܘܹ̇ܐ ܐܲܢ̄ܬܿ ܠܩܵܬܼܵܪܵܤܝܼܣ . ܘܟܲܕܼ ܐܸܬܼܩܵܪܝܼܬܿܘܿܢ ܡ̣ܢ ܡܲܠܟܵܐ ܐܲܝܟܼ ܕܲܠܟܼ ܕܲܠܕܼܝܼܢܵܐ : ܢܸܗܘܿܢ ܩܲܕܼܡܘ ܩܲܛܪܓܼܘܼܟܼ : ܡܦܵܤܝܼܢ ܗ̄ܘ̣ܵܘ ܓܹܝܪ ܒܡܲܪܵܚܘܼܬܼܟܼܘܼܢ ܘܒܲܛܪܘܼܢܘܼܬܼܘܿܢ : ܘܲܒܼܟܼܠܗܹܝܢ ܒܝܼ̈ܫܬܼܵܐ ܕܲܥܒܲܕܬܿܘܿܢ ܒܐܲܦܸܤܘܿܣ . ܐܵܦ ܓܹܝܪ ܒܩܲܠܟܼܝܼܕܘܿܢܵܐ : ܠܥܹ̈ܕܵܬܼܵܐ ܟܠܗܹܝܢ ܐܸܚܲܕܬܿܘܿܢ ܐܸܢܹܝܢ ܡ̣ܢ ܩܕܼܵܡܲܝܗܘܿܢ ܩܕܼܵܡ ܕܢܸܗܘܸܐ ܕܝܼܢܵܐ : ܐܲܝܟܼ ܕܠܵܐ ܢܸܥܠܘܼܢ ܢܨܲܠܘܿܢ . ܘܠܐܘܼܪ̈ܚܵܬܼܵܐ ܕܡܲܠܟܵܐ ܤܵܓܼܬܿܘܿܢ ܐܸܢܹܝܢ : ܘܥܲܡ ܟܹܐܦܹ̈ܐ ܘܩܲܝ̈ܤܹܐ ܐܵܪܥܝܼܢ ܗ̣̄ܘܲܝܬܿܘܿܢ ܠܗܘܿܢ . ܘܛܵܪܕܝܼܢ ܗ̣ܘܲܝܬܿܘܿܢ ܠܗܘܿܢ ܠܕܼܘܼ̈ܟܿܝܵܬܼܵܐ ܐܲܠܨܵܬܼܵܐ : ܐܲܝܟܼ ܕܲܠܘܼ̈ܟܿܝܵܬܼܵܐ ܕܠܲܝܬܿ ܠܡܸܥܪܲܩ ܡܸܢܗܹܝܢ ܠܐ̄ܢܵܫܵܐ ܐܲܟܸܤ̈ܢܵܝܹܐ : ܐ̄ܢܵܫܵܐ ܠܵܐ ܡܕܲܪ̈ܫܲܝ ܒܐܘܼܪ̈ܚܵܬܼܵܐ : pb. 397 ܕܥܲܠ ܤܲܒܼܪܵܐ ܕܲܡܛܲܟܿܤܘܼܬܼܵܐ ܕܡ̣ܢ ܡܲܠܟܵܐ ܐܲܬܝܼܐܝܼܢ ܗ̄ܘ̣ܵܘ : ܘܗܵܟܲܢܵܐ ܠܡܲܚܤܸܢ ܐܸܫܬܵܘܙܲܒܼܘ ܗ̄ܘ̣ܵܘ : ܡ̣ܢ ܐܲܝܠܹܝܢ ܕܐܵܨ̇ܝܼܢ ܗ̄ܘ̣ܵܘ ܠܗܘܿܢ : ܥܕܲܡܵܐ ܕܫܲܕܲܪ ܡܲܠܟܵܐ ܥܘܼܕܼܪܵܢܵܐ ܕܐܸܤܛܪ̈ܵܛܝܼܘܿܛܹܐ ܕܲܢܫܵܙܸܒܼ ܐܸܢܘܿܢ . ܐܝܼܬܼܵܘܗܝ ܗ̄ܘ̣ܵܐ ܕܹܝܢ ܟܸܢܫܵܐ ܕܐܲܝܠܹܝܢ ܕܒܸܐܤܛܵܤܝܼܢ ܡܸܬܼܗܲܦܟܼܝܼܢ ܗ̄ܘ̣ܵܘ ܕܠܵܐ ܡܸܢܝܵܢ . ܗܵܝܕܹܝܢ ܡ̣ܢ ܐܲܦܸܤܘܿܣ ܐܸܬܼܩ̇ܪܝܼܬܼ : ܗܵܝܕܹܝܟ ܡ̣ܢ ܡܸܨܪ̈ܵܝܹܐ ܘܡ̣ܢ ܕܲܝܪ̈ܵܝܹܐ ܕܲܒܼܩܘܼܤܛܲܢܛܝܼܢܵܦܘܿܠܝܼܣ : ܘܡ̣ܢ ܐܲܝܠܹܝܢ ܕܡܲܤܠܹܝܢ ܗ̄ܘ̣ܵܘ ܡ̣ܢ ܕܲܝܪܵܝܘܼܬܼܵܐ : ܘܟܼܠܗܘܿܢ ܐܲܝܠܹܝܢ ܕܒܲܐܝܕܵܐ ܕܗ̤ܝ ܥܸܠܵܬܼܵܐ ܠܒܲܪ ܛܪܝܼܕܼܝܼܢ ܗ̄ܘ̣ܵܘ : ܘܲܚܦܝܼܛܝܼܢ ܗ̄ܘ̣ܵܘ ܒܲܥܹ̇ܒܼܵܕܼܵܐ ܕܐܸܤܛܵܤܝܼܪܹ̈ܐ . ܘܡܸܛܠ ܐܸܤܟܹܡܵܐ ܕܕܲܝܪ̈ܵܝܹܐ : ܡܸܤܬܲܒܼܪܝܼܢ ܗ̄ܘ̣ܵܘ ܕܐܲܝܟܼ ܕܲܒܼܛܲܢܵܢܘܼܬܼܵܐ ܥܵܒܼ̇ܕܝܼܢ . ܗܵܝܕܝܼܢ . ܗܵܝܕܹܝܢ ܡܹܐܟܗܪܠܵܬܼܵܐ ܘܤܲܝܒܵܪܵܬܼܵܐ ܡ̣ܢ ܕܲܝܪ̈ܵܬܼܵܐ ܢܵܤ̇ܒܿܝܼܢ ܗ̄ܘ̣ܵܘ ܥܲܡ ܢܲܚ̈ܬܹܐ : ܕܐܲܝܟܼ ܕܒܲܐܓܼܪܵܐ ܕܪܸܬܼܚܵܐ ܕܚܘܼܒܵܐ ܡܸܬܼܝܲܗܒܿܝܼܢ ܗ̄ܘ̣ܵܘ ܠܗܘܿܢ . ܘܲܠܦܲܪ̈ܲܝܗܘܿܢ ܒܗܵܠܹܝܢ ܚܠܵܦ ܚܘܼܡܤܵܢܵܐ ܡܦܲܛܡܝܼܢ ܗ̄ܘ̣ܵܘ . ܡ̣ܢ ܐܲܝܠܹܝܢ ܕܲܡܫܲܕܲܪ ܗ̣̄ܘܲܝܬܿ ܘܡܲܝܬܸܐ ܡ̣ܢ ܒܹܝܬܼ ܚܡܵܠܹ̈ܐ : ܘܐܵܦܘܿܬܹܩܵܣ̈ ܕܚܲܡܪܵܐ ܘܲܕܡܸܫܚܵܐ ܘܲܕܕܼܩܵܐ ܘܟܼܠ ܙܢܝܼ̈ܢ ܕܲܠܒܼܘܗܼܫܹܐ . ܘܲܡܠܲܝܬܿ ܐܸܢܹܝܢ ܠܕܲܝܪ̈ܵܬܼܵܐ ܐܲܝܠܹܝܢ ܕܥܲܠ ܗܵܕܹܐ ܦܪ̈ܝܼܫܵܢ ܗ̣̄ܘܲܝ̈ : ܘܲܠܕܼܘܼ̈ܟܿܝܵܬܼܵܐ ܐ̄ܚܪ̈ܵܢܝܵܬܼܵܐ . ܐܲܝܟܲܢܵܐ ܕܐܵܦ ܕܘܼ̈ܟܿܝܵܬܼܵܐ ܩܲܕܝܼ̈ܫܵܬܼܵܐ ܕܲܨܠܘܵܬܼܵܐ ܡܸܬܼܐܲܠ̈ܨܵܢ ܗ̣̄ܘܲܝ̈ : ܘܡܲܩܵܢܹ̈ܐ ܘܡܲܥܠܵܢܹ̈ܐ ܕܟܼܠ ܕܘܼܟܿܬܼܵܐ ܕܡܸܫܟܿܚܵܐ ܗ̄ܘ̣ܬܼ ܠܲܡܩܲܒܵܠܘܼ ܡܵܠܹ̇ܝܢ ܗ̄ܘ̣ܵܘ ܠܵܗ̇ . ܗܵܠܹܝܢ ܕܲܩܕܵܪܡ ܟܠ ܐ̄ܢܵܫ ܐܝܼܬܲܝܗܹܝܢ ܗ̣̄ܘܲܝ̈ . ܘܲܡܤܲܦܸܩ ܗ̣̄ܘܲܝܬܿ ܠܗܹܝܢ ܒܐܲܝܠܹܝܢ ܕܡܸܬܼܩܪ̈ܝܵܢ ܒܘܼܪ̈ܟܵܬܼܵܐ : ܕܡܸܬܼܝܲܗ̈ܒܵܢ ܗ̣̄ܘܲܝ̈ ܚܠܵܦ ܐܲܓܼܪܵܐ ܕܡܸܛܠ ܗܵܠܹܝܢ . ܗܵܘ̇ ܡܵܐ ܕܠܵܐ ܡ̣ܢ ܩܕܼܵܡ ܙܲܒܼܢܵܐ : pb. 398 ܘܠܵܐ ܡ̣ܢ ܒܵܬܲܪ ܙܲܒܼܢܵܐ ܥ̣ܒܲܕܬܿ . ܘܲܠܗܵܠܹܝܢ ܤܵܥܲ݁ܪ ܗ̣̄ܘܲܝܬܿ : ܐܲܝܟܼ ܕܠܵܐ ܬܸܤܬܿܒܲܪ ܕܡܸܛܠ ܗܵܠܹܝܢ ܡܫܲܕܲܪ ܗ̄ܘܲܝܬܿ ܐܲܝܟܼ ܕܲܬܼܥܲܬܸܕܼ ܐܸܤܛܵܤܝܼܣ : ܐܸܠܵܐ ܐܲܝܟܼ ܐܲܝܠܹܝܢ ܕܲܠܕܲܝܪ̈ܵܬܼܵܐ ܐܵܬܼ̈ܝܵܢ ܗ̣̄ܘܲܝ̈ ܘܡ̣ܢ ܕܲܝܪ̈ܵܬܼܵܐ ܡܸܬܼܢܲܤ̈ܒܵܢ ܗ̣̄ܘܲܝ̈ : ܕܠܵܐ ܢܸܬܼܟܲܤܤܘܼܢ ܢܵܤܘܿܒܹ̈ܐ : ܕܡܸܛܠ ܡ̇ܢ ܢܵܤ̇ܒܿܝܼܢ ܗ̄ܘ̣ܵܘ ܠܗܹܝܢ . ܘܲܕܼܠܵܐ ܟܘܼܚܵܕܼ ܫܓܼܘܼܫ̈ܝܹܐ ܘܲܕܼܠܘܼܚ̈ܝܹܐ ܤܵܥ̇̄ܪܝܼܢ ܗ̄ܘ̣ܵܘ : ܟܲܕܼ ܡܸܤܬܲܒܼܪܝܼܢ ܗ̄ܘ̣ܵܘ ܛܲܢܵܢܹ̈ܐ . ܡܲܪܦܸܐ ܗ̣̄ܘܲܝܬܿ ܠܗܘܿܢ ܓܹܝܪ : ܕܟܼܠ ܡܸܕܸܡ ܢܸܤܥܪܘܼܢ . ܘ : ܠܟܼܠ ܥܵܒܹ̇ܕܼ ܗ̣̄ܘܲܝܬܿ : ܕܠܵܐ ܢܗܲܝܡܢܘܼܢ ܕܗܵܠܹܝܢ ܥܵܒܼ̇ܕܝܼܢ . ܐܸܡܲܪ ܠܝܼ ܗܵܟܹܝܠ ܐܲܢ̄ܬܿ : ܡܸܛܠ ܐܲܝܕܵܐ ܡܲܪܦܸܐ ܗ̣̄ܘܲܝܬܿ ܕܗܵܠܹܝܢ ܢܸܬܼܥܲܒܼ̈ܕܵܢ ؟ ܘܥܲܠ ܐܲܦܲܝܝ̈ ܐܲܝܠܹܝܢ ܠܐܲܝܠܹܝܢ ܗܵܠܹܝܢ ܚܵܫܹ̇ܝܢ ܗ̄ܘ̣ܵܘ ܛܵܪܹܕܼ ܗ̣̄ܘܲܝܬܿ ܠܗܘܿܢ : ܐܲܝܟܼ ܕܠܵܐ ܢܸܫܬܿܘܘܿܢ ܐܵܦ ܠܵܐ ܕܢܸܫܬܲܡܥܘܼܢ ܥܲܠ ܡܵܐ ܕܡܸܬܿܛܲܪܕܝܼܢ ܗ̄ܘ̣ܵܘ ؟ ܐܲܝܢܵܐ ܪܸܥܝܵܢܵܐ ܐܝܼܬܼ ܗ̄ܘ̣ܵܐ ܠܗܘܿܢ ܥܠܲܝܟ : ܘܐܲܝܢܵܐ ܥܠܲܝ : ܟܲܕܼ ܡܦܲܟܼܘ ܠܡܲܕܼܢܚܵܐ ؟ ܘܟܼܠ ܚܲܕܼ ܚܲܕܼ ܡܸܢܗܘܿܢ ܠܲܡܕܼܝܼܢ̄ܬܹܗ ܡܙܲܗܲܪ ܗ̄ܘ̣ܵܐ : ܕܠܵܐ ܢܸܫܠܡܘܼܢ ܠܐܲܝܠܹܝܢ ܕܐܸܬܿܥܲܪ ܠܘܩܒܲܠܝ . ܡܸܛܠ ܐܲܝܕܵܐ ܐܸܫܬܲܕܲܪ ܗ̄ܘ̣ܵܐ ܕܝܵܛܲܓܡܵܐ ܡ̣ܢ ܡܲܠܟܵܐ ܒܐܝܼܕܲܝ̈ ܠܵܪܸܤܛܘܿܠܵܐܘܿܣ : ܕܢܹܐܠܘܿܨ ܐܸܢܘܿܢ ܕܲܢܩܲܒܿܠܘܼܢ ܗܵܘ̇ ܡܵܐ ܕܠܘܼܩܒܲܠܝ ܐܸܤܬܿܥܲܪ ؟ ܘܐܲܝܟܼ ܕܲܠܘܵܬܼ ܐܲܝܠܹܝܢ ܘܲܒܼܕܲܐܝܟܼ ܐܲܝܠܹܝܢ ܐܝܼܬܲܝܗܘܿܢ ܗ̄ܘ̣ܵܘ ܠܘܵܬܼܝ : ܐܸܫܬܲܕܲܪ ܗܵܘ̇ ܠܘܵܬܼܗܘܿܢ ؟ ܡܸܛܠ ܐܲܝܕܵܐ ܦܵܩܹ̇ܕܼ ܗ̄ܘ̣ܵܐ ܠܗܘܿܢ : ܕܲܢܩܲܒܿܠܘܼܢܵܟܼ ܒܐܲܦܸܤܩ̈ܘܿܦܹܐ ؟ ܘܐܲܝܕܵܐ ܗ̣̄ܝ ܥܸܠܬܼܵܐ ܕܐܲܦܝܼܤܲܬ̤ ܐܸܢܘܿܢ : pb. 399 ܕܲܢܖܲܒܿܠܘܿܢܵܟܼ ܒܐܲܦܸܤܩ̈ܘܿܦܹܐ ؟ ܚܕܼܵܕܹ̈ܐ ܠܵܐ ܚܙܲܝܬܿܘܿܢ : ܘܠܵܐ ܡܲܠܸܠܬܿܘܿܢ ܥܲܡ ܚܕܼܵܕܹ̈ܐ : ܘܠܵܐ ܐܸܡܲܪܬܿܘܿܢ ܘܠܵܐ ܫܡܲܥܬܿܘܿܢ : ܕܡܸܛܠ ܐܲܝܕܵܐ ܥܸܠܬܼܵܐ ܠܦܝܼܓܼܝܼܢ ܗ̣̄ܘܲܝܬܿܘܿܢ . ܘܲܕܼܠܵܐ ܕܝܼܢܵܐ ܘܠܵܐ ܒܘܼܚܵܢܵܐ ܘܠܵܐ ܤܘܼܢܗܵܕܘܿܣ ܗܘ̤ܵܬܼ : ܐܲܝܟܲܢܵܐ ܕܐܲܢ̄ܬܿ ܒܕܼܝܼܢܵܐ ܗܵܘ̇ ܡܵܐ ܕܠܵܐ ܩܲܒܸܿܠܬܿ ܬܩܲܒܸܠ : ܗܸܢܘܿܢ ܕܹܝܢ ܗܵܘ̇ ܡܵܐ ܕܠܵܐ ܩܲܒܸܿܠ̣ܘ ܢܩܲܒܿܠܘܼܢ . ܐܸܠܵܐ ܡܸܢܟܼܘܿܢ ܘܲܠܟܼܘܿܢ ܐܸܬܼܚܲܫܲܒܼܬܿܘܿܢ : ܥܲܡ ܐ̄ܚܪ̈ܵܢܹܐ ܐܸܬܼܪܲܥܝܼܬܘܿܢ : ܥܲܠ ܗܵܠܹܝܢ ܕܲܒܼܗܹܝܢ ܟܹܐܢܵܐܝܼܬܼ ܡܸܬܼܥܲܕܼܾܝܼܢ ܗ̣̄ܘܲܝܬܿܘܿܢ . ܐܲܝܟܲܢܵܐ ܕܲܠܬܼܪ̈ܬܲܝܗܹܝܢ ܤܘܼ̈ܢܗܵܕܘܿ ܟܹܐܢܵܐܝܼܬܼ ܬܲܫܪܘܼܢ : ܐܵܘ ܒܕܼܚܠܬܼܵܐ : ܐܵܘ ܒܲܡܤܲܝܒܿܪܵܢܘܼܬܼܵܐ : ܐܵܘ ܒܡܲܤܲܒܼ ܒܐܲܦܹ̈ܐ : ܐܵܘ ܒܟܼܠܗܹܝܢ ܐܲܟܲܚ̄ܕܼ . ܐܲܝܢܵܐ ܡܲܦܲܩ ܒܪܘܼܚܵܐ ܐܝܼܬܼ ܠܟܼܘܿܢ ܠܘܵܬܼ ܐܲܝܠܹܝܢ ܕܡܸܬܼܥܲܕܿܠܝܼܢ ܒܟܼܘܿܢ : ܕܲܒܼܡܲܤܲܒܼ ܒܐܲܦܹ̈ܐ ܘܲܒܼܡܲܛܥܝܵܢ̈ܘܵܬܼܵܐ ܥܒܲܕܬܿܘܿܢ ܫܠܵܡܵܐ ܡܚܲܦܝܵܐ ؟ ܦܘܼܩܕܵܢܵܐ ܠܲܡ ܕܡܲܠܟܵܐ : ܡܲܠܟܵܐ ܗ̄ܘ̣ ܕܲܦܩܲܕܼ ܠܲܢ ܘܥܲܬܸܕܼ ܠܲܢ ܠܗܵܕܹܐ . ܐܸܡܲܪ : ܡܵܢܵܐ ܡܵܕܹܝܢ ܡܫܲܐܸܠ ܐܲܢ̄ܬܿ ܠܝܼ : ܕܐܲܝܟܲܢܵܐ ܩܲܒܸܿܠ̣ܘ ܠܩܵܬܼܵܪܵܤܝܼܣ ܕܝܼܠܝ : ܗܵܠܹܝܢ ܕܡ̣ܢ ܩܕܝܼܡ ܠܵܐ ܡܩܲܒܿܠܝܼܢ ܗ̄ܘ̣ܵܘ ؟ ܠܵܘ ܠܝܼ ܬܫܲܐܸܠ : ܐܸܠܵܐ ܐܸܢܵܐ ܠܵܟܼ : ܐܲܝܟܲܢܵܐ ܩܲܒܸܠܬܵܗ̇ ܠܗܲܝܡܵܢܘܼܬܼܵܐ ܗܵܝ̇ ܕܡ̣ܢ ܩܕܝܼܡ ܠܵܐ ܡܩܲܒܸܠ ܗ̣̄ܘܲܝܬܿ ؟ ܐܲܝܟܲܢܵܐ ܛܲܫܝܼܬܿ ܠܪܹ̈ܫܲܝܟ : ܗܵܠܹܝܢ ܕܡܸܛܠܵܬܼܗܘܿܢ ܐܸܫܬܿܪܝܼܬܿ ؟ ܐܲܝܟܲܢܵܐ ܩܲܒܿܠܘܼܟܼ ܗܵܠܹܝܢ ܕܲܠܟܼܝܼܠܵܟܼ ܠܵܐ ܩܲܒܸܿܠ̣ܘ ؟ ܐܲܝܟܲܢܵܐ ܕܹܝܢ ܩܲܒܸܠ̣ܘ ܩܵܬܼܵܪܵܤܝܼܣ ܗܵܝ̇ ܕܲܗܘ̤ܵܬܼ ܥܠܲܝ : ܗܵܢ̇ܘܿܢ ܕܠܵܐ ܩܲܒܸܿܠ̣ܘ ܠܪܹ̈ܫܲܝܟ ܪ̈ܲܫܝܼܥܹܐ ؟ ܗܵܠܹܝܢ ܤܢܝܼܩܝܼܢ ܥܲܠ ܫܘܼܐܵܠܵܐ : ܐܵܘ ܥܲܠ ܦܘܼܢܵܝ ܦܸܬܼܓܼܵܡܵܐ . ܠܵܐ ܗ̄ܘ̣ܵܐ pb. 400 ܓܹܝܪ ܕܠܵܐ ܡܲܦܲܩ ܒܪܘܼܚܵܐ ܥܵܒܹ̇ܕܼ ܠܝܼ ܤܘܼܥܪܵܢܵܐ : ܗܵܘ̇ ܕܒܹܗ ܓܲܠܝܵܐܝܼܬܼ ܡ̣ܢ ܟܠ ܐ̄ܢܵܫ ܐܸܬܿܬܿܕܝܼܢܹ̇ܬܼ : ܟܲܕܼ ܨܵܒܹ̇ܝܢ ܘܟܲܕܼ ܠܵܐ ܨܵܒܹ̇ܝܢ : ܐܸܠܵܐ ܕܲܠܩܘܼܒܼܠܵܐ : ܐܵܦ ܥܲܠ ܡܲܦܲܩ ܒܪܘܼܚܵܐ ܐ̄ܚܪܹܢܵܐ ܡܲܤܢܸܩ ܠܝܼ . ܠܐܲܝܠܹܝܢ ܗܵܟܹܝܠ ܕܒܼܵܥܹ̇ܝܢ ܠܲܡܒܲܚܵܢܘܼ : ܗܸܢܹܝܢ ܗܵܠܹܝܢ ܡܵܘ̈ܕܥܵܢ ܠܗܘܿܢ ܐܲܝܲܟܲܢܵܐ ܗ̤ܘܲܝ̈ : ܟܲܕܼ ܐܵܦ ܐܲܢ̄ܬܿܘܿܢ ܥܲܡܝܼ ܡܵܘܕܹܝܢ ܐܢ̄ܬܿܘܿܢ ܒܗܵܕܹܐ . ܗܸܢܘܿܢ ܓܹܝܪ ܠܢܲܦܫܗܘܿܢ ܫܵܪܹܝܢ . ܘܲܒܼܕܼܝܼܢܵܐ ܕܝܼܠܗܘܿܢ ܢܲܦܫܗܘܿܢ ܚܲܝܸܒܼܘ . ܕܠܵܐ ܗ̄ܘ̣ܵܐ ܠܐܲܝܠܹܝܢ ܕܡ̣ܢ ܤܘܼܢܗܵܕܘܿܣ ܐܸܬܼܒܿܚܸܢ ܩܲܒܸܠ̣ܘ ܗ̄ܘ̣ܵܘ : ܐܸܠܵܐ ܠܐܲܝܠܹܝܢ ܕܡ̣ܢ ܫܵܘܬܵܦܘܼܬܼܵܐ ܕܲܬܼܪ̈ܲܝܟܿܘܿܢ ܩܲܒܸܿܠܬܿܘܿܢ ܠܡܸܫܪܵܐ : ܟܲܕܼ ܨܵܒܹ̇ܝܢ ܐܢ̄ܬܿܘܿܢ ܘܟܲܕܼ ܠܵܐ ܨܵܒܹ̇ܝܢ ܐܲܢ̄ܬܿܘܿܢ : ܠܒܲܪ ܡ̣ܢ ܫܲܪܟܵܐ ܕܲܐ̄ܚܪ̈ܵܢܹܐ . ܐܲܝܟܲܢܵܐ ܕܠܵܐ ܒܲܫܡܵܐ ܕܤܘܼܢܗܵܕܘܿܣ ܢܸܫܪܘܿܢ : ܠܗܵܠܹܝܢ ܕܐܵܘ ܛܵܒܼܵܐܝܼܘܼ ܐܵܘ ܒܝܼܫܵܐܝܼܬܼ ܒܥ̣ܵܘ ܗ̄ܘ̣ܘ ܚܕܼܵܐ ܙܒܲܢ . ܐܸܠܵܐ ܕܲܢܚܵܘܘܿܢ ܕܐܲܝܠܹܝܢ ܕܫܵܦ̇ܪ̈ܵܢ ܠܡܲܠܟܵܐ ܥ̣ܒܲܕܼܘ : ܠܲܡܩܲܒܵܠܘܼ ܠܗܵܠܹܝܢ ܕܐܸܤܬܿܥܲܪ ܠܘܼܩܒܲܠܝ : ܟܲܕܼ ܡ̣ܢ ܩܕܝܼܡ ܠܵܐ ܡܩܲܒܿܠܝܼܢ ܗ̄ܘ̣ܵܘ . ܒܪܲܡ ܕܹܝܢ ܐܵܦ ܠܡܸܥܪܲܩ ܡ̣ܢ ܥܘܼܗܕܵܢܵܐ ܕܩܹܦܵܠܹ̈ܐܹܐ ܚܦܝܼܛܝܼܢ ܗ̄ܘ̣ܵܘ : ܘܐܲܚܝܼܕܝܼܢ ܗ̄ܘ̣ܵܘ ܒܗܵܠܹܝܢ ܬܪܹܝܢ ܓܲܒܿܝܼ̈ܢ : ܠܘܼܩܒܲܠ ܚܕܼܵܕܹ̈ܐ . ܐܲܢ̄ܬܿ ܠܲܫܪܵܝܵܐ ܕܝܼܠܝܼ : ܘܗܵܢ̇ܘܿܢ ܠܲܫܪܵܝܵܐ ܕܩܹܦܵܠ̈ܐܹܐ ܕܝܼܠܵܟܼ : ܗܵܢ̇ܘܿܢ ܕܡܸܛܠܵܬܼܗܘܿܢ ܩܲܒܸܠܢ ܟ̱ܠܹܗ ܬܥܵܫܵܐ . ܐܸܢܵܐ ܕܹܝܢ ܟܠ ܚܲܫ̈ܝܼܢ ܩܲܒܿܠܹ̇ܬܼ ܘܠܵܐ ܐܲܫ̇ܠ̱ܡܹܬܼ : ܬܸܬܼܐܡܲܪ ܕܹܝܢ ܒܥܘܼܕܼܪܵܢܵܐ ܕܐܲܠܵܗܵܐ ܐܵܦ ܠܵܐ ܡܲܫܠܸܡ ܐ̄ܢܵܐ : ܥܕܲܡܵܐ ܠܡܲܦܲܩܬܵܗ̇ ܐ̄ܚܪܵܝܬܼܵܐ ܕܲܢܫܲܡܬܼܝ . ܡܸܛܠ ܗܵܢܵܐ ܒܗܵܝ̇ ܕܩܲܒܸܿܠ̣ܘ ܠܗܵܠܹܝܢ ܕܡ̣ܢ pb. 401 ܩܕܼܵܝܡ ܠܵܐ ܩܲܒܸܠ̣ܘ : ܠܢܲܦܫܗܘܿܢ ܗܵܘܹ̇ܝܢ ܡܚܲܝ̈ܒܼܵܢܹܐ : ܘܲܡܒܲܛܠܝܼܢ ܐܵܦ ܠܐܲܝܠܹܝܢ ܕܐܸܤܬܿܥܗܲܪ ܠܘܼܩܒܲܠܝ . ܒܒܼܘܼܛܵܠܵܐ ܓܹܝܪ ܕܩܹܦܵܠܹ̇ܐܹܐ : ܡܸܬܼܒܲܛܠܵܐ ܥܲܡܗܘܿܢ ܐܵܦ ܩܵܬܼܵܪܵܤܝܼܣ ܕܝܼܠܝܼ . ܐܵܘ ܠܵܐ ܗ̄ܘ̣ܵܐ ܡܸܛܠ ܕܠܵܐ ܩܲܒܿܠܹ̇ܬܼ ܠܗܵܠܹܝܢ : ܗܘ̤ܵܐ ܗ̄ܘ̣ܵܐ ܫܪܵܝܵܐ ܕܝܼܠܝܼ ؟ ܥܸܠܬܼܵܐ ܓܹܝܪ ܐ̄ܚܪܹܬܼܵܐ ܠܲܝܬܿ ܠܵܗ̇ ܠܩܵܬܼܵܪܤܝܼܣ ܕܝܼܠܝܼ . ܐܸܠܵܐ ܐܵܡܲ݁ܪ ܐܲܢ̄ܬܿ : ܕܠܵܐ ܠܲܡ ܒܲܛ̇ܠܹܬܼ ܐܸܢܘܿܢ ܠܩܹܦܵܠܹ̇̄ܐܹܐ . ܩܲܒܿܠܹ̇ܬܼ ܕܹܝܢ ܠܝܘܿܗܲܝܢܝܼܣ ܕܐܵܘܕܝܼ ܥܲܡܝܼ ܘܲܫܠܸܡ̣ ܠܝܼ ܒܗܲܝܡܵܢܘܼܬܼܵܐ ܕܲܠܩܘܼܒܼܠܵܟܼ . ܗܸܢܹܝܢ ܗܵܠܹܝܢ ܐܸܡ݂ܲܪ ܐܵܦ ܝܘܿܗܲܢܝܼܣ : ܕܩܲܒܸܿܠ̇ܬܵܟܼ ܠܲܡ ܩܘܼܪܸܠܘܿܣ : ܕܐܵܘܕܝܼܬܿ ܥܲܡܝܼ ܒܡܸܠܹ̈ܐ ܕܗܲܝܡܵܢܘܼܬܼܵܐ . ܡܲܢ̣ܘܼ ܗܵܟܹܝܠ ܗܵܘ̇ ܕܩܲܒܸܿܠ̣ ܚܲܒܼܪܹܗ ؟ ܘܡܲܢ̣ܘܼ ܗܵܘ̇ ܕܐܸܬܼܩܲܒܲܠ ؟ ܗܸܢܹܝܢ ܓܹܝܪ ܟܲܕܼ ܗܸܢܹܝܢ ܐܵܡ̇ܪܝܼܢ ܐܢ̄ܬܿܘܿܢ ܬܪ̈ܲܝܟܿܘܿܢ : ܘܲܡܦܝܼܤܝܼܢ ܐܢ̄ܬܿܘܿܢ ܠܐܲܝܠܹܝܢ ܕܲܤܕܲܩ̣ܘ ܢܲܦܫܗܘܿܢ : ܡܲܦܪܲܫ̣ܘ ܡ̣ܢ ܫܲܝܢܵܐ ܡܲܛܥܝܵܢܵܐ ܕܲܥܒܲܕܬܿܘܿܢ . ܐܲܢ̄ܬܿ ܡ̇ܢ : ܒܗܵܝ̇ ܕܩܲܒܸܿܠ̣ܘ ܗܵܢ̇ܘܿܢ ܠܲܫܪܵܝܵܐ ܕܝܼܠܝܼ : ܗܵܘ̇ ܕܠܵܐ ܡܩܲܒܿܠܝܼܢ ܗ̄ܘ̣ܵܘ ܠܹܗ ܡ̣ܢܪ ܩܕܼܝܼܡ . ܕܩܲܒܸܿܠ̣ܘ ܐܵܦ ܠܩܹ̈ܦܵܠܹܐܹܐ ܗܵܠܹܝܢ ܕܠܵܐ ܡܩܲܒܸܿܠ ܗ̄ܘܹ̇ܝܬܼ ܐܸܢܵܐ : ܡܲܤܒܲܪ ܗ̣̄ܘܲܝܬܿ . ܘܗܵܘ̇ : ܡܸܛܠ ܕܠܵܐ ܡܩܲܒܸܿܠ ܠܡܸܟܼܬܲܒܼ ܒܲܤܝܵܡܵܐ ܕܗܲܝܡܵܢܘܼܬܼܵܐ ܠܩܹ̈ܦܵܠܹܐܹܐ ܕܝܼܠܵܟܼ : ܗܵܢ̇ܘܿܢ ܕܲܒܼܗܘܿܢ ܡܸܬܼܥܲܫܲܢ ܗ̣̄ܘܲܝܬܿ ܕܢܸܫܠ̱ܡܘܼܢ ܥܲܡܵܟܼ : ܒܐܲܠܹܝܢ ܕܲܬܼܪܝܼܨܵܐܝܼܬܼ ܡܩܲܛ̱ܪܓܼܝܼܢ ܗ̄ܘ̣ܵܘ ܠܗܘܿܢ . ܐܵܘ ܓܹܝܪ ܠܵܘ ܡܸܛܠ ܗܵܠܹܝܢ ܐܝܼܬܹܝܗ̇ ܗ̄ܘ̣ܵܬܼ ܟ̱ܠܵܗ̇ ܒܥܵܬܲܢ ܘܲܩܪܵܒܲܢ ܘܬܲܟܼܬܿܘܼܫܲܢ : ܕܠܵܐ ܢܩܲܒܸܿܠ ܐܸܢܘܿܢ ؟ ܐܸܠܵܐ ܐܝܼܬܼ ܠܡܹܐܡܲܪ : ܕܠܵܐ ܗ̄ܘ̣ܵܐ ܡܸܛܠ ܕܐܸܬܼܒܲܛܲܠܘ : ܠܵܐ ܐܸܬܼܟܬܸܒܼܘ ܒܲܤܝܵܡܵܐ ܕܗܲܝܡܵܢܘܼܬܼܵܐ : pb. 402 ܟܲܕܼ ܐܸܬܼܥܒܸܕܼ ܫܠܵܡܵܐ : ܐܸܠܵܐ ܡܸܛܠ ܕܐܝܼܬܲܝܗܘܿܢ ܗ̄ܘ̣ܵܘ ܕܠܵܐ ܦܘܼܠܵܓܼܵܐ ܘܲܕܼܠܵܐ ܒܥܵܬܼܵܐ . ܐܸܢܗ̤ܘ ܕܟܼܠܵܗ̇ ܒܥܵܬܲܢ ܘܚܸܪܝܼܢܲܢ ܡܸܛܠ ܒܘܼܛܵܠܵܐ ܘܲܫܪܵܝܵܐ ܕܗܵܠܹܝܢ ܐܝܼܬܹܝܗ̇ ܗ̄ܘ̣ܵܬܼ : ܠܵܐ ܗ̄ܘ̣ܵܐ ܡܸܛܠ ܡܸܕܸܡ ܐ̄ܚܪܹܝܢ ܠܵܐ ܐܸܬܼܟܹܬܸܒܼܘ ܟܲܕܼ ܐܸܬܼܥܒܸܕܼ ܫܠܵܡܵܐ : ܐܸܠܵܐ ܐܸܢ ܕܠܵܐ ܐܸܬܼܩܲܒܲܠܘ ܗ̄ܘ̣ܵܘ ܡ̣ܢ ܪܸܥܝܵܢܵܐ ܘܫܲܠܡܘܼܬܼܵܐ ܕܓܼܵܘܵܐ : ܐܲܝܟܲܢܵܐ ܗܵܟܹܝܠ ܠܝܒܼܝܼܟܼ ܐܲܢ̄ܬܿ ܠܗܘܿܢ : ܠܗܵܠܹܝܢ ܐܲܝܟܼ ܐܲܝܠܹܝܢ ܕܐܸܬܼܩܲܒܲܠܘ : ܗܵܢ̇ܘܿܢ ܕܠܵܐ ܐܸܬܼܩܲܒܲܠܘ ܒܬܼܵܘ̈ܕܝܵܬܼܟܼܘܿܢ ؟ ܠܵܐ ܓܹܝܪ ܡܸܫܬܲܒܼܩܝܼܢ ܗ̄ܘ̣ܵܘ ܗܵܠܹܝܢ : ܒܡܸܨ ܥܲܬܼ ܐܵܘܝܘܼܬܼܵܐ : ܕܐܲܢ̄ܬܿ ܘܗܵܠܟܼ ܒܗܘܿܢ ܐܲܝܟܼ ܕܒܼܵܐܪ̈ܬܵܕܘܿܟܼܿܤܹܐ ܬܸܬܼܚܲܫܚܘܼܢ : ܗܵܢ̇ܘܿܢ ܕܹܝܢ ܕܲܒܼܡܲܕܢܚܵܐ ܐܲܝܟܼ ܕܒܼܗܲܪ̈ܵܛܝܼܩܹܐ . ܗܵܕܹܐ ܓܹܝܪ : ܠܵܐ ܐܝܼܬܹܝܗ̇ ܚܕܼܵܐ ܐܵܘܝܘܼܬܼܵܐ ܕܗܲܝܡܵܢܘܼܬܼܵܐ : ܐܸܠܵܐ ܚܸܪ̈ܝܵܢܹܐ ܘܦܵܠܓ̈ܘܵܬܼܵܐ . ܒܪܲܡ ܡܸܛܠ ܐܲܝܕܵܐ ܠܵܐ ܗ̄ܘ̣ܵܐ ܒܬܼܵܘܕܝܼܬܼܵܐ ܕܒܲܟܼܬܼܝܼܗܒܼܵܬܐ ܗܘ̤ܵܐ ܒܘܼܛܵܠܵܐ ܕܗܵܠܹܝܢ : ܐܸܠܵܐ ܐܸܫܬܿܒܸܩܘ ܗ̄ܘ̣ܵܘ ؟ ܩܲܕܼܡܵܝܑܬܼ ܡ̇ܢ : ܡܸܛܠ ܕܝܵܗ̇ܒܿܝܼܢ ܗ̄ܘ̣ܵܘ ܐܲܬܼܪܵܐ ܠܲܩܛܝܼܪܵܐ ܕܡܲܠܟܿܘܼܬܼܵܐ : ܘܒܼܵܥܹ̇ܝܢ ܗ̄ܘ̣ܵܘ ܕܟܼܠ ܐܲܝܟܼ ܕܗ̤ܘ ܢܸܥܒܿܕܘܼܢ ܫܲܝܢܵܐ . ܒܵܬܲܪ ܗܵܕܹܐ : ܡܸܛܠ ܕܒܼܵܥܹ̇ܝܢ ܗ̄ܘ̣ܵܘ ܕܢܸܥܒܿܕܼܘܼܢ ܒܹܗ ܛܲܝܒܿܘܼܬܼܵܐ : ܕܠܵܐ ܒܲܟܼܬܼܝܼ̈ܒܼܵܬܼܵܐ ܢܲܚܪܸܡ ܠܩ݂̈ܦܵܠܹܐܹܐ ܕܝܼܠܹܡ . ܒܲܕܼ ܡܸܤܦܩܲܬ̤ ܠܗܘܿܢ ܕܠܵܐ ܢܩܲܒܿܠܘܼܢ ܐܸܢܘܿܢ : ܘܐܵܦ ܠܵܐ ܒܲܟܼܬܼܝܼ̈ܒܼܵܬܼܵܐ ܢܲܟܼܬܿܒܼܘܼܢ ܐܸܢܘܿܢ : ܠܗܵܢܘܿܢ ܕܒܲܩܛܝܼܪܵܐ ܒܵܥܹ̇ܐ ܗ̄ܘ̣ܵܐ ܕܢܸܬܼܩܲܒܠܘܼܢ ܩܲܕܼܡܵܝܑܬܼ . ܡܸܛܠ ܐܲܝܕܵܐ ܕܹܝܢ ܗܵܢܵܐ ܩܲܒܸܿܠ̣ ܗ̄ܘ̣ܵܐ : ܕܒܸܠܥܵܕܼ ܡ̣ܢ ܟܬܼܝܼ̈ܒܼܵܬܼܵܐ ܢܸܫܬܲܒܼܩܘܼܢ : ܐܸܢ ܗܵܕܹܐ ܨܵܒܹ̇ܐ ܗ̄ܘ̣ܵܐ : ܐܲܝܟܼ ܡܵܐ ܕܐܵܦ ܨܵܒܹ̇ܐ : ܕܢܼܬܼܩܲܒܿܠܘܼܢ ܐܲܝܟܼ ܐܵܪ̈ܬܵܕܘܿܟܿܤܹܐ ؟ pb. 403 ܩܲܕܼܡܵܝܑܬܼ ܡ̇ܢ : ܕܠܵܐ ܢܹܐܬܸܐ ܠܐܲܢܲܢܩܹܐ ܕܲܕܪܵܫܵܐ ܘܢܸܦܸܠ̣ . ܘܲܢܩܘܼܡܘܼܢ ܠܩܘܼܒܼܠܹܗ ܡܲܕܢܚܵܝ̈ܐ : ܘܡ̣ܢ ܩܕܼܵܡ ܟܠ ܡܸܕܸܡ ܢܸܒ̣ܥܘܿܢ ܕܢܸܫܬܿܪܸܐ ܥܲܠ ܗܵܠܹܝܢ : ܐܲܝܟܼ ܐܲܝܢܵܐ ܕܐܸܬܼܚܲܝܲܒܼ : ܗܵܕܹܐ ܕܕܼܵܚܹ̇ܠ ܗ̄ܘ̣ܵܐ ܡܸܢܵܗ̇ . ܐܵܐܲܢܩܹܐ ܗ̄ܘ̣ܵܬܼ ܓܹܝܪ : ܕܟܲܕܼ ܡܸܬܼܐܠܸܨ ܗ̄ܘ̣ܵܐ ܘܡܸܬܼܚܢܸܩ : ܕܢܲܗܝܼܪܵܐܝܼܬܼ ܢܹܐܡܲܪ ܗܵܘ̇ ܡܵܐ ܕܲܡܗܲܝܡܸܢ ܗ̄ܘ̣ܵܐ . ܕܐܵܘ ܐܲܝܟܼ ܡܵܐ ܕܐܝܼܬܼ ܗ̄ܘ̣ܵܐ ܒܩܹ̈ܦܵܠܹܐܹܐ ܘܒܸܐܓܲܪܬܹܗ ܢܸܬܼܚܙܸܐ ܕܲܡܗܲܝܡܵܢ : ܐܵܘ ܐܸܢܕܹܝܢ ܠܵܐ : ܘܐܲܝܟܼ ܡܲܕܼܢܚܵܝܹ̈ܐ ܐܵܦ ܗ̤ܘ ܡܸܬܼܪܲܥܸܐ ܗ̄ܘ̣ܵܐ . ܒܬܲܪ̈ܬܲܝܗܹܝܢ ܡܸܬܼܩܲܟܛܪܲܓܼ ܗ̄ܘ̣ܵܐ . ܐܵܘ ܕܗܸܢܹܝܢ ܟܲܕܼ ܗܸܢܹܝܢ ܐܵܡܲ݁ܪ : ܘܡܸܬܼܚܙܸܐ ܗ̄ܘ̣ܵܐ ܐܵܘ ܐܲܝܟܼ ܥܸܵܒܹ̇ܕܼ ܒܝܼ̈ܫܬܼܵܠܐ : ܐܵܘ ܐܲܝܟܼ ܗܲܪܵܛܝܼܩܵܐ ܢܲܗܝܼܪܵܐܝܼܬܼ ܡܸܬܼܓܠܸܐ ܗ̄ܘ̣ܵܐ . ܐܲܝܟܼ ܕܠܵܐ ܕܹܝܢ ܢܸܚܲܫ ܗܵܕܹܐ : ܒܨܒܼܝܵܢܹܗ ܫܠܸܡ̣ ܘܲܢܤܲܒܼ : ܐܲܝܟܲܢܵܐ ܕܢܸܗܘܸܐ ܠܗܘܿܢ ܫܠܵܡܵܐ : ܒܸܥܵܕܼ ܡ̣ܢ ܟܬܼܝܼ̈ܒܼܵܬܼܵܐ ܕܩܹ̈ܦܵܠܹܐܹܐ . ܒܵܬܲܪܟܸܢ ܕܹܝܢ : ܕܢܸܬܿܠܘܼܢ ܠܹܗ ܗܵܠܹܝܢ ܕܲܥܠܲܝ : ܗܵܘ̇ ܡܵܐ ܕܲܒܼܵܥܹ̇ܐ ܗ̄ܘ̣ܵܐ : ܗܵܢܵܘ ܕܹܝܢ ܫܪܵܝܵܐ ܕܝܼܠܝܼ : ܐܲܝܟܲܢܵܐ ܕܠܵܐ ܢܸܗܘܸܐ ܠܝܼ ܬܘܼܒܼ ܦܘܼܢܵܝܐ . ܒܗܵܝ̇ ܕܟܼܠܗܘܿܢ ܐܲܡܲܚ̄ܕܼ ܐܸܫܬܼܿܘܝܼܘ ܥܠܲܝ : ܗܵܘ̇ ܡܵܐ ܕܡ̣ܢ ܫܘܼܪܵܝܵܐ ܚܦܝܼܛ ܗ̄ܘ̣ܵܐ ܥܠܵܘܗܝ . ܒܪܲܡ ܕܹܝܢ ܠܵܐ ܐܲܨܠܲܚ : ܡܸܛܠ ܕܡ̣ܢ ܩܛܝܼܪܵܐ ܕܡܲܠܟܿܘܼܬܼܵܐ ܗ̄ܘ̣ܵܐ : ܘܠܵܘ ܡ̣ܢ ܕܝܼܢܵܐ ܟܹܐܢܵܐ . pb. 404 ܐܸܓܲܪܬܵܐ ܕܩܘܼܪܸܠܘܿܣ ܕܲܠܘܵܬܼ ܐܵܩܵܩܝܼܣ ܐܲܦܸܤܩܘܿܦܵܐ ܕܡܝܼܠܝܼܛܝܼܢܵܐ : ܠܘܵܬܼ ܐܲܝܠܹܝܢ ܕܡܸܬܼܥܲܕܿܠܝܼܢ ܗ̄ܘ̣ܵܘ ܒܹܗ : ܥܲܠ ܫܠܵܡܵܐ ܕܲܥ̣ܒܲܕܼ ܠܘܵܬܼ ܡܲܕܼܢܚܵܝܹ̈ܐ . ܘܕܲܐܝܟܲܢܵܐ ܐܝܼܬܲܝܗܘܿܢ ܠܘܵܬܼ ܗܵܢܘܿܢ ܕܡܸܬܼܥܲܕܿܠܝܼܢ ܒܲܫܠܵܡܵܐ ܕܲܗܘ̤ܵܐ : ܡܲܦܲܩ ܒܪܘܼܚܵܐ ܥܸܒܼ̇ܕܹܬܼ . ܗܵܘ̇ ܡ̇ܢ ܢܦܲܩ̣ ܪܘܼܚܵܐ : ܐܲܝܟܼ ܡ̇ܢ ܕܠܵܐ ܩܲܒܸܠ̣ ܐܸܢܘܿܢ ܠܩܹ̈ܦܵܠܹܠܹܐ ܕܝܼܠܵܟܼ : ܐܸܠܵܐ ܐܲܦܸܩ̣ ܐܵܢܘܿܢ : ܗܵܢܘܿܢ ܕܟܼܠܗܘܿܢ ܚܦܝܼܛܝܼܢ ܗ̣̄ܘܲܝܬܿܘܿܢ ܥܠܲܝܗܘܿܢ . ܗܵܢܵܐ ܕܹܝܢ ܐܵܡܲ݁ܪ : ܕܠܵܐ ܩܲܒܸܿܠ̣ ܗ̄ܘ̣ܵܐ ܕܢܲܚܪܸܡ ܐܸܢܘܿܢ : ܟܲܕܼ ܛܵܒܼ ܥܲܠ ܗܵܕܹܐ ܚܦܝܼܛܝܼܢ ܗ̄ܘ̣ܵܘ ܕܢܲܚܪܡܘܼܢ ܠܪܹ̈ܫܹܐ . ܘܗܵܘ̇ ܡ̇ܢ ܠܲܡ ܕܐܵܨܵܐ ܗ̄ܘ̣ܵܬܼ ܠܟܼܘܿܢ ܥܠܵܘܗܝ : ܕܠܵܐ ܕܹܝܢ ܡܸܬܼܗܲܝܡܢܵܐ ܗ̄ܘ̣ܵܬܼ ܥܸܒܼ̇ܕܹܬܼ : ܕܲܒܼܨܒܼܝܵܢܗܘܿܢ ܩܲܒܸܿܠ̣ܘ ܠܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܕܒܼܐܝܼܕܹܗ ܐܵܦ ܠܩܹ̈ܦܵܠܹܐܹܐ ܩܲܒܸܿܠ̣ܘ . ܗܵܘ̇ ܕܹܝܢ : ܕܩܲܒܸܿܠ̣ ܠܩܵܬܼܵܪܵܤܝܼܣ ܠܵܐ ܟܵܦܲܪ . ܐܸܠܵܐ ܡܸܛܠ ܕܩܲܒܼܠܬܿ ܘܐܵܘܕܲܝܼܬܿ ܒܲܟܼܬܼܝܼ̈ܒܼܵܬܼܵܐ ܠܗܲܝܡܵܢܘܼܬܼܵܐ ܗܵܝ̇ ܕܡܸܫܬܲܪܝܵܐ ܒܵܗ̇ ܩܵܬܼܵܪܵܤܝܼܣ ܟܲܕܼ ܐܵܡܲ݁ܪ : ܕܲܕܠܵܐ ܚܸܪܝܵܢܵܐ ܐܝܼܬܼ ܠܵܟܼ ܠܘܵܬܲܢ ܗܲܝܡܵܢܘܼܬܼܵܟܼ ܒܲܟܼܬܼܝܼ̈ܒܼܵܬܼܵܐ ܠܟܹܐܢܘܼܬܼܵܐ ܕܡܸܠܲܝ̈ܢ : ܕܲܡܦܲܪܸܫ ܐܲܢ̄ܬܿ ܠܲܟܼܝܵܢܹ̈ܐ ܘܠܲܒܼ̈ܢܵܬܼ ܩܵܠܹ̈̄ܐ ܐܲܠܵܗܵܝ̈ܬܼܵܐ ܕܥܲܠ ܬܪ̈ܲܝܗܘܿܢ ܟܝܵܢܹ̈ܐ : ܗܵܘ̇ ܡܵܐ ܕܲܚܦܝܼܛܝܼܢ ܗ̄ܘ̣ܵܝܢ ܟ̱ܠܲܢ ܠܡܵܘܕܼܵܝܘܼ : ܘܠܵܐ ܐܵܘܕܝܼܬܿ . ܗܵܕܹܐ ܠܲܡ ܗܵܫܵܐ ܗܘ̤ܵܬܼ . ܡܩܲܕܡܵܐ ܓܹܝܪ ܘܲܡܩܝܼܡܵܐ ܒܟܼܠ ܙܢܵܐ ܕܐܝܼܬܼ : ܠܗܵܘ̇ ܡܵܐ ܕܐܵܠ̇ܨܵܐ ܥܠܵܘܗܝ ܒܗܲܝܡܵܢܘܼܬܼܵܐ . ܠܲܡܩܲܝܵܡܘܼ ܕܹܝܢ ܐܵܦ ܠܐܲܝܠܹܝܢ ܕܲܐܸܬܼܥܫܸܩܘ ܥܠܲܝܗܹܝܢ ܠܵܐ ܟܠܲܝܢ : ܐܸܠܵܐ ܝܲܬܿܝܼܪܵܐܝܼܬܼ ܥܒܲܕܼܢ ܚ̄ܢܲܢ ܫܒܼܝܼܠܵܐ . pb. 405 ܘܗܵܘ̇ ܡ̇ܢ ܐܵܡܲ݁ܪ : ܕܥܸܒܼ̇ܕܹܬܼ ܐܸܢܘܿܢ ܕܢܹܐܡܪܘܼܢ ܝܵܠܕܲܬܼ ܐܲܠܵܗܵܐ : ܗܵܘ̇ ܡܵܐ ܕܠܵܐ ܡܩܲܒܿܠܝܼܢ ܗ̄ܘ̣ܵܘ ܩܲܕܼܡܵܝܑܬܼ . ܡܸܬܼܪܵܘܪܲܒܼ ܕܹܝܢ ܘܡܸܬܿܬܿܪܝܼܡ : ܒܠܘܼܩܒܲܠ ܐܲܝܠܹܝܢ ܕܡܸܬܼܚܪܹܝܢ ܗ̄ܘ̣ܵܘ ܠܘܼܩܒܲܠ ܬܵܘܕܝܼܬܼܵܐ ܗܵܕܹܐ . ܗܵܢܵܐ ܕܹܝܢ ܐܵܘܕܝܼ : ܕܲܠܝܵܠܕܲܬܼ ܐܵܠܗܵܐ ܐܵܘ ܫܚܝܼܡܵܐܝܼܬܼ ܩܲܒܿܠܹ̇ܬܼ . ܐܵܠܨܵܐ ܓܹܝܪ ܠܡܹܐܡܲܪ ܪܸܥܝܵܢܵܐ : ܗܵܘ̇ ܕܡܸܛܠܵܬܹܗ ܡܸܬܼܒܲܛܠܵܐ ܚܕܸܿܝܘܼܬܼܵܐ ܩܢܘܿܡܵܝܬܼܵܐ ܘܲܟܼܝܵܢܵܝܬܼܵܐ ܕܐܲܠܵܗܵܐ : ܘܝܲܠܕܵܐ ܟܝܵܢܵܝܵܐ ܕܡ̣ܢ ܐܲܢ̄ܬܿܬܼܵܐ . ܐܵܡܲ݁ܪ ܓܹܝܪ : ܕܡܵܘܕܹܝܢ ܚ̄ܢܲܢ ܠܩܲܕܝܼܫܬܼܵܐ ܡܲܪܝܲܡ ܝ̇ܠܕܲܬܼ ܐܵܠܵܗܵܐ : ܡܸܛܠ ܕܐܸܬܼܒܲܤܲܪ ܘܐܸܬܼܒܲܪܢܲܫ ܡܸܢܵܗ̇ ܐܠܵܗܵܐ ܡܸܠܬܼܵܐ . ܘܡܸܢܹܗ ܕܒܲܛܢܵܐ : ܐܸܬܼܚܲܝܲܕܼ ܒܹܗ ܠܗܲܝܟܿܠܵܐ ܕܐܸܬܼܢܤܸܒܼ . ܘܠܵܐ ܗ̄ܘ̣ܵܐ ܕܐܸܬܼܝܼܠܸܕܼ : ܐܸܠܵܐ ܕܐܸܬܼܚܲܝܲܕܼ ܠܗܲܝܟܿܠܵܐ ܕܐܸܬܼܢܤܸܒܼ . ܘܐܸܬܼܝܼܠܸܕܼ ܡܸܢܵܗ̇ . ܠܵܐ ܓܹܝܪ ܡ̣ܢ ܫܡܵܐ ܕܝܲܠܕܵܐ ܡܸܫܬܲܐܠܝܼܢ ܚ̄ܢܲܢ : ܐܸܠܵܐ ܡ̣ܢ ܚܵܕܼܵܝܘܼܬܼܵܐ ܩܢܘܿܡܵܝܬܼܵܐ ܕܐܲܠܵܗܵܐ ܡܸܠܬܼܵܐ . ܡܸܛܠ ܗܵܕܹܐ : ܥܒܲܕܸܢ ܕܬܸܬܼܒܲܛܲܠ . ܘܗܵܘ̇ ܡ̇ܢ : ܐܲܠܵܗܵܐ ܡܫܲܠܡܵܢܵܐ ܘܒܲܪ ܐ̄ܢܵܫܵܐ ܡܫܲܠܡܵܢܵܐ ܐܵܡܲ݁ܪ ܥܲܠ ܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܒܐܘܼܤܝܼܵܐ ܬܲܪ̈ܬܲܝܗܹܝܢ . ܘܡܸܛܠ ܗܵܕܹܐ ܠܲܡ ܟܬܲܒܼ ܟܲܕܸ ܐܵܡܲ݁ܪ : ܡ̣ܢ ܩܕܼܵܡ ܥܵܠܡܹ̈ܐ ܡ̣ܢ ܐܲܒܼܵܐ ܐܸܬܼܝܼܠܸܕܼ : ܒܐܲܠܵܗܘܼܬܹܗ . ܒܚܲܪܬܼܵܐ ܕܹܝܢ ܕܝܵܘ̈ܡܵܬܼܵܐ : ܗ̤ܘ ܟܲܕܼ ܗ̤ܘ ܡܸܛܠܵܬܲܢ ܘܡܸܛܠ ܦܘܼܪܩܵܢܲܢ : ܐܸܬܼܠܸܕܼ ܡ̣ܢ ܡܲܪܝܲܡ ܒܬܼܘܼܠܬܼܵܐ : ܒܐ̄ܢܵܫܘܼܬܹܗ . ܗ̤ܘ ܠܲܡ ܟܲܕܼ ܗ̤ܘ ܐܵܡܲ݁ܪ ܕܡ̣ܢ ܐܲܒܼܵܐ : ܘܡ̣ܢ ܡܲܪܝܲܢ ܒܬܼܘܼܠܬܼܵܐ ܐܸܬܼܝܼܠܸܕܼ ܒܐ̄ܢܵܫܘܼܬܼܵܐ . ܐܵܦ ܗܵܪܟܵܐ ܬܘܼܒܼ : ܡܸܛܠ ܕܠܵܐ ܒܲܚܸܢܘ ܢܲܗܝܼܪܵܐܝܼܬܼ ܠܲܡܩܲܝܵܡܘܼ ܠܐܲܝܠܹܝܢ ܕܐܸܬܼܒܿܥܝܼ ܐܵܘ ܕܡܸܬܼܒܲܥ̈ܝܼܢ : ܗܵܢܵܘ ܕܹܝܢ ܠܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ : ܒܲܪܢܵܫܵܐ ܡܫܲܠܡܵܢܵܐ ܡ̣ܢ ܢܲܦܫܵܐ ܡܠܝܼܠܬܼܵܐ ܘܡ̣ܢ ܦܲܓܼܪܵܐ : ܐܲܝܟܲܢܐ ܕܲܡܫܝܼܚܵܐ pb. 406 ܘܲܒܼܪܵܐ ܘܝܼܫܘܿܥ ܐܝܼܬܼܵܘܗܝ ܒܐܘܼܤ̈ܝܼܵܣ ܬܲܪ̈ܬܲܝܗܹܝܢ . ܘܲܒܼܟܼܠ ܡܸܕܸܡ ܐܝܼܬܼܵܘܗܝ ܐܲܠܵܗܵܐ : ܐܲܟܼܙܢܵܐ ܕܒܲܪܢܵܫܵܐ ܒܲܟܼܝܵܢܵܐ . ܘܲܒܼܟܸܠ ܡܸܕܸܡ ܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܐܲܝܟܼ ܙܢܵܐ ܕܐܲܠܵܗܵܐ ܡܸܠܬܼܵܐ . ܒܐܘܼܤܝܼܵܐ ܐܝܼܬܲܝܗܘܿܢ ܬܪ̈ܲܝܗܘܿܢ : ܡܸܛܠ ܗܵܢܵܐ ܟܠܚܲܕܼ ܡܸܢܗܘܿܢ ܡܸܢܹܗ ܘܠܹܗ . ܡܸܛܠ ܕܲܕܼܠܵܐ ܦܘܼܚܵܡܵܐ ܐܸܬܿܬܿܤܝܼܡ ܗܵܠܹܝܢ : ܢܵܬܹ̇ܦ ܠܗܹܝܢ ܠܪܸܥܝܵܢܵܐ ܠܦܘܼܬܼ ܢܝܼܫܵܐ ܕܝܼܠܹܗ . ܘܢܵܦܹ̇ܩ ܪܘܼܚܵܐ ܠܲܒܼܢܲܝ̈ ܪܸܥܵܢܹܗ : ܘܡܲܛܥܸܐ ܠܗܘܿܢ . ܟܲܕܼ ܠܲܝܬܿ ܐ̄ܢܵܫ ܐܲܝܟܼ ܡ̇ܢ ܕܡܸܬܼܥܫܵܩܘܼ ܐܸܬܼܥܫܸܩ : ܘܚܲܕܼ ܠܚܲܒܼܪܹܗ ܢܵܓܹܿܕܼ ܠܘܵܬܼ ܢܝܼܫܵܐ ܕܝܼܠܹܗ . ܘܠܝܼ ܡܩܲܛܪܸܓܼ : ܕܠܵܐ ܐܸܡ̇ܪܹܬ ܬܪܝܼܨܵܐܝܼܬܼ ܠܐܲܝܠܹܝܢ ܕܡ̣ܢ ܡܲܕܼܢܚܵܝܹ̈ܐ ܐܸܬܼܐܡܲܪ . ܕܐܵܡ̇ܪܝܼܢ : ܕܐܲܠܵܗܵܐ ܡ̣ܢ ܐܲܢ̄ܬܿܬܼܵܐ ܐܸܬܼܝܼܠܸܕܼ : ܘܕܸܐܢܵܐ ܠܵܐ ܐܸܡܲ݁ܪ ܐ̄ܢܵܐ . ܘܤܵܐܹ̇ܡ ܠܡܸܠܲܝ̈ ܕܝܼܠܝ : ܐܲܝܟܼ ܕܲܠܫܸܡܥܵܐ . ܐܵܡܲ݁ܪ ܓܹܝܪ : ܕܐܸܡܲܪ ܠܲܡ ܕܲܥܒܲܪ ܐܲܠܵܗܵܐ ܒܲܒܼܬܼܘܼܠܬܼܵܐ ܝܵܠܕܲܬܼ ܡܫܝܼܚܵܐ : ܡ̣ܢ ܟܬܼܵܒܼܵܐ ܐܲܠܵܗܵܝܵܐ ܝܑܼܠܸܦܢܲܢ . ܕܐܸܬܼܝܼܠܸܕܼ ܕܹܝܢ ܡܸܢܵܗ̇ : ܘܠܵܐ ܒܕܘܼܟܿ ܝܵܠܦ̇ܝܼܢܲܢ . ܘܲܒܼܕܘܼܟܿܬܼܵܐ ܠܲܡ ܐ̄ܚܪܹܬܼܵܐ ܒܬܼܘܼܪܓܵܡܹܗ ܐܸܡ݂ܲܪ : ܘܠܵܐ ܒܕܘܼܟܿ ܗܵܟܹܝܠ ܐܵܡܲ݁ܪ ܟܬܼܵܒܼܵܐ ܐܲܠܵܗܵܝܵܐ : ܕܐܲܠܵܗܵܐ ܡ̣ܢ ܒܬܼܘܼܠܬܼܵܐ ܝܵܠܕܲܬܼ ܠܲܡܫܝܼܚܵܐ ܗܘ̤ܵܐ : ܐܸܠܵܐ ܝܼܫܘܿܥ ܡܫܝܼܚܵܐ ܘܲܒܼܪܵܐ ܘܡܵܪܝܵܐ . ܥܲܠ ܕܗܵܠܹܝܢ ܓܹܝܪ ܐܵܡܲ݁ܪ : ܠܲܬܼܪܹܝܢ ܒܢ̈ܝܼܢ ܡܦܲܠܸܓܼ ܠܹܗ ܠܡܵܪܲܢ . ܕܐ̄ܚܪܹܢܵܐ ܗ̄ܘ̣ ܠܲܡ ܫܪܵܐ ܝܑܼܚܝܼܕܼܵܐܝܼܬܼ : ܒܪܵܐ ܘܲܡܫܝܼܚܵܐ ܘܡܵܪ̈ܲܢ . ܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ . ܘܲܐ̄ܚܪܹܢܵܐ ܗ̄ܘ̣ ܬܘܼܒܼ ܝܑܼܚܝܼܕܼܵܐܝܼܬܼ ܒܪܵܐ ܘܲܡܫܝܼܚܵܐ ܘܡܵܤܪܝܵܐ : ܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܐܸܬܼܝܼܠܸܕܼ . ܐܲܝܟܲܢܸܵܐ ܡܛܲܫܸܐ ܐܲܢ̄ܬܿ ܫܪܵܪܵܐ ؟ ܗܵܕܹܐ ܒܲܠܚܘܿܕܼ ܓܲܠܝܵܐܝܼܬܼ ܠܵܐ ܐܵܡܲ݁ܪ ܗܵܘ̇ . ܗܵܢ̇ܘܿܢ pb. 407 ܕܹܝܢ ܝܵܠܕܲܬܼ ܐܲܠܵܗܵܐ ܡܫܲܡܗܝܼܢ ܠܵܗ̇ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ : ܡܸܛܠ ܕܚܲܕܼ ܐܵܡ̇ܪܝܼܢ ܒܪܵܐ ܪܘܲܡܫܝܼܚܵܐ ܘܡܵܪܝܵܐ . ܡܫܲܠܡܵܢܵܐ ܒܐܲܠܵܗܘܼܬܹܗ : ܘܲܡܫܲܠܡܵܢܵܐ ܒܐ̄ܢܵܫܘܼܬܹܗ . ܐܸܠܵܐ ܐܵܘܤܸܦ ܗܵܘ̇ ܡܵܐ ܕܩܲܒܸܠܬܿ ܘܐܵܘܕܝܼܬܿ ܐܲܢ̄ܬܿ : ܕܲܚܕܲܝܘܼܬܼܵܐ ܕܲܬܼܪܹܝܢ ܟܝܵܢ̈ܝܼܢ ܗܘ̤ܵܬܼ . ܘܡܸܛܠ ܗܵܕܹܐ : ܚܲܕܼ ܡܫܝܼܚܵܐ ܚܲܕܼ ܒܪܵܐ ܚܲܕܼ ܡܵܪܝܵܐ ܡܵܘܕܹܝܢ ܚ̄ܢܲܢ . ܘܠܵܐ ܐܲܛܥܹܝܘܗܝ ܠܚܲܟܿܝܼܡܵܐ ܐܵܩܵܩܝܼܣ : ܘܒܼܐܝܼܕܼܵܘ̈ܗܝ ܕܝܼܠܹܗ ܠܫܲܪܟܵܐ . ܠܵܐ ܓܹܝܪ ܥܵܒܼܪܵܐ ܗ̄ܘ̣ܬܼ ܠܓܲܒܼܪܵܐ ܕܐܲܝܟܼ ܗܵܢܵܐ : ܐܲܝܟܲܢܵܐ ܕܢܸܬܼܥܲܕܲܠ ܒܗܲܝܡܵܢܘܼܬܼܵܐ ܕܡܸܬܼܪܲܥܸܐ ܒܵܗ̇ ܕܲܠܩܘܼܒܼܠܵܟܼ . ܕܠܡܵܐ ܗܵܟܲܢܵܐ ܬܸܠܒܿܘܿܟܼ ܐܵܦ ܠܗܵܠܹܝܢ ܕܝܼܠܝ : ܝܲܬܿܝܼܪܵܐܝܼܬܼ ܕܹܝܢ ܠܗܵܠܹܝܢ ܕܐܵܪܬܵܕܘܿܤܝܼܵܐ : ܕܲܒܼܗܵܢܵܐ ܟ̱ܠܹܗ̇ ܕܠܘܼܚܝܵܐ ܩܲܒܸܠܬܹܗ . ܬܪܹܝܢ ܓܹܝܪ ܟܝܵܢ̈ܝܼܢ ܕܲܡܚܲܝܕܹܝܢ ܐܵܘ̇ܕܝܼܬܼ : ܐܲܢ̄ܬܿ ܕܹܝܢ ܟܵܦܲܪ ܗ̣̄ܘܲܝܬܿ : ܕܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܵܐ ܐܝܼܬܼܵܘܗܝ ܚܲܕܼ ܡܫܝܼܚܵܐ : ܘܚܲܕܼ ܡܵܪܝܵܐ : ܘܚܲܕܼ ܒܪܵܐ . ܠܵܐ ܗ̄ܘ̣ܵܐ ܒܐܲܠܵܗܘܼܬܼܵܐ ܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܐܸܠܵܐ ܒܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܐܲܝܟܼ ܕܐܝܼܬܼܵܘܗܝ ܐܲܠܵܗܵܐ ܐܝܼܬܼܵܘܗܝ ܚܲܕܼ ܒܪܵܐ : ܕܡ̣ܢ ܬܪܹܝܢ ܟܝܵܢ̈ܝܼܢ ܕܲܡܚܝܕܝܼܢ : ܐܸܠܵܐ ܚܲܕܼ ܐܝܼܬܼܵܘܗܝ ܐܲܝܟܼ ܒܲܪܢܵܫܵܐ . ܐܲܝܟܵܐ ܗܵܠܹܝܠ ܐܵܡܲ݁ܪ ܐ̄ܢܵܐ ܬܪܹܝܢ ܒܢ̈ܝܼܢ : ܚܲܕܼ ܡ̇ܢ ܠܚܘܿܕܼܵܐܝܼܬܼ ܒܪܵܐ ܘܲܡܫܝܼܚܵܐ ܘܡܵܪܝܵܐ : ܕܡ̣ܢ ܐܲܒܼܵܐ ܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ : ܐ̄ܚܪܹܢܵܐ ܕܹܝܢ ܡܫܝܼܚܵܐ ܡܸܢܹܗ ܘܠܹܗ ܠܚܘܿܕܼܵܐܝܼܬܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܐ ؟ ܐܵܦ ܠܵܐ ܗܵܠܹܝܢ ܡܩܲܛ̈ܥܵܬܼܵܐ ܕܲܟܼܬܲܒܼܬܿ ܡܸܤܬܲܟܲܠ ܐܲܢ̄ܬܿ : ܕܲܥ̣ܒܲܪ ܐܲܠܵܗܵܐ ܠܲܡ ܒܲܒܼܬܼܘܼܠܬܼܵܐ ܩܲܕܝܼܫܬܐ ܝܵܠܕܲܬܼ ܠܲܡܫܝܼܚܵܐ ܡ̣ܢ ܟܬܼܵܒܼܵܐ ܐܲܠܵܗܵܝܵܐ ܝܑܼܠܸܦܢܲܢ . ܗܵܠܹܝܢ ܕܲܟܼܬܲܒܼܬܿ pb. 408 ܕܐܵܡܲ݁ܪ ܐ̄̈ܢܵܐ : ܐܲܝܟܲܢܵܐ ܗܵܟܹܝܠ ܩܵܥܹ̇̄ܐ ܐܲܢ̄ܬܿ ܕܐܵܡܲ݁ܪ ܐ̄ܢܵܐ : ܚܲܕܼ ܡܫܝܼܚܵܐ ܝܑܼܚܝܼܕܼܵܐܝܼܬܼ ܐܲܠܵܗܵܐ ܡܸܠܬܼܵܐ ܕܡ̣ܢ ܐܲܒܼܵܐ ܐܸܬܼܝܼܠܸܕܼ : ܐ̄ܚܪܹܢܵܐ ܕܹܝܢ ܡܫܝܼܚܵܐ ܠܒܲܪܢܵܫܵܠ ܕܡ̣ܢ ܩܲܕܝܼܫܬܼܵܐ ܡܲܪܝܲܡ ؟ ܥܲܠ ܐܲܝܢܵܐ ܗܵܟܹܝܠ ܐܵܡܲ݁ܪ ܐܲܢ̄ܬܿ ܕܐܬܸܡ̇ܪܹܬܼ ܕܐܲܠܵܗܵܐ ܥ̣ܒܲܪ ܒܵܗ̇ ؟ ܓܠܸܐ ܗ̄ܘ̣ ܕܥܲܠ ܗܵܘ̇ ܕܡ̣ܢ ܐܲܒܼܵܐ ܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ . ܐܲܝܟܲܢ ܡܵܪܕܹܝܢ ܐ̄ܚܪܹܢܵܐ ܐܵܡܲ݁ܪ ܐ̄ܢܵܐ ܠܲܡܫܝܼܚܵܐ : ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ : ܗܵܘ̇ ܕܡ̣ܢ ܐܲܒܼܵܐ ܐܸܬܼܝܼܠܸܕܼ ؟ ܐܸܡ̇ܪܹܬܼ : ܕܲܥ̣ܒܲܪ ܐܵܦ ܒܛܘܼܒܼܵܢܝܬܼܵܐ ܡܲܪܝܲܡ : ܟܲܕܼ ܫܘܼܪܵܝܵܐ ܕܝܲܠܕܵܐ ܡܸܢܵܗ̇ ܠܵܐ ܢܤܲܒܼ : ܐܲܟܼܙܢܵܐ ܕܓܼܘܼܫܡܵܐ ܕܐܸܬܼܝܼܠܸܕܼ ܡܸܢܵܗ̇ . ܡܸܛܠ ܗܵܢܵܐ ܐܸܡ̇ܪܹܬܼ : ܕܡܸܥܒܲܪ ܥ̣ܒܲܪ ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܡܸܬܼܝܼܠܵܕܼܘܼ ܕܹܝܢ ܠܵܐ ܐܸܬܼܝܼܠܸܕܸܼ : ܡܸܛܠ ܕܠܵܘ ܡܸܢܵܗ̇ ܢܤܲܒܼ ܫܘܼܪܵܝܵܐ . ܚܲܕܼ ܕܹܝܢ ܡܫܝܼܚܵܐ : ܬܪ̈ܲܝܗܘܿܢ ܟܲܕܼ ܡܚܲܕܝܼܢ : ܘܐܝܼܬܼܵܘܗܝ ܘܡܸܫܬܲܡܲܗ . ܗܵܘ̇ ܕܡ̣ܢ ܐܲܒܼܵܐ ܐܸܬܼܝܼܠܸܕܼ ܒܐܲܠܵܗܘܼܬܼܵܐ : ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܒܐ̄ܢܵܫܘܼܬܼܵܐ . ܕܲܬܼܪܹܝܢ ܓܹܝܪ ܟܝܵܢܹ̈ܐ ܗܘ̤ܵܬܼ ܚܕܼܵܝܘܼܬܼܵܐ . ܘܙܵܕܼܩܵܐ ܕܢܹܐܡܲܪ ܠܘܵܬܼܵܟܼ ܐܵܩܵܩܝܼܣ : ܕܲܬܼܪܹܝܢ ܟܝܵܢ̈ܝܼܢ ܕܠܵܐ ܒܘܼܠܒܵܠܵܐ ܐܵܘܕܝܼܬܿ ܠܚܲܕܼ ܡܫܝܼܚܵܐ . ܒܚܲܕܼܸ ܡ̇ܢ ܟܝܵܢܵܐ : ܗܵܢܵܘ ܕܹܝܢ ܕܐܲܠܵܗܘܼܬܼܵܐ : ܐܸܬܼܝܼܠܸܕܼ ܡ̣ܢ ܐܲܠܵܗܵܐ ܐܲܒܼܵܐ . ܒܲܐ̄ܚܪܹܢܵܐ ܕܹܝܢ : ܗܵܢܵܘ ܕܹܝܢ ܠܐ̄ܢܵܫܘܼܬܼܵܐ : ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ . ܐܲܝܟܲܢܵܐ ܗܵܟܹܝܠ ܡܸܫܟܲܚ ܐܲܢ̄ܬܿ ܠܲܡܫܲܡܵܗܘܼܬܼܵܗ̇ ܝܵܠܕܲܬܼ ܐܲܠܵܗܵܐ : ܟܲܕܼ ܐܵܘܕܝܼܬܿ ܕܠܵܐ ܐܸܬܼܝܼܠܸܕܼ ܡܸܢܵܗ̇ ؟ ܐܸܢܗ̤ܘ ܓܹܝܪ ܕܐܸܡ݂ܲܪܬܿ : ܕܒܲܐܠܵܗܘܼܬܼܵܐ ܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܬܸܬܼܐܡܲܪ ܝܵܠܕܲܬܼ ܐܲܠܵܗܵܐ : ܡ̣ܢ ܟܝܵܢܵܐ ܕܡܸܢܵܗ̇ ܐܸܬܼܝܼܠܸܕܼ . ܐܸܢ ܕܹܝܢ ܡܵܘܕܹܐ ܐܲܢ̄ܬܿ ܐܵܦ ܐܲܢ̄ܬܿ : ܕܠܵܐ ܐܸܬܼܝܼܠܸܕܼ ܒܐܲܠܵܗܘܼܬܼܵܐ . ܒܗܵܝ̇ pb. 409 ܕܡܵܘܕܹܐ ܐܲܢ̄ܬܿ ܕܠܵܐ ܐܸܬܼܝܼܠܸܕܼ : ܐܲܝܟܲܢܵܐ ܡܵܘܕܸܐ ܐܲܢ̄ܬܿ ܠܵܗ̇ ܝܵܠܕܲܬܼ ܐܲܠܵܗܵܐ ؟ ܐܲܝܟܲܢܵܐ ܡܸܫܟܲܚ ܐܲܢ̄ܬܿ ܠܲܡܩܲܟܛܪܵܓܼܘܼ ܠܗܵܘ̇ ܕܲܬܼܪܹܝܢ ܡܫܝܼܚ̈ܝܼܢ ܐܵܡܲ݁ܪ : ܗܵܘ̇ ܡܵܐ ܕܐܵܦ ܐܲܢ̄ܬܿ ܐܵܘܕܝܼܬܿ ܕܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܡܫܝܼܚܵܐ . ܚܲܕܼ ܟܝܵܢܵܐ ܕܐܲܠܵܗܵܘܼܬܼܵܐ : ܕܡܸܬܼܐܡܲܪ ܡܫܝܼܚܵܐ . ܘܚܲܕܼ ܟܝܵܢܵܐ ܕܐ̄ܢܵܫܘܼܬܼܵܐ : ܕܐܵܦ ܠܹܗ ܡܫܝܼܚܵܐ ܡܫܲܡܲܗ ܐܲܢ̄ܬܿ ؟ ܐܵܘ ܬܪܹܝܢ ܡܫܝܼܚ̈ܝܼܢ ܡܵܘܕܹܐ ܐܲܢ̄ܬܿ ܒܝܲܕܼ ܫܘܼܠܵܦܵܐ ܕܲܟܼܝܵܢܹ̈ܐ : ܚܲܕܼ ܡ̇ܢ ܐ̄ܢܵܫܘܼܬܼܵܐ : ܕܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ . ܐ̄ܚܪܹܢܵܐ ܕܹܝܢ : ܐܲܠܵܗܵܐ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ . ܐܵܘ ܚܲܕܼ ܐܵܡܲ݁ܪ ܐܲܢ̄ܬܿ : ܐܲܝܟܼ ܕܐܸܡ݂ܲܪ ܗܵܘ̇ ܒܲܚܕܼܵܝܘܼܬܼܵܐ : ܘܡܸܕܸܼܡ ܝܲܬܿܝܼܪܵܐ ܠܵܐ . ܘܡܸܛܠ ܐܲܝܕܵܐ ܠܗܵܕܹܐ ܟ̱ܠܵܗ̇ ܢܦܲܩ̣ܬܿ : ܘܐܲܦܸܩ̣ܬܿ ܥܲܡܵܟܼ ܠܲܐ̄ܚܪ̈ܵܢܹܐ ܠܡܸܥܒܲܕܼ ܗܵܠܹܝܢ : ܨܝܕ ܓܲܒܼܪܵܐ ܕܗܵܠܹܝܢ ܐܵܡܲ݁ܪ ܗ̄ܘ̣ܵܐ ؟ ܩܘܼܪܸܠܘܿܣ . ܐܸܠܵܐ ܠܵܐ ܗ̄ܘ̣ܵܐ ܠܲܡ ܒܪܵܐ ܐ̄ܚܪܹܢܵܐ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܐ̄ܚܪܹܢܵܐ ܕܹܝܢ ܬܘܼܒܼ ܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܐܲܝܟܼ ܕܡܸܤܬܲܒܼܪܵܐ ܠܢܸܤܛܘܿܪܝܼܣ : ܚܲܕܼ ܗ̄ܘ̣ ܕܹܝܢ ܘܗ̤ܘ ܟܲܕܼ ܗ̤ܘ . ܡܸܬܼܢܲܗܪܵܐ ܓܹܝܪ ܘܡܸܬܼܦܲܫܩܵܐ ܒܵܬܲܪܟܸܢ : ܡܲܝܬܸܐ ܓܹܝܪ ܕܡܵܢܵܐ ܡܫܵܘܕܲܥ ܐܲܠܵܗܵܐ ܡܫܲܠܡܵܢܵܐ ܘܒܲܪܢܵܫܵܐ ܡܫܲܠܡܵܢܵܐ . ܗܵܘ̇ ܕܡ̣ܢ ܩܕܼܵܡ ܥܵܠܡܹ̈ܐ ܐܸܬܼܝܼܠܸܕܼ ܡ̣ܢ ܐܲܒܼܵܐ ܒܐܲܠܵܗܘܼܬܹܗ : ܒܚܲܪܬܼܵܐ ܕܹܝܢ ܕܝܘ̈ܡܵܬܼܵܐ ܡܸܛܠܵܬܲܢ ܘܡܸܛܠ ܦܘܼܩܵܢܲܢ ܡ̣ܢ ܡܲܪܝܲܡ ܒܬܼܘܼܠܬܼܵܐ ܠܐ̄ܢܵܫܘܼܬܼܵܐ . ܒܲܪ ܟܝܵܢܵܐ ܕܐܲܒܼܵܐ ܒܐܲܠܵܗܘܼܬܼܵܐ : ܗ̤ܘ ܟܲܕܼ ܗ̤ܘ . ܒܲܪ ܟܝܵܢܵܐ ܕܝܼܠܲܢ ܒܐ̄ܢܵܫܘܼܬܼܵܐ : ܗ̤ܘ ܟܲܕܼ ܗ̤ܘ . ܡܵܕܹܝܢ ܠܵܐ ܡܦܲܠܓܼܝܼܢ ܠܹܗ ܒܪܵܐ ܘܲܡܫܝܼܚܵܐ ܘܡܵܪܝܵܐ pb. 410 ܘܝܼܫܘܿܥ . ܠܹܗ ܕܹܝܢ ܟܲܕܼ ܠܹܗ ܐܵܡ̇ܪܝܼܢ ܕܐܝܼܬܼܵܘܗܝ ܡ̣ܢ ܩܕܼܵܡ ܥܵܠܡܹ̈ܐ : ܘܲܒܼܚܲܪܬܵܐ ܕܙܲܒܼܢܹ̈ܐ . ܝܑܼܕܼܝܼܥܵܐ ܕܹܝܢ ܕܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܲܠܵܗܵܐ : ܐܵܦ ܡ̣ܢ ܐܲܢ̄ܬܿܬܼܵܐ ܒܐ̄ܢܵܫܘܼܬܼܵܐ ܒܲܪܢܵܫܵܐ . . . ܐܲܝܟܲܢܵܐ ܓܹܝܪ ܡܸܬܼܪܢܸܐ ܒܲܪ ܟܝܵܢܲܢ ܒܐ̄ܢܵܫܘܼܬܼܵܐ : ܟܲܕܼ ܡ̣ܢ ܐܲܒܼܵܐ ܐܸܬܼܝܼܠܸܕܼ ܐܲܝܟܼ ܕܐܸܡܲܪܬܿ ܒܐܲܠܵܗܘܼܬܼܵܐ : ܐܸܢܗܘ̤ ܕܠܵܐ ܡܸܬܼܪܢܸܐ ܘܡܸܬܼܐܡܪ ܐܲܠܵܗܵܐ ܘܒܲܪܢܵܫܵܐ ܗ̤ܘ ܟܲܕܼ ܗ̤ܘ ؟ ܘܐܸܢ ܗ̤ܘ ܕܲܚܕܼܵܐ ܐܘܼܤܝܼܵܐ ܗ̤ܝ ܟܲܕܼ ܗ̤ܝ ܕܐܲܠܵܗܵܐ ܡܸܠܬܼܵܐ : ܕܐܸܬܼܝܲܠܕܲܬ̤ ܡ̣ܢ ܐܲܒܼܵܐ ܘܡ̣ܢ ܒܬܼܘܼܠܬܼܵܐ ܡܲܪܝܲܡ : ܡܸܛܠ ܐܲܝܕܵܐ ܐܲܢ̄ܬܿ ܡܵܘܕܸܐ ܐܲܢ̄ܬܿ ܬܪܹܝܢ ܟܝܵܢ̈ܝܼܢ ܕܲܚܕܼܵܝܘܼܬܼܵܐ : ܘܠܵܐ ܗ̄ܘ̣ܵܐ ܚܲܕܼ ܠܹܗ ܠܹܗ ܕܐܸܬܼܝܼܠܸܕܼ ܡ̣ܢ ܐܲܒܼܵܐ ܘܡ̣ܢ ܐܸܡܵܐ : ܐܲܝܟܼ ܕܐܲܢ̄ܬܿ ܒܵܥܹ̇ܬܿ : ܘܐܵܦ ܠܲܢ ܐܵܠܹ̇ܨ ܐܲܢ̄ܬܿ ܠܲܢ ܕܢܸܪܢܸܐ : ܘܲܕܢܸܫܒܿܩܵܟܼ ܐܵܦ ܠܵܟܼ ܕܬܸܪܢܸܐ ؟ ܐܸܠܵܐ ܐܲܝܠܹܝܢ ܕܩܲܒܸܿܠ̣ܘ ܠܬܼܵܘܕܝܼܬܼܵܐ ܗܵܕܹܐ : ܠܵܐ ܡܲܪܦܹܝܢ ܠܵܟܼ ܕܬܸܓܸܕܼ ܐܸܢܘܿܢ ܠܐܲܝܟܵܐ ܕܒܼܵܥܹ̇ܐ ܐܲܢ̄ܬܿ . ܐܸܠܵܐ ܐܲܝܟܼ ܕܲܠܡܲܛܥܝܵܢܵܐ ܐܵܠܨ̇ܝܼܢ ܠܵܟܼ ܘܚܵܪܩܝܼܢ ܠܵܟܼ : ܕܲܬܼܩܵܘܸܐ ܒܐܲܝܠܹܝܢ ܕܐܵܘܕܝܼܬܿ ܥܲܡܗܘܿܢ . ܚܕܼܵܝܘܼܬܼܵܐ ܓܹܝܪ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܵܘܕܝܼܬܿ : ܕܲܬܼܪܝܢ ܓܹܝܪ ܟܝܵܢܹ̈ܐ ܗܘ̤ܵܬܼ ܚܕܼܵܝܘܼܬܼܵܐ . ܬܪܹܝܢ ܐܵܘܕܝܼܬܿ : ܘܚܲܕܼ ܐܵܡܲ݁ܪ ܐܲܢ̄ܬܿ ܕܐܵܘܕܝܼܘ ܗܵܢ̇ܘܿܢ . ܤܲܓܿܝܼܐܵܐ ܗ̣̄ܝ ܡܕܲܡܪܘܼܬܼܵܟܼ : ܘܲܚܕܼܵܝܘܼܬܼܵܐ ܐܵܘܕܝܼܬܿ : ܘܦܘܼܠܵܓܼܵܐ ܕܲܚܕܼܵܝܘܼܬܼܵܐ ܐܵܡܲ݁ܪ ܐܲܢ̄ܬܿ ܕܐܵܘܕܝܼܘ ܗܵܢ̇ܘܿܢ . ܐܲܝܟܲܢܵܐ ܕܲܚܕܼܵܐ ܐܘܼܤܝܼܵܐ ܗ̤ܝ ܟܲܕܼ ܗ̤ܝ : ܠܬܲܪܬܹܝܢ ܐܘܼܤ̈ܝܼܵܣ ܕܠܵܐ ܕܵܡ̈ܝܵܢ ܠܲܚܕܼܵܕܹ̈ܐ ܬܸܬܼܦܲܠܲܓܼ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܘܕܲܚܕܼܵܐ ܐܘܼܤܝܼܵܐ ܢܸܗܢܸܐ ܒܲܪ ܟܝܵܢܵܐ : ܗܵܝ̇ ܕܡܸܬܼܦܲܠܓܼܵܐ ܠܐܘܼܤ̈ܝܼܵܣ ܕܠܵܐ ܕܵܡ̈ܝܵܢ ܘܲܐ̄ܚܪ̈ܵܝܵܢ pb. 411 ܠܲܚ̈ܕܼܵܕܹܐ . ܠܵܐ ܓܹܝܪ ܡܸܫܟܚܵܐ ܕܬܸܬܼܪܬܢܸܐ ܚܕܼܵܐ ܐܘܼܤܝܼܵܐ ܬܲܪܬܹܝܢ ܐܘܼܤ̈ܝܼܵܣ : ܕܠܵܐ ܕܵܡ̈ܝܵܢ ܘܲܐ̄ܚܪ̈ܵܝܵܢ ܠܲܚ̈ܕܼܵܕܹܐ . ܘܲܕܲܕܼܵܡ̈ܝܵܢ : ܕܲܒܼ̈ܢܵܬܼ ܟܝܵܢܵܐ ܐܸܢܹܝܢ ܕܲܚ̈ܕܼܵܕܹܐ : ܐܲܝܟܼ ܡܵܐ ܕܐܝܼܬܹܝܗ̇ ܗܵܝ̇ ܡܕܲܡܝܘܼܬܼܵܐ . ܒܐܲܝܢܵܐ ܓܹܝܪ ܟܝܵܢܵܐ ܐܝܼܬܼܵܘܗܝ ܒܪܵܐ ܒܲܪ ܕܐܲܒܼܵܐ : ܘܒܲܐܝܢܵܐ ܒܲܪ ܟܝܵܢܵܐ ܕܝܼܠܲܢ ؟ ܐܘܼܤܝܼܵܐ ܓܹܝܪ ܕܐܲܠܵܗܵܐ ܐܲܒܼܵܐ ܘܐܘܼܤܝܼܵܐ ܕܝܼܠܲܢ : ܢܘܼܟܼܪܵܝܵܢ ܠܲܚ̈ܕܼܵܕܹܐ . ܡܵܕܹܝܢ ܐܵܦ ܗ̤ܘ ܠܝܵܬܹܗ ܢܘܼܟܼܪܵܝ ܗ̄ܘ̣ : ܘܐܝܼܬܼܵܘܗܝ ܡ̣ܢ ܬܪܹܝܢ ܟܝܵܢ̈ܝܼܢ ܕܢܘܼܟܼܪܵܝܑܝܼܢ ܠܲܚ̈ܕܼܵܕܹܐ . ܐܲܝܟܲܢܵܐ ܗܵܟܹܝܠ ܡܸܬܼܪܢܸܐ ܕܒܲܪ ܟܝܵܢܵܐ ܗ̄ܘ̣ ܕܝܼܠܲܢ ܒܐ̄ܢܵܫܘܼܬܼܵܐ : ܟܲܕܼ ܠܵܐ ܐܝܼܬܼܵܘܗܝ ܒܐܘܼܤܝܼܵܐ ܕܐ̄ܢܵܫܘܼܬܼܵܐ ؟ ܐܲܝܟܲܢܵܐ ܕܹܝܢ ܒܲܪ ܟܝܵܢܵܐ ܗ̄ܘ̣ ܕܐܲܒܼܵܐ : ܕܠܵܐ ܐܝܼܬܼܵܘܗܝ ܒܐܘܼܤܝܼܵܐ ܕܝܼܠܹܗ ؟ ܐܵܘ ܐܲܝܟܲܢܵܐ ܒܐܘܼܤܝܼܵܐ ܗ̤ܘ ܟܲܕܼ ܗ̤ܘ ܡ̣ܢ ܐܘܼܤܝܼܵܐ ܕܐܲܠܵܗܵܐ ܐܲܒܼܵܐ : ܘܡ̣ܢ ܐܘܼܤܝܼܵܐ ܕܝܼܠܲܢ : ܘܗ̤ܝ ܟܲܕܼ ܗ̤ܝ ܐܘܼܤܝܼܵܐ ܐܝܼܬܹܝܗ̇ . ܘܲܚܕܵܐ : ܬܲܪܬܹܝܢ ܐܘܿܤ̈ܝܼܵܣ ܕܢܘܼܟܼܪ̈ܵܝܵܢ ܠܲܚ̈ܕܼܵܕܹܐ : ܕܟܼܠ ܚܕܼܵܐ ܡ̣ܢ ܐܘܼܤ̈ܝܼܵܣ ܒܲܚܕܼܵܐ ܐܘܼܤܝܼܵܐ ܐܵܦ ܐܝܼܬܹܝܗ̇ ܐܵܦ ܡܸܬܼܪܲܢܝܵܐ ؟ ܐܸܢ ܕܹܝܢ ܗܵܕܹܐ ܠܵܐ ܡܸܫܟܿܚܵܐ : ܐܵܦ ܠܵܐ ܡܸܬܼܩܲܒܿܠܵܐ ܕܬܸܬܼܪܢܸܐ ܒܡܸܠܬܼܵܐ ܕܲܫܪܵܪܵܐ : ܠܵܘ ܗ̤ܘܝܘܼ ܟܝܵܢܵܐ ܒܲܟܼܝܵܢܹܗ ܡ̣ܢ ܐܘܼܤܝܼܵܐ ܕܐܲܒܼܵܐ : ܘܡ̣ܢ ܐܘܼܤܝܼܵܐ ܕܐ̄ܢܵܫܘܼܬܼܵܐ : ܕܠܲܬܼܪ̈ܲܝܘܿܢ ܢܸܗܘܸܐ ܒܲܪ ܟܝܵܢܵܐ . ܐܸܠܵܐ ܒܐܘܼܤܝܼܵܐ ܕܐܲܠܵܗܵܐ ܐܲܒܼܵܐ ܒܲܠܚܘܿܕܼ : ܒܲܪ ܟܝܵܢܹܗ ܗ̄ܘ̣ ܕܐܲܠܵܗܵܐ ܐܲܒܼܵܐ . ܒܐܘܼܤܝܼܵܐ ܕܹܝܢ ܕܝܼܠܲܢ : ܒܲܪ ܟܝܵܢܵܐ ܗ̄ܘ̣ ܕܝܼܠܲܢ . ܘܚܲܕܼܸ ܗ̤ܘ ܟܲܕܼ ܗ̤ܘ ܐܵܦ ܐܝܼܬܼܵܘܗܝ ܘܐܵܦ ܡܸܫܬܲܡܲܗ : ܕܡ̣ܢ ܟܝܵܢܵܐ ܕܐܲܠܵܗܵܐ ܘܲܕܼܡ̣ܢ ܟܝܵܢܵܐ ܕܝܼܠܲܢ : ܒܦܲܪܨܘܿܦܵܐ ܡ̇ܢ ܕܲܚܕܼܵܝܘܼܬܼܵܐ . ܒܲܟܼܝܵܢܹ̈ܐ ܓܹܝܪ ܟܝܵܢܵܐܝܼܬܼ pb. 412 ܦܪܝܼܫ : ܒܫܘܼܚܠܵܦܵܐ ܕܲܟܼܝܵܢܹ̈ܐ ܠܵܐ ܡܫܵܘܬܿܦܲܝ̈ ܠܲܚ̈ܕܼܵܕܹܐ : ܐܲܝܟܼ ܡܸܠܬܼܵܐ ܕܐܘܼܤ̈ܝܼܵܣ . ܘܲܕܲܬܸܫܪܸܐ ܗܵܘ̇ ܡܸܕܸܡ ܕܐܸܤܲܪܬܿ : ܠܵܐ ܡܸܫܟܲܚ ܐܲܢ̄ܬܿ . ܚܕܼܵܝܘܼܬܼܵܐ ܠܲܡ ܕܲܬܼܪܹܝܢ ܟܝܵܢ̈ܝܼܢ : ܘܠܵܘ ܬܪܹܝܢ ܟܝܵܢ̈ܝܼܢ ܚܲܕܼ ܟܝܵܢܵܐ . ܚܕܼܵܝܘܼܬܼܵܐ ܓܹܝܪ ܕܫܘܼܚܠܵܦܵܐ ܕܲܟܼܝܵܢܹ̈ܐ ܡܫܲܚ̈ܠܦܹܐ ܡܸܬܼܪܲܢܝܵܐ ܕܲܗܘ̤ܵܬܼ ܐܵܦ ܡܸܬܼܐܲܡܢܪܵܐ : ܘܠܵܐ ܗ̄ܘ̣ܵܐ ܕܫܘܼܚ̈ܠܵܦܹܐ ܕܼܠܵܗ̇ ܟܲܕܼ ܕܝܼܠܵܗ̇ ܕܐܘܼܤܝܼܵܐ . ܗܘܵܝܵܐ ܓܹܝܼܪ : ܕܲܚܕܼܵܐ ܐܘܼܤܝܼܵܐ ܐܝܼܬܼܵܘܗܝ . ܚܕܵܝܘܼܬܼܵܐ ܕܹܝܢ : ܟܢܝܼܫܘܼܬܼܵܐ ܕܐܘܼܤ̈ܝܼܵܣ ܐܝܼܬܹܝܗ̇ . ܩܘܼܪܸܠܘܿܣ . ܐܸܠܵܐ ܠܲܡ ܗܵܠܹܝܢ : ܠܵܘ ܗܵܟܲܢܵܐ ܡܸܬܼܚܲܙ̈ܝܵܢ ܠܢܸܤܛܘܿܪܝܼܣ : ܐܸܠܵܐ ܝܲܬܿܝܼܪܵܐܝܼܬܼ ܕܢܝܼܫܹܗ ܠܘܵܬܼ ܕܲܠܩܘܼܒܼܠܵܐ ܚܵܐܲܪ ܒܟܼܠܡܸܕܸܡ . ܐܵܡܲ݁ܪ ܗ̄ܘ̣ܵܐ ܗܵܟܹܝܠ ܒܥܹܕܬܵܐ ܟܲܕܼ ܡܬܲܪܓܸܡ ܗ̄ܘ̣ܵܐ : ܡܸܛܠ ܗܵܢܵܐ ܘܐܵܦ ܐܲܠܵܗܵܐ ܡܸܠܬܼܵܐ ܡܫܝܼܚܵܐ ܡܸܫܬܲܡܲܗ : ܡܸܛܠ ܕܐܝܼܬܼ ܠܹܗ ܢܲܩܝܼܦܘܼܬܼܵܐ ܠܘܵܬܼ ܡܫܝܼܚܵܐ ܐܲܡܝܼܢܵܐܝܼܬܼ . ܘܬܼܘܼܒܼ : ܕܠܵܐ ܒܘܼܠܒܵܠܵܐ ܠܲܡ ܢܛܲܪ ܠܢܲܩܝܼܦܘܼܬܼܵܐ ܕܲܟܼܝܵܢܹ̈ܐ . ܘܡܵܘܕܹܝܢ ܚ̄ܢܲܢ ܠܐܲܠܵܗܵܐ ܕܲܒܼܒܲܪܢܵܫܵܐ . ܡܝܲܩܪܝܼܢ ܚ̄ܢܲܢ ܠܒܲܪܢܵܫܵܐ : ܗܵܘ̇ ܕܲܒܼܢܲܩܝܼܦܘܼܬܼܵܐ ܕܐܲܠܵܗܵܘܼܬܼܵܐ : ܥܲܡ ܐܲܠܵܗܵܐ ܐܲܚܝܼܕܼ ܟܠ ܡܸܤܬܿܓܸܕܼ . ܚܵܙܹ̇ܐ ܐܲܢ̄ܬܿ ܟܡܵܐ ܪܲܚܝܼܩܵܐ ܡܸܠܬܹܗ ؟ ܪܘܼܫܥܵܐ ܓܹܝܪ ܤܲܓܿܝܼܐܵܐ ܡܲܐܝܵܐ . ܐܸܡܲ݁ܪ ܓܹܝܪ ܕܲܡܫܝܼܚܵܐ ܠܚܘܿܕܼܵܐܝܼܬܼ ܐܸܫܬܿܡܲܗ ܐܲܠܵܗܵܐ ܡܸܠܬܼܵܐ : ܐܝܼܬܼ ܠܹܗ ܕܹܝܢ ܢܲܩܝܼܦܘܼܬܼܵܐ ܠܘܵܬܼ ܡܫܝܼܚܵܐ ܐܲܡܝܼܢܵܐܝܼܬܼ : ܠܵܪܵܐ ܠܵܘ ܬܪܹܝܢ ܡܫܝܼܚܹ̈ܐ ܒܲܥ̇ܒܼܵܕܼܵܐ ܐܵܡܲ݁ܪ ؟ ܠܵܘ ܠܒܲܪܢܵܫܵܐ ܕܥܲܡ ܐܲܠܵܗܵܐ ܡܸܤܬܿܓܸܕܼ ܡܵܘܕܸܐ ܕܲܡܝܲܩܲܪ ؟ ܗܵܠܹܝܢ ܗܵܟܹܝܠ ܐܘܿ ܐܲܚܘܼܢ : ܡܸܬܼܚܲܙ̈ܝܵܢ ܕܲܡܚܲܝ̈ܢܵܢ ܠܘܵܬܼ ܗܵܠܹܝܢ ܕܡ̣ܢ ܗܵܢ̇ܘܿܢ ܡܸܬܼܐܲܡܪ̈ܵܢ : ܐܵܦ ܠܵܐ ܚܲܕܼ pb. 413 ܚܲܝܠܵܐ ܕܪܸܥܝܵܢܵܐ ܐܝܼܬܼ ܠܗܹܝܢ ܠܘܵܬܼ ܚ̈ܕܼܵܕܹܐ . ܗܵܘ̇ ܡ̇ܢ : ܬܪܹܝܢ ܐܸܡܲ݁ܪ ܒܹܗ ܒܤܘܼܥܪܵܢܵܐ . ܗܵܢ̇ܘܿܢ ܕܹܝܢ ܠܚܲܝܕܼ : ܗܵܢܵܘ ܕܹܝܢ ܠܚܲܕܼ ܒܪܵܐ ܘܡܵܪܝܵܐ ܘܐܲܠܵܗܵܐ ܡܵܘܕܹܝܢ ܘܤܵܓܼܕܝܼܢ . ܠܹܗ ܟܲܕܼ ܠܹܗ ܡ̣ܢ ܐܲܒܼܵܐ ܒܐܲܠܵܗܘܼܬܼܵܐ : ܘܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܒܐ̄ܢܵܫܘܼܬܼܵܐ . ܚܕܼܵܝܘܼܬܼܵܐ ܡ̇ܢ ܕܲܬܼܪܹܝܢ ܟܝܵܢ̈ܝܼܢ ܐܵܡ̇ܪܝܼܢ ܕܲܗܘ̤ܵܬ : ܒܪܲܡ ܚܲܕܼ ܡܫܝܼܚܵܐ : ܘܚܲܕܼ ܒܪܵܐ ܘܚܲܕܼ ܡܵܪܝܵܐ : ܡܵܘܕܹܝܢ ܢܲܗܝܼܪܵܐܝܼܬܼ . ܢܸܤܛܘܿܪܝܼܣ . ܙܵܕܹܩ ܗ̄ܘ̣ܵܐ ܕܢܹܐܡܲܪ ܠܘܵܬܼܵܟܼ ܚܲܟܿܝܼܡܵܐ ܐܵܩܵܩܝܼܣ : ܕܡܵܢܵܐ ܡܲܛܥܸܐ ܐܲܢ̄ܬܿ ܠܲܢ ؟ ܚܕܼܵܝܘܼܬܼܵܐ ܓܹܝܪ ܕܲܬܼܪܹܝܢ ܟܝܵܢ̈ܝܼܢ ܕܠܵܐ ܕܵܡܹ̇ܝܢ ܠܲܚ̈ܕܼܵܕܹܐ ܐܵܘܕܝܼܬܿ : ܘܲܒܼܗܵܘ̇ ܡܵܐ ܕܲܡܩܲܛܪܸܓܼ ܐܲܢ̄ܬܿ ܠܹܗ ܠܢܸܤܛܘܿܪܝܼܣ : ܡܸܬܼܚܙܸܐ ܐܲܢ̄ܬܿ ܕܥܲܡܹܗ ܡܵܘܕܸܐ ܐܲܢ̄ܬܿ : ܐܵܦܸܢ ܠܵܐ ܐܵܡܲ݁ܪ ܐܲܢ̄ܬܿ ܕܲܬܼܪܹܝܢ ܡܫܝܼܚܹ̈ܐ ܡܸܬܼܐܲܡܪܝܼܢ . ܐܵܦ ܠܵܐ ܓܹܝܪ ܢܸܤܛܘܿܪܝܼܣ : ܡܸܬܼܚܲܙܝܵܐ ܕܲܬܼܚܲܙܝܵܐ ܕܲܬܼܪܹܝܢ ܡܫܝܼܚܹ̈ܐ ܐܵܘܕܝܼ . ܐܸܠܵܐ ܡ̣ܢ ܐܲܝܠܹܝܢ ܕܐܲܢ̄ܬܿ ܡܲܛܸܒܼ ܐܲܢ̄ܬܿ ܥܠܵܘܗܝ ܕܗܵܟܲܢܵܐ ܐܵܡܲ݁ܪ ܟܲܕܼ ܠܵܐ ܡܵܘܕܸܐ : ܕܢܸܬܼܐܲܡܪܘܼܢ ܬܪܹܝܢ ܡܫܝܼܚܹ̈ܐ : ܒܗܵܕܹܐ ܐܵܦ ܐܲܢ̄ܬܿ ܡܸܬܼܚܙܸܐ ܐܲܢ̄ܬܿ ܕܲܬܼܪܹܝܢ ܡܫܝܼܚܹ̈ܐ ܐܵܡܲ݁ܪ ܐܲܢ̄ܬܿ . ܠܵܐ ܗ̄ܘ̣ܵܐ ܓܹܝܪ ܒܚܲܕܼ ܟܝܵܢܵܐ ܐܸܡܲ݁ܪ ܐܲܢ̄ܬܿ ܠܲܡܫܝܼܚܵܐ : ܐܸܠܵܐ ܕܒܲܬܼܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܐܝܼܬܼܵܘܗܝ ܒܐܘܤܝܼܵܐ ܕܝܼܠܗܘܿܢ ܕܠܵܐ ܕܵܡܹ̇ܝܢ ܠܲܚ̈ܕܼܵܕܹܐ . ܒܐܲܠܵܗܘܼܬܼܵܐ ܘܲܒܼܐ̄ܢܵܫܘܼܬܼܵܐ ܐܝܼܬܼܵܘܗܝ ܡܫܝܼܚܵܐ . ܒܗܵܝ̇ ܓܹܝܪ ܕܲܬܼܪܹܝܢ ܐܝܼܬܼܵܘܗܝ ܐܵܦ ܬܪܹܝܢ ܡܫܝܼܚ̈ܝܼܢ ܬܪ̈ܲܝܗܘܿܢ ܟܝܵܢ̈ܝܼܢ ܡܸܫܬܲܡܗܝܼܢ : ܒܚܲܕܼ ܘܒܹܗ ܟܲܕܼ ܒܹܗ ܒܲܫܡܵܐ ܕܲܡܫܝܼܚܵܐ . ܐܸܡܲܬܼܝ ܓܹܝܪ ܕܲܬܼܪܹܝܢ ܟܝܵܢ̈ܝܼܢ ܕܠܵܐ ܕܵܡܹ̇ܝܢ ܠܲܚ̈ܕܸܵܕܹܐ : ܒܹܗ ܟܲܕܼ ܒܹܗ ܒܲܫܡܵܐ ܡܸܫܬܲܡܗܝܼܢ : ܬܪܹܝܢ ܡܸܬܼܐܲܡܪܝܼܢ pb. 414 ܒܫܲܘܝܘܼܬܼ ܫܡܵܐ : ܐܸܠܵܐ ܒܲܚܕܼܵܝܘܼܬܼܵܐ ܐܸܡܲ݁ܪ ܐܲܢ̄ܬܿ ܚܲܕܼ . ܠܗܵܕܹܐ ܐܵܦ ܢܸܤܛܘܿܪܝܼܣ ܐܸܡܲ݁ܪ : ܕܲܬܼܪܹܝܢ ܟܝܵܢ̈ܝܼܢ ܚܲܕܼ ܡܫܝܼܚܵܐ . ܗܵܢ̇ܘܿܢ ܕܒܲܟܼܝܵܢܲܝ̈ܗܘܿܢ ܢܛܝܼܪܝܼܢ : ܘܠܵܐ ܤܢܝܼܩܝܼܢ ܠܲܡܩܲܝܵܡܘܼ ܚ̈ܕܼܵܕܹܐ : ܕܢܸܬܼܩܲܝܡܘܼܢ ܡ̣ܢ ܚܕܼܵܝܘܼܬܼܗܘܿܢ : ܐܸܠܵܐ ܠܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ ܩܲܝܸܡ̣ܘ . ܠܵܐ ܐܲܠܵܗܘܼܬܼܵܐ ܤܢܝܼܩܵܐ ܥܲܠ ܐ̄ܢܵܫܘܼܬܼܵܐ : ܘܠܵܐ ܬܘܼܒܼ ܐ̄ܢܵܫܘܼܬܼܵܐ ܤܢܝܼܩܵܐ ܥܲܠ ܐܲܠܵܗܘܼܬܼܵܐ . ܡܸܛܠ ܕܒܲܟܼܝܵܢܵܐ ܕܝܼܠܗܘܿܢ : ܕܠܵܐ ܤܢܝܼܩܘܼ ܐܸܢܘܿܢ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܚܕܼܵܝܘܼܬܼܵܐ ܕܐ̄ܢܵܫܘܼܬܼܵܐ : ܐܝܼܬܼ ܠܵܗ̇ ܠܐܲܠܵܗܘܼܬܼܵܐ ܕܢܸܗܘܸܐ ܐܲܠܵܗܵܐ ܐܲܠܵܗܵܐ ܠܵܐ ܤܢܝܼܩܵܐ . ܘܠܵܐ ܬܘܼܒܼ ܐ̄ܢܵܫܘܼܬܼܵܐ ܕܬܸܗܘܸܐ ܒܲܪܢܵܫܵܐ : ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܝܼܬܼ ܠܵܗ̇ . ܐܸܠܵܐ ܡ̣ܢ ܒܵܪܘܿܝܘܼܬܼܵܐ ܕܐܲܠܵܗܘܼܬܼܵܐ ܒܲܟܼܝܵܢܵܐ ܕܓܼܵܘܵܐ : ܐܵܦܸܢ ܡ̣ܢ ܒܪܝܼܬܼܵܗ̇ ܗܘ̤ܵܬܼ ܠܵܗ̇ ܐܵܦ ܚܕܼܵܝܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܠܫܘܼܡܠܵܝܵܐ ܕܲܚܕܼܵܐ ܐܘܼܤܝܼܵܐ ܗܘ̤ܵܬܼ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܐܸܠܵܐ ܠܦܲܪܨܘܿܦܵܐ ܕܲܡܕܲܒܪܵܢܘܼܬܼܵܐ ܕܲܚܠܵܦܲܝܢ . ܘܠܵܐ ܬܘܼܒܼ ܐܲܠܵܗܘܼܬܼܵܐ ܠܫܘܼܡܠܵܝܵܐ ܕܲܟܼܝܵܢܵܐ ܗܘ̤ܵܬܼ ܠܹܗ ܐ̄ܢܵܫܘܼܬܼܵܐ : ܐܸܠܵܐ ܠܦܲܪܨܘܿܦܵܐ ܕܲܡܒܿܪܵܢܘܼܬܼܵܐ ܕܲܚܠܵܦܲܝܢ . ܦܲܪܨܘܿܦܵܐ ܓܹܝܪ ܕܲܚ̈ܕܼܵܕܹܐ ܛܥܝܼܢܝܼܢ . ܘܡܸܛܠ ܗܵܢܵܐ ܒܦܲܪܨܘܿܦܵܐ ܕܲܟܼܝܵܢܵܐ ܚܲܕܼ : ܟܝܵܢܵܐ ܐ̄ܚܪܹܢܵܐ ܡܸܬܼܚܲܫܲܚ ܐܲܝܟܼ ܕܲܒܼܕܼܝܼܠܹܗ . ܠܵܘ ܒܲܐ̄ܚܪܹܢܵܐ ܘܲܐ̄ܚܪܹܢܵܐ ܓܵܘܢܵܐܝܼܬܼ ܬܪ̈ܲܝܗܘܿܢ : ܠܵܐ ܗ̄ܘ̣ܵܐ ܡ̣ܢ ܪܘܼܟܵܒܼܵܐ ܠܫܘܼܡܠܵܝܵܐ ܕܲܟܼܝܵܢܵܐ : ܐܲܝܟܲܢܵܐ ܕܢܲܦܫܵܐ ܘܦܲܓܼܪܵܐ ܠܲܟܼܝܵܢܵܐ ܕܒܲܪܢܵܫܵܐ . ܐܸܠܵܐ ܒܦܲܪܨܘܿܦܵܐ ܕܲܟܼܝܵܢܵܐ ܚܲܕܼ : ܟܝܵܢܵܐ ܐ̄ܚܪܹܢܵܐ ܒܹܗ ܟܲܕܼ ܒܹܗ ܐܲܝܟܼ ܕܲܒܼܕܼܝܼܸܠܹܗ ܡܸܬܼܚܲܫܲܢ . ܘܡܸܛܠ ܗܵܢܵܐ ܡ̣ܢ ܐ̄ܢܵܫܘܼܬܼܵܐ ܕܐܸܬܼܡܲܫܚܲܬ̤ : ܐܵܦ ܐܲܠܵܗܘܼܬܼܵܐ ܡܸܛܠ ܚܕܼܵܝܘܼܬܼܵܐ ܡܫܝܼܚܵܐ ܡܸܫܬܲܡܗܵܐ . ܘܐܝܼܬܼܵܘܗܝ pb. 415 ܡܫܝܼܚܵܐ ܡ̣ܢ ܬܪܹܝܢ ܟܝܵܢ̈ܝܼܢ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ . ܡ̣ܢ ܚܕܼܵܝܘܼܬܼܵܐ ܕܐܲܠܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܗ̤ܘ ܟܲܕܼ ܗ̤ܘ ܒܪܵܐ ܘܡܵܪܝܵܐ ܘܐܲܠܵܗܵܐ . ܐܲܝܠܹܝܢ ܓܹܝܪ ܕܒܲܚܕܼܵܝܘܼܬܼܵܐ ܚܲܕܼ ܡܸܬܼܐܲܡܪܝܼܢ : ܚܲܕܼ ܗܵܘ̇ ܡܵܐ ܕܲܡܚܲܝܲܕܼ ܒܲܟܼܝܵܢܵܐ ܐܝܼܬܼܵܘܗܝ . ܘܲܡܦܲܪܫܵܐܝܼܬܼ ܠܵܐ ܡܸܬܼܐܲܡܪܝܼܢ : ܐܲܝܟܼ ܐܲܝܠܹܝܢ ܕܲܒܼܫܲܘܝܘܼܬܼ ܫܡܵܐ ܡܸܬܼܐܲܡܪܝܼܢ . ܐܸܠܵܐ ܐܸܢܗ̤ܘ ܕܲܬܼܠܲܠܸܓܼ ܐܸܢܘܿܢ : ܠܵܐ ܡܸܬܼܦܲܠܲܓܼ ܗܵܘ̇ ܚܲܕܼ ܥܲܡܗܘܿܢ . ܒܲܟܼܝܵܢܵܐ ܓܹܝܪ ܕܝܼܠܹܗ ܐܝܼܬܲܝܗܹܝܢ ܐܘܼܤ̈ܝܼܵܣ ܥܲܡ ܚ̈ܕܼܵܕܹܐ : ܘܲܒܼܬܲܪ̈ܬܲܝܗܹܝܢ ܡ̣ܢ ܟܝܵܢܵܐ ܕܝܼܠܹܗ ܡܸܫܬܲܡܲܗ . ܐܲܟܼܙܢܵܐ ܕܲܚܕܼܵܐ ܚܲܝܘܼܬܼܵܐ ܡܸܫܬܲܡܲܗ ܢܲܦܫܵܐ ܘܦܲܓܼܪܵܐ ܕܲܡܚܲܕܝܼܿܢ : ܘܬܲܪܬܹܝܢ ܚܲܝ̈ܘܵܬܼܵܐ ܠܵܐ ܡܸܬܼܐܲܡܪܝܼܢ : ܚܲܕܼ ܚܝܵܐ ܢܲܦܫܵܐ ܘܦܲܓܼܪܵܐ . ܡܸܛܠ ܕܠܵܐ ܗ̄ܘ̣ܵܐ ܒܚܲܝܹ̈ܐ ܕܝܼܠܹܗ ܚܲܝ ܦܲܓܼܪܵܐ : ܐܸܠܵܐ ܒܲܚܕܼܵܝܘܼܬܼܵܐ ܕܢܲܦܫܵܐ . ܘܡܸܛܠ ܗܵܢܵܐ ܐܸܢܗ̤ܘ ܕܢܸܬܼܦܲܠܓܼܘܼܢ : ܠܵܐ ܡܸܬܼܦܲܠܓܼܝܼܢ ܚܲܝܹ̈ܐ . ܐܸܠܵܐ ܒܲܠܚܘܿܕܼ ܐܝܼܬܲܝܗܘܿܢ ܕܢܲܦܫܵܐ : ܕܲܬܼܪ̈ܲܝܗܘܿܢ ܡ̣ܢ ܟܝܵܢܵܗ̇ ܡܸܫܬܲܡܗܝܼܢ ܚܕܼܵܐ ܚܲܝܘܼܬܼܵܐ . ܬܸܬܼܢܤܸܒܼ ܗܵܟܹܝܠ ܒܬܲܚܘܝܼܬܼܵܐ ܐܵܦ ܥܲܠ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܕܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ܕܲܒܼܦܘܼܪܵܫܵܐ ܬܪܹܝܢ . ܗܵܘ̇ ܕܢܸܬܼܪܸܢܸܐ ܕܠܵܐ ܚܕܼܵܝܘܼܬܼܵܐ ܚܲܕܼ : ܠܵܐ ܡܸܫܟܿܚܵܐ . ܐܸܠܵܐ ܒܲܪܢܵܫܵܐ ܒܲܪܢܵܫܵܐ : ܘܐܲܠܵܗܵܐ ܐܲܠܵܗܵܐ . ܬܪ̈ܲܝܗܘܿܢ ܚܲܕܼ ܒܪܵܐ : ܚܲܕܼ ܡܵܪܝܵܐ . ܠܵܘ ܓܹܝܪ ܟܲܕܼ ܡܦܲܪܫܝܼܢ ܐܝܼܬܼ ܠܗܘܿܢ ܕܢܸܬܼܐܡܲܪ ܗܵܢܵܐ : ܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ . ܡܸܛܠ ܗܵܢܵܐ ܐܵܦ ܐܲܢ̄ܬܿ ܡܵܘܕܸܐ ܐܲܢ̄ܬܿ ܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢ̈ܝܼܢ : ܘܕܲܬܼܪܹܝܢ ܟܝܵܢ̈ܝܼܢ ܗܵܢ̇ܘܿܢ ܕܠܵܐ ܕܵܡܹ̇ܝܢ ܠܲܚ̈ܕܼܸܵܕܹܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . pb. 416 ܐܲܠܵܗܘܼܬܼܵܐ ܡܫܲܡܠܲܝܬܼܵܐ : ܘܐ̄ܢܵܫܘܼܬܼܵܐ ܡܫܲܡܠܲܝܬܼܵܐ . ܚܲܕܼ ܡܫܝܼܚܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ . ܐܵܘ ܕܲܠܡܵܐ ܠܚܲܕܼ ܟܝܵܢܵܐ ܐܵܡܲ݁ܪ ܐܲܢ̄ܬܿ ܡܫܝܼܚܵܐ : ܘܠܵܐ ܗ̄ܘ̣ܵܐ ܠܲܬܼܪܹܝܢ ܟܝܵܢ̈ܝܼܢ ܚܲܕܼ ܡܫܝܼܚܵܐ : ܘܝܲܬܼܝܼܪܬܵܐ ܐܝܼܬܹܝܗ̇ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ ܕܲܟܼܝܵܢܹ̈ܐ ؟ ܐܸܢ ܕܹܝܢ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܚܲܕܼ ܡܫܝܼܚܵܐ : ܒܲܚܕܼܵܝܘܼܬܼܵܐ ܐܸܡܲ݁ܪ ܐܲܢ̄ܬܿ ܐܲܝܟܼ ܢܸܤܛܘܿܪܝܼܣ : ܕܡ̣ܢ ܚܲܕܼ ܐ̄ܚܪܹܢܵܐ ܡܸܫܬܿܡܲܗ : ܘܡܵܢܵܐ ܒܲܪܵܢܵܐܝܼܬܼ ܪܵܗܹ̇ܛ ܐܲܢ̄ܬܿ ܠܲܡܨܵܕܼ ܠܲܐ̄ܚܪ̈ܵܢܹܐ : ܟܲܕܼ ܥܲܠ ܐܲܦܲܝ̈ܗܘܿܢ ܢܵܦܹ̇ܩ ܐܲܢ̄ܬܿ ܪܘܼܚܵܐ : ܘܒܼܵܟܼ ܐܝܼܬܼܵܝܗܹܝܢ ܬܲܪ̈ܬܲܝܗܹܝܢ . ܗܵܢܹܝܢ : ܘܕܲܠܩܘܼܒܼܠܵܐ ܕܝܼܠܗܹܝܢ ؟ . . . . ܘܬܼܘܼܒܼ ܠܗܹܝܢ ܟܲܕܼ ܠܗܹܝܢ ܡܚܵܘܸܐ . ܠܵܐ ܗ̄ܘ̣ܵܐ ܠܲܡ ܓܹܝܪ : ܐܲܝܟܲܢܵܐ ܕܐ̄̇ܢܵܫ̈ܝܼܢ ܗܲܪ̈ܵܛܝܼܩܹܗ ܩܲܕܼܡܵܝܹ̈ܐ ܐܲܤܒܲܪܘ ܢܤܲܒܼ ܟܝܵܢܵܐ : ܗܵܢܵܐ ܕܹܝܢ ܡ̣ܢ ܐܲܠܵܗܘܼܬܼܵܐ ܬܲܩܸܢ ܠܹܗ ܓܘܼܫܡܵܐ ܡܸܠܬܼܵܐ ܕܡ̣ܢ ܐܲܠܵܗܵܐ : ܡܲܤܒܪܝܼܢ ܚ̄ܢܲ . ܐܸܠܵܐ ܟܲܕܼ ܢܵܩ̇ܦܝܼܢ ܚ̄ܢܲܢ ܒܟܼܠܕܘܼܟ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܢܤܲܒܼ ܡܫܲܪܪܝܼܢ ܚ̄ܢܲܢ . ܟܲܕܼ ܒܗܵܕܹܐ ܠܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܐܲܝܟܼ ܕܲܒܼܤܘܼܟܵܠܵܐ ܡܩܲܒܿܠܝܼܢ ܚ̄ܢܲܢ : ܬܪܹܝܢ ܟܝܵܢ̈ܝܼܢ ܐܵܡ̇ܪܝܼܢ ܚ̄ܢܲܢ ܡܚܲܝ̈ܕܹܐ . ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ : ܐܲܝܟܼ ܡ̇ܢ ܕܐܸܬܿܬܿܪܝܼܡ ܠܹܗ ܡ̣ܢ ܟܲܕܘܼ ܫܘܼܚܠܵܦܵܐ ܕܲܬܼܪܹܝܢ ܟܝܵܢ̈ܝܼܢ : ܕܚܲܕܼ ܐܝܼܬܼܵܘܗܝ ܟܝܵܢܹܗ ܕܲܒܼܪܵܐ ܡܵܘܕܹܝܢ ܚ̄ܢܲܢ : ܒܪܲܡ ܕܹܝܢ ܕܐܸܬܼܒܲܪܢܲܫ ܘܐܸܬܿܒܲܤܲܪ . ܐܸܢ ܕܹܝܢ ܡܸܬܼܐܲܡܪܵܐ ܕܗܵܘ̇ ܕܐܸܬܼܒܲܤܲܪ ܐܵܘ ܕܐܸܬܼܒܲܪܢܲܫ : ܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܗܘ̤ܵܬܼ ܡܲܒܼܥܕܼܵܐ ܡܲܤܒܿܪܵܢܘܼܬܼܵܐ pb. 417 ܕܫܘܼܚܠܵܦܵܐ . ܩܵܘܝܼ ܓܹܝܪ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ . ܬܸܬܵܘܕܸܐ ܕܹܝܢ ܡܸܢܲܢ ܐܵܦ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ . ܢܸܤܛܘܿܪܝܼܣ . ܡܵܘܕܹܐ ܐܲܢ̄ܬܿ ܓܹܝܪ ܕܒܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܗܵܢܵܘ ܕܹܝܢ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . ܘܐܵܘܕܝܼܬܿ ܫܘܼܚܠܵܦܵܐ ܒܐܘܼܤ̈ܝܼܵܣ : ܘܲܒܼܩܵܘܝܼܘ ܕܠܵܐ ܒܘܼܠܒܵܠܵܐ . ܕܠܵܐ ܒܘܼܠܒܵܠܵܐ ܕܹܝܢ ܩܵܘܝܼܘ : ܐܲܝܟܼ ܡܵܐ ܕܐܝܼܬܲܝܗܘܿܢ ܟܝܵܢܹ̈ܐ : ܡܵܕܹܝܢ ܐܵܦ ܒܲܚܕܼܵܝܘܼܬܼܵܐ ܗܵܟܼܘܵܬܼ ܩܵܘܝܼܘ : ܐܲܝܟܲܢܵܐ ܗܵܟܹܝܠ ܡܩܵܘܹܝܢ ܟܝܵܢܹ̈ܐ ܕܠܵܐ ܒܘܼܠܒܵܠܵܐ : ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܠܵܐ ܡܩܵܘܹܝܢ ܐܲܝܟܼ ܕܐܝܼܬܲܝܗܘܿܢ ܒܲܟܼܝܵܢܵܐ ؟ . . . ܡ̣ܢ ܒܵܬܲܪ ܠܲܡ ܓܹܝܪ ܚܕܼܵܝܘܼܬܼܵܐ : ܐܸܬܼܒܲܛܲܪ ܦܘܼܪܫܵܢܵܐ ܕܠܲܬܼܪܹܝܢ : ܘܲܕܚܲܕܼ ܐܝܼܬܼܵܘܗܝ ܟܝܵܢܵܐ ܕܲܒܼܪܵܐ ܡܵܘܕܹܝܢ ܚ̄ܢܲܢ . ܐܸܢ ܓܹܝܪ ܠܵܐ ܩ̣ܵܘܝܼܘ ܐܵܦ ܒܲܚܕܼܵܝܘܼܬܼܵܐ ܐܲܝܟܼ ܡܵܐ ܕܐܝܼܬܲܝܗܘܿܢ ܟܝܵܢܹ̈ܐ : ܐܸܠܵܐ ܡܸܬܼܒܲܛܠܝܼܢ ܦܘܼܪ̈ܫܵܢܹܐ ܕܝܼܠܗܘܿܢ ܕܲܒܼܗܘܿܢ ܡܸܬܼܪܢܹܝܢ ܬܪܹܝܢ : ܐܵܦ ܒܲܚܕܼܵܝܘܼܬܼܵܐ : ܟܲܕܼ ܡܩܵܘܹܝܢ ܟܝܵܢܹ̈ܐ ܕܠܵܐ ܒܘܼܠܒܵܠ : ܒܘܼܠܒܵܠܵܐ ܗܵܘܹ̇ܐ . ܘܒܼܘܼܠܒܵܠܵܐ ܕܫܘܼܚܠܵܦܵܐ ܘܲܕܫܘܓܼܢܵܝܵܐ : ܗܵܘܵܝܵܐ ܗ̄ܘ̣ ܕܲܠܚܲܕܼ ܟܝܵܢܵܐ . ܡܵܢܵܐ ܗܵܟܹܝܠ ܡܸܬܼܚܙܸܐ ܠܵܟܼ : ܕܠܵܐ ܒܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ ܒܲܟܼܝܵܢܹ̈ܐ ܕܐܸܬܼܚܲܝܕܼܵܬ̤ : ܡܵܕܹܝܢ ܬܪܹܝܢ ܗܵܢ̇ܘܿܢ ܕܡܸܗܘܿܢ ܐܝܼܬܼܵܘܗܝ ܚܲܕܼ ܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܐܵܦ ܒܲܚܕܼܵܝܘܼܬܼܵܐ ܬܪܹܝܢ . ܘܠܵܐ ܡܸܬܼܒܲܛܠܝܼܢ ܫܘܼܚ̈ܠܵܦܹܐ ܟܝܵܢܵܝܹ̈ܐ : ܕܲܒܼܗܘܿܢ ܬܪܹܝܢ ܡܸܬܼܪܢܹܝܢ . ܕܗܵܢܵܐ ܠܵܐ ܐܝܼܬܼܵܘܗܝ ܗܵܘ̇ ܒܐܘܼܤܝܼܵܐ : ܐܵܦ ܠܵܐ ܗܵܘ̇ ܗܵܢܵܐ ܒܐܘܼܤܝܼܵܐ . ܠܵܐ ܓܹܝܪ ܡܸܪܢܵܐ ܬܸܪܢܸܐ ܗܵܟܲܢܵܐ : ܠܵܐ ܕܹܝܢ ܬܹܐܡܲܪ ܐܲܝܟܼ pb. 418 ܕܪܵܢܹܐ ܐܲܢ̄ܬܿ . ܐܲܝܟܲܢܵܐ ܗܵܟܹܝܠ ܒܚܘܼܫܵܒܲܝ̈ܟ ܡܩܲܒܸܿܠ ܐܲܢ̄ܬܿ ܬܪܹܝܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ ܐܲܝܟܼ ܡ̇ܢ ܕܲܡܒܲܛܸܠ ܦܘܼܪܫܵܢܵܐ ܕܠܲܬܼܪܹܝܢ ܟܝܵܢ̈ܝܼܢ : ܚܲܕܼ ܟܝܵܢܵܐ ܐܵܡܲ݁ܪ ܐܲܢ̄ܬܿ ܕܲܒܼܪܵܐ ؟ ܠܥܸܠ ܐܵܡܲ݁ܪ ܐܲܢ̄ܬܿ ܕܲܬܼܪܹܝܢ ܐܝܼܬܲܝܗܘܿܢ ܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܪܵܐ : ܘܲܠܬܲܚܬܿ ܕܚܲܕܼ ܗ̄ܘ̣ ܟܝܵܢܵܐ ܕܲܒܼܪܵܐ . ܐܲܝܟܼ ܡ̇ܢ ܕܠܲܟܼܝܵܢܵܐ : ܘܠܵܐ ܗ̄ܘ̣ܵܐ ܠܦܲܪܨܘܼܦܵܐ : ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ . ܠܲܟܼܝܵܢܹ̈ܐ ܕܲܬܼܪ̈ܲܝܗܘܿܢ ܗܵܢ̇ܘܿܢ ܕܐܸܬܼܚܲܝܲܕܼܘ : ܗܘ̤ܵܘ ܚܲܕܼ . ܗܵܕܹܐ ܓܹܝܪ ܚܕܼܵܝܘܼܬܼܵܐ : ܡܸܫܬܿܓܼܢܝܵܢܝܼܬܼܵܐ ܗ̣̄ܝ ܘܡܸܫܬܲܚܠܦܵܢܝܼܬܼܵܐ : ܒܗܵܝ̇ ܕܠܲܟܼܝܵܢܵܐ ܗܵܘ̇ܝܵܐ ܘܲܠܫܘܼܡܠܵܝܵܐ ܕܲܟܼܝܵܢܵܐ . ܗܵܕܹܐ ܠܵܐ ܐܝܼܬܹܝܗ̇ ܡ̣ܢ ܬܪܹܝܢ ܟܝܵܢ̈ܝܼܢ ܡܫܲܡ̈ܠܲܝܵܐ : ܐܸܠܵܐ ܡ̣ܢ ܬܪܹܝܢ ܕܠܵܐ ܡܫܲܡܠܹܝܢ . ܟܠ ܟܝܵܢܵܐ ܓܹܝܪ ܡܫܲܡܠܝܵܐ : ܕܢܸܗܘܸܐ ܘܢܚܸܐ ܠܵܐ ܤܢܝܼܩ ܕܢܸܗܘܸܐ . ܒܪܘܼܟܵܒܼܵܐ ܓܹܝܪ ܟܝܵܢܵܝܵܐ ܡܸܬܼܚܲܙܝܵܐ : ܕܐܵܦ ܠܵܐ ܚܲܕܼ ܡ̣ܢ ܟܝܵܢܹ̈ܐ ܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ : ܐܝܼܬܼܵܘܗܝ ܡܫܲܡܠܝܵܐ . ܐܸܠܵܐ ܥܲܠ ܚܕܼܵܕ̈ܐ ܤܢܝܼܩܝܼܢ ܕܢܸܗܘܘܿܢ ܘܢܸܬܼܩܲܝܡܘܼܢ : ܐܲܝܟܼܙܢܵܐ ܕܦܲܓܼܪܵܐ ܤܢܝܼܩ ܕܢܸܚܸܐ ܥܲܠ ܢܲܦܫܵܐ : ܠܵܐ ܗ̄ܘ̣ܵܐ ܓܹܝܪ ܡܸܢܹܗ ܘܠܹܗ ܚܲܝ . ܘܢܲܦܫܵܐ ܕܬܲܪܓܸܫ : ܤܢܝܼܩܵܐ ܥܲܠ ܦܲܓܼܪܵܐ . ܘܐܸܢ ܕܹܝܢ ܠܵܐ : ܚܵܙ̇ܝܵܐ ܗ̄ܘ̣ܵܬܼ ܐܵܦ ܟܲܕܼ ܠܲܝܬܿ ܗ̄ܘ̣ܵܐ ܠܵܗ̇ ܥܲܝ̈ܢܹܐ : ܘܫܵܡ̇ܥܵܐ ܗ̄ܘ̣ܵܬܼ ܐܵܦ ܟܲܕܼ ܢܲܟܼܝܵܐ ܗ̄ܘ̣ܵܬܼ ܡܲܫܡܲܥܬܼܵܐ : ܗܵܟܲܢܵܐ ܐܵܦ ܥܲܠ ܪܸ̈ܓܼܫܹܐ ܐ̄ܚܪ̈ܵܢܹܐ . ܐܲܝܟܲܢܵܐ ܓܹܝܪ ܡ̣ܢ ܬܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܐܸܡܲ݁ܪ ܐܲܢ̄ܬܿ ܚܲܕܼ ܟܝܵܢܵܐ : ܟܲܕܼ ܐ̄ܢܵܫܘܼܬܼܵܐ ܡܫܲܡܠܲܝܵܬܐ ܐܝܼܬܹܝܗ̇ : ܕܠܵܐ ܤܢܝܼܩܵܐ ܕܬܸܗܘܸܐ ܒܲܪܢܵܫܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ؟ pb. 419 ܠܵܐ ܗ̄ܘ̣ܵܐ ܓܹܝܪ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܝܼܬܼ ܠܵܗ̇ ܕܬܸܗܘܸܐ ܒܲܪܢܵܫܵܐ : ܐܸܠܵܐ ܡ̣ܢ ܚܲܝܠܵܐ ܒܵܪܘܿܝܵܐ ܕܐܲܠܵܗܑܵܐ : ܗܵܘ̇ ܕܲܠܟܼܠ ܐܲܝܠܹܝܢ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ ܐܲܝܬܝܼ ܠܲܗܘܵܝܵܐ : ܐܵܦܸܢ ܥܲܡܵܗ̇ ܕܲܒܼܪܝܼܬܹܗ ܗܘ̤ܵܬܼ ܚܕܼܵܝܘܼܬܼܵܐ . ܘܠܵܐ ܗ̄ܘ̣ܵܐ ܐܲܠܵܗܘܼܬܼܵܐ : ܐܲܝܟܼ ܕܠܝܼܕܲܥܬܼܵܐ ܐܵܘ ܐܲܝܟܼ ܕܠܪܓܸܫܬܼܵܐ ܕܐ̄ܢܵܫܝ̈ܬܼܵܐ : ܤܢܝܼܩܵܐ ܗ̄ܘ̣ܵܬܼ ܥܲܠ ܐ̄ܢܵܫܘܼܬܼܵܐ . ܐܲܝܟܲܢܵܐ ܡܵܕܹܝܢ ܠܚܲܕܼ ܟܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐܐ ܕܲܒܼܪܵܐ ؟ ܒܲܛܸܠ ܐܸܢܘܿܢ ܡܵܕܹܝܢ ܠܲܬܼܪܹܝܢ ܟܝܵܢܹ̈ܐ ܓܡܝܼܪܵܐܝܼܬܼ : ܘܐܝܼܬܼ ܠܵܗ̇ ܐܲܬܼܪܵܐ ܠܗܵܝ̇ ܕܚܲܕܼ ܟܝܵܢܵܐ . ܕܠܵܐ ܢܲܦܫܵܐ : ܐܲܝܟܼ ܕܐܼܡ݂ܲܪ ܐܵܪܝܼܘܿܣ . ܐܵܘ ܕܠܵܐ ܡܲܕܿܥܵܐ : ܐܲܝܟܼ ܕܐܸܡ݂ܲܪ ܐܵܦܘܿܠܝܼܢܵܪܝܼܣ . ܘܝܵܗܹ̇ܒܼ ܐܲܢ̄ܬܿ ܠܒܲܪܢܵܫܵܐ ܚܲܕܼ ܟܝܵܢܵܐ : ܠܒܲܪ ܡ̣ܢ ܟܠܗܘܿܢ ܟܝܵܢܹ̈ܐ . ܘܡ̣ܢ ܒܵܬܲܪ ܗܵܕܹܐ : ܕܠܵܐ ܐܝܼܬܼܵܘܗܝ ܠܵܐ ܤܢܝܼܩܵܐ ܐܲܠܵܗܵܐ ܡܸܠܬܼܵܐ : ܡܸܛܠ ܕܠܵܐ ܐܝܼܬܼܵܘܗܝ ܟܝܵܢܵܐ ܡܫܲܡܠܝܵܐ : ܒܗܵܝ̇ ܕܲܤܤܝܼܩ ܥܲܠ ܟܝܵܢܵܐ ܕܒܲܪܢܵܫܵܐ . ܗܵܫܵܐ ܕܹܝܢ ܕܲܠܩܘܼܒܼܠܵܐ ܟܠܗܹܝܢ ܒܵܗ̇ ܟܲܕܼ ܒܵܗ̇ ܐܸܡܲ݁ܪ ܐܲܢ̄ܬܿ . ܘܲܬܼܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܕܡܸܢܗܘܿܢ ܐܝܼܬܼܵܘܗܝ ܒܪܵܐ : ܘܕܲܠܚܲܕܼ ܟܝܵܢܵܐ ܕܲܒܼܪܵܐ ܗܘ̤ܵܬܼ ܚܕܼܵܝܘܼܬܼܵܐ . ܘܠܵܐ ܗ̄ܘ̣ܵܐ ܡܸܟܹܝܠ ܡ̣ܢ ܗܵܠܹܝܢ ܡܸܬܼܪܢܸܐ ܕܐܝܼܬܼܵܘܗܝ ܚܲܕܼ ܒܪܵܐ : ܘܲܬܼܪܹܝܢ ܟܝܵܢ̈ܝܼܢ ܕܲܡܚܲܕܝܼܢ ܐܸܡܲܪܬܿ : ܘܬܼܘܼܒܼ ܕܲܠܚܲܕܼ ܟܝܵܢܵܐ ܕܲܒܼܪܵܐ : ܘܲܡܪܝܼܡ ܐܲܢ̄ܬܿ ܠܗܵܘ̇ ܕܒܸܤܪܵܐ . ܘܡܸܛܠ ܗܵܢܵܐ : ܡ̣ܢ ܒܵܬܲܪ ܚܕܼܵܝܘܼܬܼܵܐ : ܡܒܲܛܸܠ ܐܲܢ̄ܬܿ ܦܘܼܪܫܵܢܵܐ ܕܲܬܼܪܹܝܢ . ܒܗܵܝ̇ ܕܲܟܼܝܵܢܵܐ ܕܒܸܤܪܵܐ ܐܸܬܼܒܲܛܲܠ ܠܹܗ . ܐܵܘ ܡܸܛܠ ܕܐܸܬܼܚܲܒܲܠ : ܐܵܘ ܡܸܛܠ ܕܐܸܬܲܚܠܲܦ . ܘܲܠܚܲܕܼ ܟܝܵܢܵܐ ܕܲܒܼܪܵܐ ܡܗܲܝܡܸܢ ܐܲܢ̄ܬܿ : ܒܪܲܡ ܕܐܸܬܼܒܲܪܢܲܫ ܘܐܸܬܼܓܲܫܲܡ . ܠܐܲܝܢܵܐ ܘܠܲܐܝܢܵܐ ܟܝܵܢܵܐ ܐܸܡ݂ܲܪܬܿ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܪܵܐ ؟ ܘܐܲܝܢܵܘ pb. 420 ܚܲܕܼ ܟܝܵܢܵܐ ܕܲܒܼܪܵܐ ؟ ܗܵܠܹܝܢ ܕܹܝܢ ܕܡ̣ܢ ܬܪܹܝܢ ܟܝܵܢ̈ܝܼܢ ܠܚܲܕܼ ܟܝܵܢܵܐ ܡܸܬܼܚܲܝܕܝܼܢ : ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ ܕܐܸܬܼܚܲܝܲܕܼܘ ܡܸܬܼܪܢܹܝܢ . ܐܲܝܟܼ ܙܢܵܐ : ܕܡ̣ܢ ܦܫܝܼܛܹ̈ܐ ܡܪܲܟܹܒܼܵܐ . ܡܵܕܹܝܢ ܡܪܲܟܿܒܼܵܐ ܗ̄ܘ̣ ܚܲܕܼ ܟܝܵܢܵܐ ܕܲܒܼܪܵܐ : ܘܡܸܛܠ ܗܵܢܵܐ ܐܸܡ݂ܲܪܬܿ : ܒܪܲܡ ܡܓܲܫܲܡ . ܐܲܝܟܲܢܵܐ ܬܘܼܒܼ ܡܸܬܼܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ : ܕܠܵܐ ܢܸܬܼܪܢܸܐ ܥܲܡ ܒܸܤܪܵܐ ؟ ܘܲܬܼܪܹܝܢ ܐܸܡܲ݁ܪ ܐܲܢ̄ܬܿ : ܘܲܕܼܠܵܐ ܙܵܕܹܩ ܕܢܸܬܼܪܢܘܿܢ ܬܪܹܝܢ ܒܵܬܲܪ ܚܕܼܵܝܘܼܬܼܵܐ : ܐܲܝܟܼ ܡ̇ܢ ܕܲܡܒܲܛܸܠ ܦܘܼܪܫܵܢܵܐ ܕܲܬܼܪܹܝܢ . ܘܲܠܚܲܕܼ ܟܝܵܢܵܐ ܕܲܒܪܵܐ ܐܸܡܲ݁ܪ ܐܲܢ̄ܬܿ : ܘܲܕܼܡܸܬܼܪܢܿܢ ܬܪܹܝܢ ܡ̣ܢ ܐܵܢܲܢܩܹܐ ܝܵܗܹ̇ܒܼ ܐܲܢ̄ܬܿ . ܒܗܵܝ̇ ܕܐܵܡܲ݁ܪ ܐܲܢ̄ܬܿ : ܕܲܡܓܲܫܲܡ ܡ̣ܢ ܒܵܬܲܪ ܚܕܼܵܝܘܼܬܼܵܐ . ܒܒܸܤܪܵܐ ܓܹܝܪ ܡܒܲܤܲܪ : ܕܒܲܟܼܝܵܢܵܐ ܐܝܼܬܼܵܘܗܝ ܒܸܤܪܵܐ . ܡܵܕܹܝܢ ܬܪܹܝܢ ܟܝܵܢ̈ܝܼܢ ܝܵܗܹ̇ܒܼ ܐܲܢ̄ܬܿ ܠܡܵܪܝܵܐ ܡ̣ܢ ܒܵܬܲܪ ܚܕܼܵܝܘܼܬܼܵܐ : ܚܲܕܼ ܟܝܵܢܵܐ ܕܲܒܼܪܵܐ : ܘܚܲܕܼ ܒܸܤܪܵܐ ܕܲܡܒܲܤܲܪ ܒܹܗ . ܐܵܘ ܡ̣ܢ ܩܕܼܵܡ ܚܕܼܵܝܘܼܬܼܵܐ ܟܝܵܢܹ̈ܐ ܡܦܲܪ̈ܫܹܐ ܡܸܬܼܪܢܹܝܢ : ܕܐܲܠܵܗܘܼܬܹܗ ܕܲܒܼܪܵܐ ܘܲܕܼܐ̄ܢܵܫܘܼܬܹܗ . ܘܗܵܝܕܹܝܢ ܐܸܬܼܟܲܢܲܫܘ ܗ̄ܘ̣ܵܘ ܠܒܼܘܼܛܵܠܵܐ ܕܚܲܕܼ ܟܝܵܢܵܐ . ܘܗܵܟܲܢܵܐ ܕܹܝܢ : ܐܵܦ ܠܵܐ ܡ̣ܢ ܩܕܼܵܡ ܚܕܼܵܝܘܼܬܼܵܐ : ܐܵܦ ܠܵܐ ܡ̣ܢ ܒܵܬܲܪ ܚܕܼܵܝܘܼܬܼܵܐ : ܡܸܬܼܪܢܸܐ ܒܪܵܐ ܡ̣ܢ ܬܪܹܝܢ ܟܝܵܢ̈ܝܼܢ . ܐܵܘ ܗܵܕܹܐ ܐܸܡܲ݁ܪ ܐܲܢ̄ܬܿ : ܕܲܡܩܵܘܹܝܢ ܟܲܕܼ ܠܵܐ ܡܚܲܝܕܝܼܢ ܐܵܦ ܠܵܐ ܡܦܲܪܫܝܼܢ : ܘܦܲܚܫ ܠܚܘܿܪܵܘܗܝ ܟܝܵܢܵܐ ܕܲܒܼܪܵܐ ܡ̣ܢ ܟܝܵܢܵܐ ܕܐ̄ܢܵܫܘܼܬܼܵܐ : ܐܲܝܟܼ ܡ̇ܢ ܕܲܡܒܲܛܸܠ ܦܘܼܪܫܵܢܵܐ ܕܠܲܬܼܪܹܝܢ . ܘܠܵܐܩܵܩܝܼܣ ܐܲܝܟܼ ܕܲܠܟܲܠܒܵܐ ܕܲܡܓܲܪܲܝ ܘܲܡܒܲܥܪܲܪ ܠܩܘܼܒܼܠܵܟܼ : ܫܵܕܹܐ ܐܲܢ̄ܬܿ ܩܕܼܵܡܵܘܗܝ : ܗܵܝ̇ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܡܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ : ܘܐܸܡܲ݁ܪ ܐܲܢ̄ܬܿ : ܕܲܡܗܲܡܢܝܼܢ ܚ̄ܢܲܢ ܕܲܚܕܼܵܐ ܐܝܼܬܹܝܗ̇ ܐܘܼܤܝܼܵܐ pb. 421 ܕܲܒܼܪܵܐ . ܘܬܼܘܼܒܼ ܩܕܼܵܡ ܡܲܕܼܢܚܝܹ̈ܐ ܕܲܒܼܪܲܡ ܕܲܡܒܲܤܲܪ : ܐܲܝܟܲܢܵܐ ܕܠܵܐ ܢܸܬܼܓܲܪܘܿܢ . ܐܸܡܲܪܬܿ ܐܵܦ ܠܗܵܝ̇ : ܕܲܕܼܠܵܐ ܒܘܼܠܒܵܠܵܐ ܓܡܝܼܪܵܐܝܼܬܼ ܗܘ̤ܵܬܼ ܚܕܼܵܝܘܼܬܼܵܐ . ܘܲܠܟܼܠ ܐ̄ܢܵܫ : ܐܲܝܟܼ ܕܒܼܵܥܹ̇ܐ ܝܵܗܹ̇ܒܼ ܐܲܢ̄ܬܿ . ܐܵܩܵܩܝܼܣ . ܐܸܠܵܐ ܠܲܡ ܓܹܝܪ ܘܲܟܼܡܵܐ ܙܲܒܼܢ̈ܝܼܢ ܐܵܡ̇ܪܝܼܢ ܗܵܠܹܝܢ ܕܲܠܩܘܼܒܼܠܵܐ : ܕܗܵܐ ܓܲܠܝܵܐܝܼܬܼ ܟܲܕܼ ܥܵܒܼ̇ܕܝܼܢ ܗܵܠܹܝܢ ܬܵܘܕܝܼܬܼܵܐ ܕܗܲܝܡܵܢܘܼܬܼܵܐ ܬܪܝܼܨܬܵܐ : ܬܪܹܝܢ ܟܝܵܢ̈ܝܼܢ ܡܫܲܡܗܝܼܢ . ܘܲܡܦܲܪܫܝܼܢ ܢܒܵܬܼ̈ ܩܵܠܹ̈ܐ ܕܲܡ̈ܡܲܠܲܠܝ ܐܲܠܵܗܵܝ̈ܬܼܵܐ : ܐܲܝܟܼ ܫܘܼܚܠܵܦܵܐ ܕܲܟܼܝܵܢܹ̈ܐ . ܘܗܵܐ ܐܲܝܟܲܢܵܐ ܕܠܵܐ ܗ̄ܘ̣ܵܐ ܕܲܠܩܘܼܒܼܠܵܐ ܠܘܵܬܼ ܗܵܠܹܝܢ ܕܝܼܠܵܟܼ ܐܝܼܬܲܝܗܹܝܢ ܗܵܠܹܝܢ : ܠܵܐ ܓܹܝܪ ܡܸܬܿܛܦܝܼܣ ܐܲܢ̄ܬܿ ܕܠܲܬܼܪܹܝܢ ܦܲܪ̈ܨܘܿܦܹܐ ܐܵܘ ܩܢܘܿܡܹ̈ܐ ܠܲܡܦܲܠܵܓܼܵܘܼ ܠܲܒܼ̈ܢܵܬܼ ܩܵܠܹ̈ܐ . ܩܘܼܪܸܠܘܿܣ . ܐܸܠܵܐ ܐܘܿ ܚܲܟܿܝܼܡܵܐ : ܐܵܡܲ݁ܪ ܐ̄ܢܵܐ ܕܲܟܼܬܼܝܼ̈ܒܼܵܢ ܐܸܢܹܝܢ ܒܪ̈ܫܹܐ : ܕܐܲܝܢܵܐ ܕܲܠܦܲܪ̈ܨܘܿܦܹܐ ܬܪܹܝܢ ܐܵܘ ܩܢܘܿܡܹ̈ܐ ܡܦܲܠܸܓܼ ܠܲܒܼ̈ܢܵܬܼ ܩܵܠܹ̈ܐ : ܘܡܸܢܗܹܝܢ ܐܲܝܟܼ ܕܲܠܒܲܪܢܵܫܵܐ ܕܲܠܚܘܿܕܼܵܐܝܼܬܼ ܡܸܬܼܝܼܕܲܥ ܠܒܲܪ ܡ̣ܢ ܡܸܠܬܼܵܐ ܕܐܲܠܵܗܵܐ : ܡܸܢܗܹܝܢ ܕܹܝܢ ܐܲܝܟܼ ܡ̇ܢ ܕܦܲܐ̈ܝܵܢ ܠܐܲܠܵܗܵܐ ܒܲܠܚܘܿܕܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ . ܗܵܢܵܐ ܢܸܗܘܸܐ ܡܚܲܝܲܒܼ . ܫܘܼܚܠܵܦܵܐ ܕܹܝܢ ܕܲܒܼ̈ܢܵܬܼ ܩܵܠܹ̈ܐ : ܘܠܵܐ ܒܚܲܕܼ ܡ̣ܢ ܙܢܝܼ̈ܢ ܐܵܪܝܼܡܢ ܚ̄ܢܲܢ ܐܵܦ ܕܚܲܩܢ ܚ̄ܢܲܢ ܠܒܲܪ ܠܗܵܝ̇ ܕܲܢܦܲܠܸܓܼ ܐܸܢܹܝܢ : ܐܲܝܟܼ ܕܠܲܒܼܪܵܐ ܠܚܘܿܕܵܐܝܼܬܼ ܠܡܸܠܬܼܵܐ ܕܡ̣ܢ ܐܲܒܼܵܐ : ܘܐܲܝܟܼ ܕܲܠܒܲܪܢܵܫܵܐ ܬܘܼܒܼ ܠܚܘܿܕܵܐܝܼܐܬܼ ܒܪܵܐ ܡܸܬܼܝܼܕܲ ܡ̣ܢ ܐܲܢ̄ܬܿܬܼܵܐ . ܚܲܕܼ ܗ̄ܘ̣ ܓܹܝܪ ܫܲܪܝܼܪܵܐܝܼܬܼ ܟܝܵܢܵܗ̇ ܕܡܸܠܬܼܵܐ : ܝܵܕܼܥܝܼܢ ܚ̄ܢܲܢ ܓܹܝܪ ܕܐܸܬܼܓܲܫܲܡ ܘܐܸܬܼܒܲܪܢܲܫ . ܢܸܤܛܘܿܪܝܼܣ . ܐܵܪܵܐ ܒܪܸܥܝܵܢܵܐ ܘܲܒܼܢܲܩܝܼܦܘܼܬܼܵܐ ܕܒܼܘܼܚܵܝܵܐ ܐܲܦܝܼܤܹܗ pb. 422 ܗ̄ܘ̣ܵܐ : ܒܡܸܠܹ̈ܐ ܗܸܠܹܝܢ ܠܐܵܩܵܩܝܼܣ : ܘܠܵܐ ܗ̄ܘ̣ܵܐ ܐܲܝܟܼ ܕܠܲܐܝܢܵܐ ܕܒܲܦܓܼܘܼܕܹ̈ܐ ܪܡܸܐ : ܢܓܲܕܼ ܠܹܗ ܠܡܸܩܲܦ ܠܟܼܠ ܐܲܝܟܵܐ ܕܢܸܒܼܥܸܐ ؟ ܐܸܡ݂ܲܪ ܓܹܝܪ : ܕܲܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢ̈ܝܼܢ ܗܘ̤ܵܬܼ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܘܲܓܼܡܝܼܪܵܐܝܼܬܼ : ܕܠܵܐ ܒܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ . ܐܲܝܟܲܢܵܐ ܗܵܟܹܝܠ ܚܲܕܼ ܗ̄ܘ̣ ܟܝܵܢܹܗ ܕܲܒܼܪܵܐ : ܗܵܘ̇ ܕܐܸܡܲܪܬܿ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܗܵܢܵܘ ܕܹܝܢ ܒܲܟܼܝܵܢܹ̈ܐ : ܗܵܘ̇ ܒܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ . ܐܲܝܟܲܢܵܐ ܗܵܟܹܝܠ ܚܲܕܼ ܗ̄ܘ̣ ܟܝܵܢܹܗ ܕܲܒܼܪܵܐ : ܗܵܘ̇ ܕܐܸܡܲܪܬܿ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܗܵܢܵܘ ܕܹܝܢ ܒܲܟܼܝܵܢܹ̈ܐ : ܗܵܘ̇ ܡܵܐ ܕܡܸܢܗܘܿܢ ܐܝܼܬܼܵܘܗܝ ؟ ܠܲܝܬܿ ܓܹܝܪ ܟܝܵܢܵܐ ܕܢܸܗܘܸܐ ܬܪܹܝܢ ܟܝܵܢ̈ܝܼܢ : ܗܵܢ̇ܘܿܢ ܕܡܸܢܗܘܿܢ ܢܸܗܘܸܐ ܚܲܕܼ ܘܠܵܐ ܗ̄ܘ̣ܵܐ ܬܪܹܝܢ . ܐܸܠܵܐ ܠܲܡ ܗ̤ܘ ܒܲܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܚܲܕ : ܘܬܼܘܼܒܼ ܠܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܚܲܕܼ ܗ̄ܘ̣ . ܘܕܲܬܼܪܹܝܢ ܢܸܪܢܸܐ ܕܠܵܐ ܒܘܼܠܒܵܠܵܐ : ܘܲܠܫܘܼܚܠܵܦܵܐ ܕܐܘܼܪܤ̈ܝܼܵܣ : ܘܬܼܘܼܒܼ ܕܠܵܐ ܢܸܪܢܸܐ ܬܪܹܝܢ : ܐܸܠܵܐ ܚܲܕܼ . . ܡܲܢܘܼ ܡܸܤܬܲܟܲܠ ܒܠܵܐ ܒܘܼܠܒܵܠܵܐ ܒܘܼܠܒܵܠܵܐ : ܘܕܲܢܦܲܠܸܓܼ ܠܲܒܼ̈ܢܵܬܼ ܩܵܠܹ̈ܐ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ ܬܪܹܝܢ : ܘܲܕܼܠܵܐ ܢܦܲܠܸܓܼ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ ܬܪܹܝܢ ؟ ܗܵܠܹܝܢ ܤܢܝܼ̈ܩܵܢ ܥܲܠ ܒܘܼܚܵܢܵܐ ܤܲܓܿܝܼܐܵܐ : ܠܒܼܘܼܚܵܢܵܐ ܚܲܬܿܝܼܬܼܵܐ ܕܗܵܚܲܘܼܬܼܵܐ ܘܕܲܐ̄ܚܪܵܢܵܝܘܼܬܼܵܐ . ܐܸܢ ܐ̄ܢܵܫ ܠܲܡ ܠܦܲܪ̈ܨܘܿܦܹܐ ܬܪܹܝܢ ܐܵܘ ܠܲܩܢܘܿܡܹ̈ܐ ܡܦܲܠܸܓܼ ܠܲܒܼ̈ܢܵܬܼ ܩܵܠܹ̈ܐ : ܘܬܼܘܼܒܼ ܕܫܘܼܚܠܵܦܵܐ ܕܹܝܢ ܕܲܒܼ̈ܢܵܬܼ ܩܵܠܹ̈ܐ ܘܠܵܐ ܒܚܲܕܼ ܡ̣ܢ ܙܢܝܼ̈ܢ ܐܲܪܝܼܡܢ ܚ̄ܢܲܢ . ܗܵܘ̇ ܕܐܸܡܲ݁ܪ ܕܠܵܐ ܙܵܕܹܩ ܠܲܡܦܲܠܵܓܼܘܼ ܠܲܒܼ̈ܢܵܬܼ ܩܵܠܹ̈ܐ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ : ܬܘܼܒܼ ܠܲܬܼܪܹܝܢ ܫܘܼܚ̈ܠܵܦܹܐ ܕܲܒܼ̈ܢܵܬܼ ܩܵܠܹ̈ܐ ܐܵܦ ܠܵܐ ܒܚܲܕܼ ܙܢܵܐ ܡܟܪܝܼܡ . ܒܐܲܝܢܵܐ ܓܝܼܪ ܙܢܵܐ ܡ̣ܢ ܟܠ ܦܪܘܿܣ ܠܵܐ ܙܵܕܹܩ ܠܲܡܦܲܠܵܓܼܘܼ ܠܲܒܼ̈ܢܵܬܼ ܩܵܠܹ̈ܐ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ ؟ ܡ̣ܢ pb. 423 ܬܪܹܝܢ ܡܲܪܚܸܩ ܐܲܢ̄ܬܿ ܠܲܢ . ܐܲܝܟܲܢܵܐ ܡܵܕܹܝܢ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ : ܘܠܵܐ ܒܚܲܕܼ ܡ̣ܢ ܙܢܝܼ̈ܢ ܐܲܪܝܼܡ̣ܬܿ ؟ ܐܵܦܸܢ ܠܲܡ ܕܚܲܩܢܲܢ ܠܒܲܪ : ܠܗܵܝ̇ ܕܲܢܦܲܠܸܓܼ ܐܸܢܹܝܢ ܐܲܝܟܼ ܕܠܲܒܼܪܵܐ : ܠܚܘܿܕܵܐܝܼܬܼ ܠܡܸܠܬܼܵܐ ܕܡ̣ܢ ܐܲܒܼܵܐ : ܘܐܲܝܟܼ ܕܲܠܒܲܪܢܵܫܵܐ ܬܘܼܒ ܕܲܠܚܘܿܕܵܐܝܼܬܼ ܒܪܵܐ ܡܸܬܼܝܼܕܲܥ ܡ̣ܢ ܐܲܢ̄ܬܿܬܼܵܐ . ܚܲܕܼ ܗ̄ܘ̣ ܓܹܝܪ ܘܫܲܪܝܼܪܵܐܝܼܬܼ ܟܝܵܢܹܗ ܕܡܸܠܬܼܵܐ : ܝܵܕܼܥ̇ܝܼܢ ܚ̄ܢܲܢ ܓܹܝܪ ܕܐܸܬܼܓܲܫܲܡ ܘܐܸܬܼܒܲܪܢܲܫ . . ܒܐܲܝܢܵܐ ܡܵܕܹܝܢ ܙܢܵܐ ܠܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܒܲܛܸܠܬܿ : ܐܸܠܵܐ ܐܵܡܲ݁ܪ ܐܲܢ̄ܬܿ ܠܲܒܼܪܵܐ ܡܬܼܘܿܡܵܝܵܐ ܕܒܲܟܼܝܵܢܵܐ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ؟ ܐܸܡܲܪ ܘܒܲܚܕܼܵܝܘܼܬܼܵܐ : ܘܠܵܘ ܒܡܸܬܼܪܲܡܩܵܢܘܼܬܼܵܐ : ܬܸܬܸܿܠ ܐܵܦ ܒܸܤܪܵܐ . ܐܲܝܢܵܐ ܗ̄ܘ̣ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܕܠܵܐ ܐܪܝܼܡ̣ܬܿ ؟ ܫܘܼܚ̈ܠܵܦܹܐ ܓܹܝܪ ܕܤܘܼܥܪ̈ܵܢܹܐ ܕܤܝܼܡܝܼܢ ܩܕܼܵܡܲܝܢ ܐܝܼܬܲܝܗܘܿܢ : ܘܫܘܼܚ̈ܠܵܦܹܐ ܡ̣ܢ ܒܢܵܬܼ̈ ܩܵܠܹ̈ܐ ܡܸܬܿܬܿܤܝܼܡܝܼܢ . ܟܲܕܼ ܠܵܐ ܓܹܝܪ ܐܝܼܬܼܵܘܗܝ ܫܘܼܚܠܵܦܵܐ : ܐܵܦ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܡܸܬܼܒܲܛܲܠ . ܬܪܹܝܢ ܟܝܵܢܹ̈ܐ ܡܵܘܕܹܐ ܕܚܲܕܼ ܡܫܝܼܚܵܐ ܘܲܒܼܪܵܐ : ܐܵܦ ܬܪܹܝܢ ܫܘܼܚ̈ܠܵܦܹܐ . ܘܲܠܦܘܼܬܼ ܫܘܼܚ̈ܠܵܦܹܐ ܕܲܟܼܝܵܢܹ̈ܐ : ܫܘܼܚ̈ܠܵܦܹܐ ܕܒܼ̈ܢܵܬܼ ܩܵܠܹ̈ܐ ܥܵܒܹ̇ܕܼ : ܘܲܡܦܲܠܸܓܼ ܐܵܦ ܠܲܒܼ̈ܢܵܬܼ ܩܵܠܹ̈ܐ ܕܲܡ̈ܡܲܠܠܲܝ ܐܲܠܵܗܵܝ̈ܬܼܵܐ . ܐܲܝܟܲܢܵܐ ܕܲܒܸܩܬܿ ܐܸܢܘܿܢ ܠܗܵܢܘܿܢ ܕܡܦܲܠܓܼܝܼܢ : ܐܲܢ̄ܬܿ ܕܲܠܗܵܘ̇ ܕܲܡܦܲܠܸܓܼ ܠܗܹܝܢ : ܒܒܲܪܬܼ ܩܵܠܵܐ ܡܲܦܪܲܓܼܬܼܵܐ ܡܩܲܒܸܿܠ ܐܲܢ̄ܬܿ ܠܹܗ ؟ ܐܲܝܟܲܢܵܐ ܬܪܹܝܢ ܟܝܵܢ̈ܝܼܢ ܕܲܚܕܼܵܝܘܼܬܼܵܐ ܡܵܘܕܸܐ ܐܲܢ̄ܬܿ : ܕܚܲܕܼ ܡܫܝܼܚܵܐ ܘܚܲܕܼ ܒܪܵܐ : ܘܬܼܘܼܒܼ ܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ؟ ܐܸܡܲܪܬܿ ܓܹܝܪ : ܕܚܲܕܼ ܟܝܵܢܵܐ pb. 424 ܡܵܘܕܹܝܢ ܚ̄ܢܲܢ ܕܐܲܠܵܗܵܐ ܡܸܠܬܼܵܐ : ܘܠܵܐ ܗ̄ܘ̣ܵܐ ܬܪܹܝܢ ܕܲܡܚܲܕܝܼܢ . ܚܲܕܼ ܒܪܵܐ ܐܵܡܲ݁ܪ ܐܲܢ̄ܬܿ : ܬܪܹܝܢ ܓܹܝܪ ܟܝܵܢܹ̈ܐ ܕܠܵܐ ܦܘܼܪܫܵܢܵܐ ܐܵܡܲ݁ܪ ܐܲܢ̄ܬܿ ܠܲܒܼܪܵܐ . ܘܬܼܘܼܒܼ ܚܲܕܼ ܟܝܵܢܵܐ ܒܲܠܚܘܿܕܼ : ܘܠܵܐ ܬܘܼܒܼ ܬܪܹܝܢ ܕܠܵܐ ܦܘܼܪܫܵܢܵܐ ܝܵܗܹ̇ܒܼ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ . ܘܕܐܝܼܬܼܵܘܗܝ ܒܪܵܐ ܡܒܲܤܪܵܐ ܐܵܡܲ݁ܪ ܐܲܢ̄ܬܿ : ܘܬܼܘܼܒܼ ܕܠܵܐ ܗ̄ܘ̣ܵܐ ܒܒܸܤܪܵܐ . ܐܸܠܵܐ ܐܸܢ ܕܲܠܡܵܐ ܐ̄ܚܪܹܢܵܐ ܒܪܵܐ ܐܵܡܲ݁ܪ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ ܒܚܲܕܼ ܟܝܵܢܵܐ ܡܒܲܤܪܵܐ : ܐ̄ܚܪܹܢܵܐ ܠܲܒܼܪܵܐ ܕܡ̣ܢ ܬܪܹܝܢ ܟܝܵܢ̈ܝܼܢ ܡܚܲܝ̈ܕܹܐ : ܠܚܲܕܼ ܡܫܝܼܚܵܐ ܘܚܲܕܼ ܒܪܵܐ . ܚܲܕܼ ܟܝܵܢܵܐ ܡܒܲܤܪܵܐ ܠܵܐ ܡܲܡܪܲܚ ܐܲܢ̄ܬܿ ܠܡܹܐܡܲܪ : ܠܚܲܕܼ ܟܝܵܢܵܐ ܕܹܝܢ ܕܐܲܠܵܗܵܐ ܡܸܠܬܼܵܐ ܕܲܡܒܲܤܲܪ ܬܟܼܝܼܠܵܐܝܼܬܼ ܦܵܤܹ̇ܩ ܐܲܢ̄ܬܿ . ܡܵܢܵܐ ܗܵܟܹܝܠ ؟ ܐ̄ܚܪܹܢܵܐ ܐܝܼܬܼܵܘܗܝ ܒܪܵܐ ܐܲܠܵܗܵܐ ܡܸܠܬܼܵܐ ܚܲܕܼ ܟܝܵܢܵܐ : ܐ̄ܚܪܹܢܵܐ ܕܹܝܢ ܒܪܵܐ ܒܲܬܼܪܹܝܢ ܟܝܵܢ̈ܝܼܢ : ܕܡܸܢܗܘܿܢ ܐܝܼܬܼܵܘܗܝ ܒܪܵܐ ܚܲܕܼ ܒܲܠܚܘܿܕܼܵܘܗܝ . ܠܵܐ ܗ̄ܘ̣ܵܐ ܓܹܝܪ ܟܝܵܢܵܐ ܕܐܲܠܵܗܵܐ ܡܸܬܼܐܡܲܪ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ : ܐܸܠܵܐ ܚܲܕܼ ܟܝܵܢܵܐ . ܐܲܝܟܲܢܵܐ ܕܲܡܫܝܼܚܵܐ ܚܲܕܼ ܒܪܵܐ ܬܹܐܡܲܪ ܐܲܢ̄ܬܿ ܒܲܬܼܪܹܝܢ ܟܝܵܢ̈ܝܼܢ : ܘܗܸܢܹܝܢ ܗܵܠܹܝܢ ܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܘܲܬܼܪܹܝܢ ܟܝܵܢ̈ܝܼܢ ܕܚܲܕܼ ܒܼܪܵܐ : ܘܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ . ܘܡ̣ܢ ܬܪܹܝܢ ܟܝܵܢ̈ܝܼܢ ܠܵܐ ܕܵܡ̈ܝܲܝ ܠܲܚ̈ܕܼܵܕܹܐ ܠܲܒܼܪܵܐ ܐܵܡܲ݁ܪ ܐܲܢ̄ܬܿ : ܘܲܡܝܼܡ ܐܲܢ̄ܬܿ ܠܹܗ ܬܘܼܒܼ : ܘܚܲܕܼ ܟܝܵܢܵܐ ܒܲܠܚܘܿܕܼ ܝܵܗܹ̇ܒܼ ܐܲܢ̄ܬܿ ܠܹܗ . ܘܲܡܪܝܼܡ ܐܲܢ̄ܬܿ ܠܚܲܕܼ : ܐܵܡܲ݁ܪ ܐ̄ܢܵܐ ܕܹܝܢ ܠܐ̄ܢܵܫܘܼܬܼܵܐ : ܐܲܝܟܼ ܕܠܵܐ ܬܸܘܗܸܐ ܒܲܚܕܼܵܝܘܼܬܼܵܐ ܒܪܵܐ . ܘܐܵܠܹ̇ܨ ܐܲܢ̄ܬܿ ܒܡܸܠܬܼܵܐ ܕܲܟܼܝܵܢܹ̈ܐ : ܕܲܠܕܼܝܼ̈ܠܵܝܵܬܼܵܐ ܕܟܼܠ ܚܲܕܼ ܡܸܢܗܘܿܢ ܢܦܲܪܸܫ : ܟܲܕܼ ܨܵܒܹ̇ܐ ܐܲܢ̄ܬܿ ܘܟܲܕܼ ܠܵܐ ܨܵܒܹ̇ܐ ܐܲܢ̄ܬܿ . pb. 425 ܡܸܛܠ ܐܲܝܕܵܐ ܓܹܝܪ ܠܚܲܕܼ ܟܝܵܢܵܐ ܕܐܲܠܵܗܵܐ ܡܵܠܬܼܵܐ ܐܸܡܲܪܬܿ : ܘܠܵܐ ܗ̄ܘ̣ܵܐ ܬܪܹܝܢ ܟܝܵܢ̈ܝܼܢ ܕܲܡܚܲܝܕܝܼܢ ؟ ܘܠܵܐ ܬܘܼܒܼ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܐܲܠܵܗܵܐ ܡܸܠܬܼܵܐ ܐܲܡܪܲܚܬܿ ܠܡܸܐܡܲܪ : ܐܲܝܟܲܢܵܐ ܕܐܸܡ݂ܲܪܬܿ : ܕܡܸܢܗܘܿܢ ܚܲܕܼ ܒܲܠܚܘܿܕܼ ܒܪܵܐ . ܢܸܗܘܸܐ ܐܲܝܟܼ ܕܐܸܡܲܪܬܿ : ܕܲܒܼܪܸܥܝܵܢܵܐ ܡܸܬܼܩܲܒܿܠܝܼܢ ܬܪܹܝܢ ܟܝܵܢ̈ܝܼܢ ܕܲܡܚܲܝܕܝܼܢ ܐܵܡ̇ܪܝܿܢ . ܗܵܟܲܢܵܐ ܐܸܡܲܪ ܐܵܦ ܥܲܠ ܐܲܠܵܗܵܐ ܡܸܠܬܼܵܐ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܐܲܠܵܗܵܐ ܡܸܠܬܼܵܐ ܬܪܹܝܢ . ܐܸܢܵܐ ܡ̇ܢ ܬܪܹܝܢ ܟܝܵܢ̈ܝܼܢ ܕܲܡܚܲܕܝܼܢ ܐܸܡܲ݁ܪ ܐ̄ܢܵܐ : ܟܲܕܼ ܢܵܩܹ̇ܦ ܐ̄ܢܵܐ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܘܲܠܡܲܠܦܲܢ̈ܘܵܬܼܵܐ ܐܲܠܵܗܵܝ̈ܬܼܵܐ : ܘܕܲܐܠܵܗܵܐ ܡܸܠܬܼܵܐ ܡܵܘܕܥܵܢܵܐ ܐܝܼܬܼܵܘܗܝ ܕܲܟܼܝܵܢܵܐ : ܒܪܵܐ ܕܹܝܢ ܕܦܲܪܨܘܿܦܵܐ . ܚܲܕܼ ܗ̄ܘ̣ ܕܹܝܢ ܗ̤ܘ ܟܲܕܼ ܗ̤ܘ ܐܲܠܵܗܵܐ ܡܸܠܬܼܵܐ . ܐܲܟܼܙܢܵܐ ܕܐܲܠܵܗܵܐ ܡܵܘܕܥܵܢܵܐ ܐܝܼܬܼܵܘܗܝ ܕܲܟܼܝܵܢܵܐ : ܐܲܒܼܵܐ ܕܹܝܢ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܕܦܲܪ̈ܨܘܿܦܹܐ . ܡܸܛܠ ܗܵܢܵܐ ܐܲܠܵܗܘܼܬܼܵܐ ܡ̇ܢ ܚܕܼܵܐ . ܦܲܪ̈ܨܘܿܦܹܐ ܕܹܝܢ ܬܠܵܬܼܵܐ . ܐܲܠܵܗܵܐ ܗ̄ܘ̣ ܓܹܝܪ ܐܲܒܼܵܐ : ܘܐܲܠܵܗܵܐ ܒܪܵܐ : ܘܐܲܠܵܗܵܐ ܪܘܚܵܐ ܕܩܘܼܕܼܫܵܐ . ܠܵܐ ܗ̄ܘ̣ܵܐ ܕܠܵܐ ܐܘܼܤܝܼܵܐ ܐܼܬܲܝܗܘܿܢ ܦܲܪ̈ܨܘܿܦܹܐ . ܬܘܼܒܼ ܕܹܝܢ ܒܹܗ ܒܲܙܢܵܐ : ܗܵܟܲܢܵܐ ܐܵܦ ܥܲܠ ܡܫܝܼܚܵܐ . ܬܪܹܝܢ ܟܝܵܢܹ̈ܐ : ܚܲܕܼ ܕܐܲܠܵܗܵܐ ܡܸܠܬܼܵܐ : ܘܚܲܕܼ ܕܐ̄ܢܵܫܘܼܬܼܵܐ . ܚܲܕܼܸ ܕܹܝܢ ܦܲܪܨܘܿܦܵܐ ܕܲܒܼܪܵܐ : ܗܵܘ̇ ܕܐܵܦ ܐ̄ܢܵܫܘܼܬܼܵܐ ܒܹܗ ܟܲܕܼ ܒܹܗ ܡܸܬܼܚܲܫܚܵܐ . ܘܚܲܕܼ ܒܲܪܢܵܫܵܐ : ܗܵܘ̇ ܕܐܵܦ ܐܲܠܵܗܘܼܬܼܵܐ ܒܹܗ ܟܲܕܼ ܒܹܗ ܡܸܬܼܚܲܫܚܵܐ . ܠܵܐ ܗ̄ܘ̣ܵܐ ܒܲܟܼܝܵܢܵܐ : ܐܸܠܵܐ ܒܦܲܪܨܘܿܦܵܐ ܟܝܵܢܵܝܵܐ ܕܲܟܼܝܵܢܹ̈ܐ . ܟܝܵܢܹ̈ܐ ܓܹܝܪ ܐܵܦ ܒܲܚܕܼܵܝܘܼܬܼܵܐ : ܕܠܵܐ ܒܘܼܠܒܵܠܵܐ ܡܩܵܘܹܝܢ . ܘܠܵܐ ܟܝܵܢܹ̈ܐ ܕܠܵܐ ܦܲܪ̈ܨܘܿܦܹܐ : ܘܠܵܐ ܬܘܼܒܼ ܦܵܪ̈ܨܘܿܦܹܐ ܕܠܵܐ ܐܘܼܤܝܼܵܐ . ܘܐܵܦ ܠܵܐ ܐܲܝܟܼ ܕܒܲܟܼܝܵܢܵܐ ܕܚܲܝܘܼܬܼܵܐ ܗܘ̤ܵܬܼ ܚܕܼܵܝܘܼܬܼܵܐ ܠܫܘܼܡܠܵܝܵܐ ܕܲܚܕܼܵܐ ܚܲܝܘܼܬܼܵܐ : ܗܵܝ̇ ܕܬܸܗܘܸܐ pb. 426 ܡܫܲܡܠܝܵܐ ܢܸܤܒܲܬ̤ ܡ̣ܢ ܬܪ̈ܲܝܗܘܿܢ . ܐܸܠܵܐ ܡ̣ܢ ܬܪܹܝܢ ܟܝܵܢ̈ܝܼܢ ܡܫܲܡ̈ܠܲܝܵܐ : ܡ̣ܢ ܐ̄ܚܪܹܢܵܐ ܐ̄ܚܪܹܢܵܐ ܒܒܲܝܬܵܝܘܼܬܼܵܐ ܡܸܬܼܐܡܲܪ . ܘܠܵܐ ܗ̄ܘ̣ܵܐ ܒܲܟܼܝܵܢܵܐ : ܐܸܠܵܐ ܒܦܲܪܨܘܿܦܵܐ ܟܝܵܢܵܝܵܐ ܕܲܟܼܝܵܢܹ̈ܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ ܐ̄ܚܪܹܢܵܐ . ܗܵܘ̇ ܕܐܝܬܼܵܘܗܝ ܐ̄ܚܪܹܢܵܐ : ܒܲܟܼܝܵܢܵܐ ܡܸܬܼܐܡܲ . ܒܲܟܼܝܵܢܵܐ ܓܹܝܪ ܒܪܵܐ ܕܐܲܠܵܗܵܐ : ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܕܐܵܦ ܐ̄ܢܵܫܘܼܬܼܵܐ ܒܹܗ ܟܲܕܼ ܒܹܗ ܡܸܬܼܚܲܫܚܵܐ : ܒܒܲܝܬܵܝܘܼܬܼܵܐ ܕܲܚܕܼܵܝܘܼܬܼܵܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ . ܡܫܝܼܚܵܐ ܠܲܡ ܓܹܝܪ ܐܸܬܼܸܡܵܠܝ ܘܝܵܘܡܵܢܵܐ ܗ̤ܘܝܘܼ ܘܠܥܵܠܲܡ . ܗ̤ܘܝܘܼ ܒܦܲܪܨܘܿܦܵܐ : ܠܵܐ ܗ̄ܘ̣ܵܐ ܒܹܗ ܟܲܕܼ ܒܹܗ ܒܲܟܼܝܵܢܵܐ : ܡܵܢܵܐ ܡܒܲܪܸܟܼ ܢܲܦܫܵܟܼ ܘܡܵܘܕܸܐ ܐܲܢ̄ܬܿ : ܕܠܵܐ ܗ̄ܘ̣ܵܐ ܗ̤ܘܝܘܼ ܟܲܕܼ ܗ̤ܘ ܒܐܘܼܤܝܼܵ . ܐܵܘ ܐܲܝܟܼ ܕܐܲܢ̄ܬܿ ܐܸܡܲܪܬܿ : ܒܲܙܢܵܐ ܟܝܵܢܵܝܵܐ ܕܐ̄ܢܵܫܘܼܬܼܵܐ ܘܕܲܐܠܵܗܘܼܬܼܵܐ : ܐܸܢܗܘ̤ ܕܲܙܢܵܐ ܙܵܕܹܩ ܠܡܸܩܪܵܐ ܠܲܟܼܝܵܢܵܐ ؟ ܘܬܘܼܒܼ ܕܲܟܼܝܵܢܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܕܲܡܚܲܝܕܝܼܢ ܕܹܝܢ ܕܠܵܐ ܒܘܼܠܒܵܠܵܐ ܡܵܘܕܸܐ ܐܲܢ̄ܬܿ . ܬܪܹܝܢ ܕܠܵܐ ܡܒܲܠܒܿܠܝܼܢ : ܘܲܕܼܒܲܚ̈ܕܼܵܕܹܐ ܡܟܲܢܫܝܼܢ ܡܸܤܬܿܟܲܠ ܐܲܢ̄ܬܿ . ܐܵܦ ܡܵܘܕܸܐ ܐܲܢ̄ܬܿ ܠܦܘܼܬܼ ܟܝܵܢܹ̈ܐ : ܡܸܛܠ ܕܲܕܼܠܵܐ ܒܘܼܠܒܵܠܵܐ ܡܩܵܘܹܝܢ . ܘܒܲܟܼܝܵܢܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܡܸܬܼܪܢܹܝܢ ܚܲܕܼ : ܟܲܕܼ ܠܵܘ ܒܦܲܪܨܘܿܦܵܐ ܡܵܘܕܹܐ ܐܲܢ̄ܬܿ : ܐܸܠܵܐ ܒܲܟܼܝܵܢܵܐ . ܘܲܡܒܲܛܸܠ ܐܲܢ̄ܬܿ ܠܲܬܼܪܹܝܢ : ܕܲܕܼܠܵܐ ܒܘܼܠܒܵܠܵܐ ܐܸܬܿܬܵܘܕܝܼܘ ܡܸܢܵܟܼ . ܕܲܕܼܠܵܐ ܒܘܼܠܵܒܵܠܵܐ ܓܹܝܪ ܐܸܐܬܼܚܲܝܲܕܼܘ ܬܪܹܝܢ ܡܵܘܕܸܐ ܐܲܢ̄ܬܿ : ܘܬܼܘܼܒܼ ܐܲܝܟܼ ܡ̇ܢ ܕܲܡܒܛܸܠ ܦܘܼܪܫܵܢܵܐ ܕܲܬܼܪܹܝܢ : ܠܵܐ ܡܸܬܼܪܢܹܝܢ ܬܪܹܝܢ ܗܵܘ̇ ܡܵܐ ܕܚܲܕܼ . ܐܸܢܗ̤ܘ ܕܠܵܐ ܐܝܼܬܼ ܗ̄ܘ̣ܵܐ ܒܪܸܥܝܵܢܵܟܼ ܠܵܐ ܒܘܼܠܒܵܠܵܐ ܕܬܲܪܬܹܝܢ ܐܘܼܤ̈ܝܼܵܣ : ܒܗܵܝ̇ ܕܠܲܚܕܼܵܐ ܐܘܼܤܝܼܵܐ ܐܸܬܼܟܲܢܲܫ : ܐܲܝܟܲܢܵܐ ܡܵܕܹܝܢ ܐܵܡܵ݁ܪ pb. 427 ܐܲܢ̄ܬܿ : ܕܙܵܕܹܩ ܠܡܵܘܕܵܝܘܼ ܕܠܵܐ ܒܘܼܠܒܵܠܵܐ ܠܲܚܕܼܵܝܘܼܬܼܵܐ ܗܵܕܹܐ ؟ ܘܬܼܘܼܒܼ ܠܵܐ ܢܸܪܢܸܐ ܕܲܕܼܠܵܐ ܒܘܼܠܒܵܠܵܐ ܐܸܬܼܚܲܝܲܕܼܘ : ܗܵܡ̇ܘܿܢ ܕܲܕܼܠܵܐ ܒܘܼܠܒܵܠܵܐ ܐܸܬܼܚܲܝܲܕܼܘ . ܐܵܘ ܐܲܟܼܙܢܵܐ ܕܗܵܝ̇ ܕܐܸܡܲܪܬܿ : ܕܲܚܕܼܵܝܘܼܬܼܵܐ ܗܘ̤ܵܬܼ ܡ̣ܢ ܬܪܹܝܬ ܟܝܵܢ̈ܝܼܢ ܠܚܲܕܼ ܒܪܵܐ . ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ : ܡܪܝܼܡ ܐܲܢ̄ܬܿ ܡ̣ܢ ܚܕܼܵܝܘܼܬܼܵܐ ܕܲܠܚܲܕܼ ܒܪܵܐ ܠܐ̄̈ܢܵܫܘܼܬܼܵܐ : ܕܐܸܬܿܕܲܚܩܲܬ̤ ܡ̣ܢ ܚܕܼܵܝܘܼܬܼܵܐ ܕܲܠܚܲܕܼ ܒܪܵܐ : ܘܲܠܒܲܪ ܡ̣ܢ ܚܕܼܵܝܘܼܬܼܵܐ ܡܸܟܹܝܠ ܡܸܬܼܪܲܢܝܵܐ . ܗܵܝ̇ ܕܹܝܢ ܒܲܠܚܘܿܕܹܝܗ̇ ܡܸܬܼܪܲܢܝܵܐ ܐܘܼܤܝܼܵܐ ܕܲܒܼܪܵܐ : ܘܠܵܐ ܬܘܼܒܼ ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܸܬܼܪܢܹܝܢ ܒܚܲܕܼ ܒܪܵܐ : ܐܸܠܵܐ ܚܲܕܼ ܟܝܵܢܵܐ ܒܲܠܚܘܿܕܼ . ܐܸܠܵܐ ܐܸܡܲ݁ܪ ܐܲܢ̄ܬܿ : ܕܚܲܕܼ ܟܝܵܢܵܐ ܒܲܠܚܘܿܕܼ ܐܝܼܬܼܵܘܗܝ . ܐܸܡܬܼܝ ܠܲܡ ܕܹܝܢ ܕܗ̤ܘ ܙܢܵܐ ܕܡܸܬܼܓܲܫܡܵܢܘܼܬܼܵܐ ܡܸܬܼܥܲܩܲܒܼ : ܬܪܹܝܢ ܡܸܕܸܡ ܕܠܲܚ̈ܕܼܵܕܹܐ ܠܵܐ ܡܸܬܼܡܲܠܠܵܢܵܐܝܼܬܼ ܘܠܵܐ ܡܒܲܠܒܿܠܵܐܝܼܬܼ ܒܲܚܕܼܵܝܘܼܬܼܵܐ ܚܕܼܵܐ : ܚܵܙܹ̇ܐ ܡ̣ܢ ܟܠ ܦܘܿܪܣ ܡܲܕܥܵܐ ܐ̄ܢܵܫܵܝܵܐ . ܡܵܐ ܕܹܝܢ ܕܐܸܬܼܚܲܝܲܕܼܘ : ܠܲܓܼܡܵܪ ܠܵܐ ܡܦܲܪܸܫ . ܐܸܠܵܐ ܕܚܲܕܼ ܡ̣ܢ ܬܪ̈ܲܝܗܘܿܢ ܐܝܼܬܼܵܗܝ : ܘܐܲܠܵܗܵܐ ܘܲܒܼܪܵܐ ܘܡܵܪܝܵܬ ܘܲܡܫܝܼܚܵܐ ܡܗܲܝܡܸܢ . ܕܚܲܕܼ ܒܡܵܢܵܐ ܐܸܡܲ݁ܪ ܐܲܢ̄ܬܿ ؟ ܒܦܲܪܨܘܿܦܵܐ ܕܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܐܸܬܼܚܲܝܲܕܼܘ ؟ ܗܵܟܲܢܵܐ ܡܵܕܹܝܢ ܚܵܘܹ̇ܐ ܡܲܕܥܵܐ ܐ̄ܢܵܫܵܝܵܐ : ܠܗܵܢ̇ܘܿܢ ܕܲܡܚܲܕܝܼܢ ܕܠܵܐ ܒܘܼܠܒܵܠܵܐ . ܕܠܵܐ ܒܘܼܠܒܵܠܵܐ ܕܹܝܢ ܐܝܼܬܲܝܗܘܿܢ ܒܟܼܝܵܢܹ̈ܐ ܕܝܼܠܗܘܿܢ ܘܒܼܐܘܼܤܝܼܵܐ ܕܝܼܠܗܘܿܢ : ܘܲܡܩܵܘܹܝܢ ܘܡܸܬܼܪܢܹܝܢ ܗܵܟܲܢܵܐ . ܗܵܢܵܐ ܗܵܘ̇ ܠܵܐ ܡܸܬܼܪܢܸܐ ܒܐܘܼܤܝܼܵܐ : ܘܐܵܦ ܠܵܐ ܗܵܘ̇ ܗܵܢܵܐ . ܒܡܸܠܬܼܵܐ ܓܹܝܪ ܕܐܘܼܤܝܼ̈ܣ : ܦܘܼܪܫܵܢܵܐ ܐܝܼܬܼ ܒܲܟܼܝܵܢܵܐ ܕܟܼܠ ܚܲܕܼ ܡܸܢܗܘܿܢ : ܐܵܦ ܡܸܬܼܪܢܸܐ ܐܵܦ ܐܝܼܬܼܵܘܗܝ . ܒܟܼܘܼܢܵܫܵܐ ܕܹܝܢ ܕܲܟܼܝܵܢܹ̈ܐ : ܒܗܘܿܢ ܟܲܕܼ pb. 428 ܒܗܘܿܢ ܕܠܵܐ ܦܘܼܪܵܫܵܐ ܐܝܼܬܼܵܘܗܝ ܘܲܕܼܠܵܐ ܦܘܼܠܵܓܼܵܐ ܚܲܕܼ ܦܲܪܨܘܼܦܵܐ . ܒܦܲܪܨܘܿܦܵܐ ܟܝܵܢܵܝܵܐ : ܚܲܕܼ ܟܝܵܢܵܐ : ܒܦܲܪܨܘܿܦܵܐ ܕܲܟܼܝܵܢܵܐ ܐ̄ܚܪܹܢܵܐ ܡܸܬܼܚܲܫܲܚ ܒܹܗ ܟܲܕܼ ܒܹܗ . ܗܵܟܲܢܵܐ ܗܵܟܹܝܠ ܟܝܵܢܹ̈ܐ ܕܐܸܬܼܚܲܝܲܕܼܘ : ܕܠܵܐ ܒܘܼܠܒܵܠܵܐ ܐܸܢܘܿܢ : ܘܠܵܐ ܡܬܼܘܿܡ ܡܸܬܼܦܲܠܓܼܝܢ ܒܵܗ̇ ܟܲܕܼ ܒܵܗ̇ . ܒܗܵܝ̇ ܕܲܒܼܡܸܠܬܼܵܐ ܕܲܟܼܝܵܢܹ̈ܐ ܐܝܼܬܲܝܗܘܿܢ : ܒܦܘܼܪܫܵܢܵܐ ܕܲܟܼܝܵܢܹ̈ܐ ܕܝܼܠܹܗܘܿܢ ܡܸܬܼܪܢܹܝܢ . ܩܘܼܪܸܠܘܿܣ . ܐܸܠܵܐ ܕܲܐ̄ܚܪܹܬܼܵܐ ܠܲܡ ܐܝܼܬܹܝܗ̇ ܠܲܓܼܡܵܪ ܠܒܲܪ ܡ̣ܢ ܗܵܕܹܐ : ܒܝܼܫܘܼܬܼ ܬܲܪܥܝܸܬܹܗ ܕܢܸܤܛܘܿܪܝܼܣ . ܡܚܵܘܸܐ ܓܹܝܪ ܕܡܵܘܕܹܐ : ܕܐܸܬܼܓܲܫܲܡ ܘܕܸܐܬܼܒܲܪܢܲܫ ܡܸܠܬܼܵܐ ܕܐܝܼܬܼܵܘܗܝ ܐܲܠܵܗܵܐ : ܟܲܕܼ ܕܹܝܢ ܠܚܲܝܠܵܐ ܕܗܵܝ̇ ܕܐܸܬܼܓܲܫܲܡ ܠܵܐ ܝܵܕܲܥ̇ . ܬܪܹܝܢ ܟܝܵܢ̈ܝܼܢ ܡܫܲܡܲܗ : ܘܲܡܦܲܪܸܫ ܠܗܘܿܢ ܡ̣ܢ ܚܕܼܵܕܹ̈ܐ . ܟܲܕܼ ܤܵܐܹ̇ܩ ܐܲܠܵܗܵܐ ܠܚܘܿܕܼܵܐܝܼܬܼ ܡܸܢܹܗ ܘܠܹܗ : ܘܒܼܵܗ̇ ܒܲܕܼܡܘܼܬܼܵܐ ܠܒܲܪܢܵܫܵܐ ܡܸܢܹܗ ܘܠܹܗ : ܕܐܸܬܼܢܩܸܦ ܠܐܲܠܵܗܵܐ : ܒܩܲܪܝܼܒܼܘܼܬܼܵܐ ܘܲܒܼܫܲܘܝܘܼܬܼܵܐ ܕܐܝܼܩܵܪܵܐ ܒܲܠܚܘܿܕܼ ܘܲܒܼܫܘܼܠܛܵܢܵܐ . ܐܵܡܲ݁ܪ ܓܹܝܪ ܗܵܟܲܢܵܐ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܡܸܛܠ ܗܵܢܵܐ : ܕܗܵܘ̇ ܕܠܵܐ ܡܸܬܼܦܪܸܫ : ܐܝܼܩܪܵܐ ܠܵܐ ܡܦܲܪܸܫ ܐ̄ܢܵܐ . ܡܦܲܪܸܫ ܐ̄ܢܵܐ ܟܝܵܢܹ̈ܐ : ܘܲܡܚܲܝܸܕܼ ܐ̄ܢܵܐ ܤܸܓܼܕܬܼܵܐ . . ܐܲܚܲܝ̈ܢ ܕܹܝܢ ܗܵܠܹܝܢ ܕܒܲܐܢܛܵܝܵܟܼܝܵܐ : ܠܗܵܠܹܝܢ ܕܡܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ : ܫܘܼܚܠܵܦܵܐ ܐܵܡ̇ܪܝܼܢ ܕܲܟܼܝܵܢܹ̈ܐ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ ܐܲܝܟܼ ܕܐܸܡ̇ܪܹܬܼ : ܒܲܙܢܵܐ ܟܝܵܢܵܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܚܲܕܼ ܕܹܝܢ ܒܪܵܐ ܘܲܡܫܝܼܚܵܐ ܘܡܵܪܝܵܐ . ܘܐܲܝܟܼ ܡ̇ܢ ܕܚܲܕܼ ܗ̄ܘ̣ ܫܲܪܝܼܪܵܐܝܼܬܼ : ܕܚܲܕܼ ܐܝܼܬܼܵܘܗܝ pb. 429 ܦܲܪܨܘܿܦܹܗ ܐܵܡ̇ܪܝܼܢ : ܠܵܐ ܕܹܝܢ ܡܦܲܪܫܝܼܢ ܒܚܲܕܼ ܡ̣ܢ ܙܢܝܼ̈ܢ ܠܐܲܝܠܹܝܢ ܕܐܸܬܼܚܲܝܲܕܼܘ . ܢܸܤܛܘܿܪܝܼܣ . ܘܟܲܕܼ ܛܵܒܼ ܐܸܢ ܗܵܕܹܐ ܫܲܪܝܼܪܵܐܝܼܬܼ ܐܝܼܬܹܝܗ̇ ܗ̄ܘ̣ܵܬܼ : ܐܵܦ ܐܲܢ̄ܬܿ ܝܲܬܿܝܼܪܵܐܝܼܬܼ ܡܸܬܿܬܿܟܸܠ ܗ̄ܘ̣ܵܬܼ ܒܡܸܠܬܼܵܐ ܗܵܕܹܐ : ܕܐܸܢܵܐ ܠܵܐ ܡܫܟܲܚ ܐ̄ܢܵܐ ܕܲܬܼܟܼܝܼܠܵܐܝܼܬܼ ܐܸܬܼܝܼܕܵܥ ܒܵܗ̇ . ܐܸܠܵܐ ܐܲܝܟܼ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܒܐܸܤܟܹܡܵܐ ܡܸܬܼܚܲܫܲܚ ܐ̄ܢܵܐ . ܘܙܵܕܼܩ ܗ̄ܘ̣ܵܐ ܠܵܟܼ ܠܡܲܟܵܤܘܼܬܲܢܝ ܩܕܵܪܡ ܟ̱ܠܵܗ̇ ܤܘܼܢܗܵܕܘܿܣ : ܘܐܵܦ ܠܵܐ ܟܲܕܼ ܒܵܥܹ̇ܐ ܗ̄ܘܹ̇ܝܬܼ ܒܒܼܵܥܘܼܬܼܵܐ ܡܸܢܵܟܼ ܙܵܕܹܩ ܗ̄ܘ̣ܵܐ ܠܵܟܼ ܠܲܡܚܲܦܵܝܘܼܬܼܵܗ̇ : ܐܸܠܵܐ ܕܬܼܩܵܘܸܐ ܠܟܼܠܵܗ̇ ܪܘܼܢܗܵܕܘܿܣ . ܘܟܲܕܼ ܬܘܼܒܼ ܐܸܬܼܩ̇ܪܝܼܬܼ ܠܤܘܼܢܗܵܕܘܿܣ : ܠܵܐ ܙܵܕܹܩ ܗ̄ܘ̣ܵܐ ܕܬܸܫܬܿܐܸܠ . ܟܡܵܐ ܙܲܒܼܢ̈ܝܼܢ ܓܹܝܪ ܥܵܒܹ̇ܕܼ ܗ̄ܘ̣ܘܲܬܼ ܠܵܗ̇ ܠܗܵܕܹܐ : ܘܡܲܟܸܣ ܗ̣̄ܘܲܝܬܿ ܠܒܝܼܝܼܫܘܼܬܼ ܬܲܪܥܝܼܬܼܵܐ ܕܝܼܠܝ . ܘܠܵܐ ܬܘܼܒܼ ܠܡܸܬܼܚܲܫܵܚܘܼ ܒܡܲܦܲܩ ܒܪܘܼܚܵܐ ܡܸܕܸܡ ܡܸܫܟܲܚ ܗ̄ܘܹ̇ܝܬܼ . ܗܵܘ̇ ܓܹܝܪ ܕܡܸܬܼܡܤܸܣ ܕܕܲܠܩܘܼܒܼܠܵܐ ܡܸܢܼܪܲܥܸܐ : ܕܗܵܘ̇ ܡܵܐ ܕܵܒܼܡܲܤܲܒܼ ܠܐܲܦܹ̈ܿܐ ܠܝܼܟܼ : ܒܟܼܠ ܚܘܼ̈ܝܵܒܼܝܼܢ ܗ̄ܘ̣ ܡܚܲܝܸܒܼ ܠܒܼܝܼܫܘܼܬܼ ܪܸܥܝܵܢܹܗ . ܐܸܠܵܐ ܕܲܠܡܵܐ ܠܵܐ ܗ̄ܘ̣ܵܐ ܗܵܟܲܢܵܐ ܐܝܼܬܹܝܗ̇ : ܐܸܠܵܐ ܕܲܠܩܘܼܒܼܠܵܐ . ܡ̣ܢ ܐܲܝܟܵܐ ܝܵܕܲܥ ܐܲܢ̄ܬܿ ܕܡܵܘܕܹܐ ܐ̄ܢܵܐ : ܕܐܸܬܼܒܲܤܲܪ ܘܐܸܬܼܒܲܪܢܲܫ ܐܲܠܵܗܵܐ ܡܸܠܬܼܵܐ . ܘܠܵܐ ܕܹܝܢ ܐܵܡܲ݁ܪ ܐ̄ܢܵܐ ܕܐܸܬܼܒܲܤܲܪ ܘܕܸܐܬܼܒܲܪܢܲܫ ؟ ܗܵܘ̇ ܓܹܝܪ ܕܡܸܬܼܒܲܤܲܪ : ܒܒܸܪܪܵܐ ܡܸܬܼܒܲܤܲܪ . ܗܵܘ̇ ܕܹܝܢ ܕܐܵܡܲ݁ܪ : ܕܲܦܠܝܼܓܼܝܼܢ ܘܲܦܪܝܼܫܝܼܢ ܡ̣ܢ ܚ̈ܕܼܵܕܹܐ : ܘܐܵܦܠܵܐ ܡܸܬܼܒܲܤܪܵܢܘܼܬܼܵܐ ܟܠ ܟ̱ܠܹܗ ܡܵܘܕܸܐ . ܐܸܠܵܐ ܐܸܢ ܕܲܠܡܵܐ ܠܗܵܝ̇ ܕܠܵܐ pb. 430 ܐܸܬܼܒܲܤܲܪ : ܕܐܸܬܼܒܲܤܲܪ ܡܵܘܕܹܐ . ܗܵܢ̇ܘܿܢ ܓܹܝܪ ܕܦܲܪܝܼܩܝܼܢ ܡ̣ܢ ܚ̈ܕܼܵܕܹܐ ܕܠܵܐ ܢܸܬܼܚܲܝܕܼܘܼܢ : ܐܲܝܟܲܢ ܡܸܬܼܒܲܤܪܝܼܢ ؟ ܐܸܢܗ̤ܘ ܗܵܟܹܝܠ ܕܲܬܼܪܹܝܢ ܟܝܵܢ̈ܝܼܢ ܡܵܘܕܸܐ ܐ̄ܢܵܐ ܘܕܼܐܬܼܒܲܤܲܪ : ܡ̣ܢ ܐܲܝܟܵܐ ܐܸܤ̇ܬܲܒܼܪܹܬܼ ܕܐܸܡܲ݁ܪ ܐ̄ܢܵܐ ܕܲܦܪܝܼܫܝܼܢ ܘܪܲܚܝܼܩܝܼܢ ܟܝܵܢܹ̈ܐ ܡ̣ܢ ܚ̈ܕܼܵܕܹܐ : ܕܠܵܐ ܐܸܬܸܠ ܡܸܬܼܒܲܤܪܵܢܘܼܬܼܵܐ ܘܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ ؟ ܐܸܡܲܪܬܿ ܓܹܝܪ ܕܐܸܡ݂ܲܪ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܡܸܛܠ ܗܵܢܵܐ : ܗܵܘ̇ ܕܠܵܐ ܦܪܝܼܫ : ܐܝܼܩܵܪܵܐ ܠܵܐ ܡܦܲܪܸܫ ܐ̄ܢܵܐ . ܗܵܘ̇ ܕܐܸܡܲ݁ܪ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ : ܐܲܝܟܲܢܵܐ ܡܦܲܪܸܫ ؟ ܗܵܘ̇ ܓܹܝܪ ܕܡܸܬܼܚܙܸܐ ܡ̣ܢ ܗܵܘ̇ ܕܠܵܐ ܡܸܬܼܚܙܸܐ : ܐܸܡܲܪܬܿ ܕܠܵܐ ܡܦܲܪܸܫ : ܘܐܵܦܠܵܐ ܠܐܝܼܩܵܪܵܐ ܕܐܲܠܵܗܵܐ ܕܠܵܐ ܡܸܬܼܦܪܸܫ . ܘܐܸܠܵܐ ܐܸܢ : ܠܹܗ ܠܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ ܠܵܐ ܡܦܲܪܸܫ ܐ̄ܢܵܐ : ܡܸܛܠ ܕܠܵܐ ܡܼܬܼܦܲܪܸܫ : ܐܵܦ ܠܵܐ ܠܐܝܼܩܵܪܵܐ ܡܦܲܪܸܫ ܐ̄ܢܵܐ : ܠܡ̇ܢ ܐܸܡܲܪܬܿ ܕܠܵܐ ܡܸܬܼܦܪܸܫ ؟ ܘܡ̣ܢ ܐܲܝܢܵܐ ܠܵܐ ܡܸܬܼܦܪܸܫ ؟ ܕܡܸܛܠ ܗܵܢܵܐ : ܐܵܦ ܐܝܼܩܵܪܵܐ ܕܗܵܘ̇ ܕܠܵܐ ܡܸܬܼܦܲܪܸܫ : ܠܵܐ ܡܦܲܪܸܫ ܐ̄ܢܵܐ . ܐܸܠܵܐ ܠܲܡ ܐܸܡܲ݁ܪ : ܕܲܡܦܲܪܸܫ ܐ̄ܢܵܐ ܟܝܵܢܹ̈ܐ : ܐܸܠܵܐ ܡܚܲܝܼܕܼ ܐ̄ܢܵܐ ܤܸܓܼܕܬܼܵܐ . ܐܲܝܟܲܢܵܐ ܕܐܵܦ ܐܲܢ̄ܬܿ ܩܲܒܸܿܠ̣ܬܿ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܘ ܒܲܫܪܵܪܵܐ ܐܵܘ ܒܐܸܤܟܹܿܡܵܐ : ܕܠܵܐ ܒܘܼܠܒܵܠܵܐ . ܘܐܸܢ ܨܵܒܹ̇ܐ ܐܲܢ̄ܬܿ ܘܐܸܢ ܠܵܐ ܨܵܒܹ̇ܐ ܐܲܢ̄ܬܿ : ܡܦܲܪܸܫ ܐܲܢ̄ܬܿ ܠܲܟܼܝܵܢܹ̈ܐ ܒܡܸܠܬܼܵܐ ܕܐܘܼܤ̈ܝܼܵܣ : ܕܡܸܢܗܹܝܢ ܡܸܬܼܪܢܸܐ ܡܫܝܼܚܵܐ : ܟܲܕܼ ܐܸܡܲ݁ܪ ܐܲܢ̄ܬܿ ܐܵܦ ܫܘܼܚܠܵܦܵܐ . ܘܲܕܼܠܵܐ pb. 431 ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܒܲܙܢܵܐ ܟܝܵܢܵܝܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܐܲܝܟܼ ܕܐܲܢ̄ܬܿ ܐܸܡܲ݁ܪ ܐܲܢ̄ܬܿ . ܗܵܘ̇ ܓܹܝܪ ܕܐܸܡܲ݁ܪ : ܕܠܵܐ ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܡܦܲܪܸܫ ܒܫܘܼܚܠܵܦܵܐ ܟܝܵܢܵܝܵܐ : ܕܗܵܢܵܐ ܠܵܐ ܐܝܼܬܼܵܘܗܝ ܗܵܘ̇ : ܘܐܵܦ ܠܵܐ ܗܵܘ̇ ܗܵܢܵܐ . ܫܘܼܚܠܵܦܵܐ ܕܹܝܢ ܟܝܵܢܵܝܵܐ : ܦܘܼܪܫܵܢܵܐ ܐܝܼܬܼܵܘܗܝ . ܐ̄ܚܪܹܢܵܐ ܗ̄ܘ̣ ܡܵܕܹܝܢ ܦܘܼܪܫܵܢܵܐ ܕܲܒܼܫܘܼܚܠܵܦܵܐ ܕܒܼܐܘܼܤܝܼܵܐ ܕܲܟܼܝܵܢܹ̈ܐ : ܘܲܐ̄ܚܪܹܢܵܐ ܗ̄ܘ̣ ܦܘܼܪܫܵܢܵܐ ܕܲܒܼܪܲܚܝܼܩܘܼܬܼܵܐ ܕܐܘܼܤ̈ܝܵܣ : ܕܐܸܬܼܟܲܢܲܫܘ ܘܐܸܬܼܚܲܝܲܕܼܘ ܒܲܟܼܢܘܼܫܝܵܐ . ܠܲܚܕܵܝܘܼܬܼܵܐ ܗܵܟܹܝܠ ܕܲܟܢܘܼܫܝܵܐ ܕܲܟܼܝܵܢܹ̈ܐ : ܕܐܲܠܵܗܘܼܬܼܵܐ ܘܲܕܿܐ̄ܢܵܫܘܼܬܼܵܐ : ܐܸܢܵܐ ܕܠܵܐ ܦܘܼܪܵܫܵܐ ܐܸܡܲܪܬܵܗ̇ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܠܲܚܕܼܵܝܘܼܬܼܵܐ ܕܹܝܢ ܕܠܵܐ ܒܘܼܠܒܵܠܵܐ ܕܲܟܼܝܵܢܹ̈ܐ : ܒܫܘܼܚܠܵܦܵܐ ܟܝܵܢܵܝܵܐ ܐܸܡ̇ܪܹܬܼ ܕܲܡܦܲܪܫܝܼܢ . ܤܸܓܼܕܬܼܵܐ ܕܹܝܢ ܕܗܵܢܘܿܢ : ܕܗܵܟܲܢܵܐ ܠܵܐ ܡܸܬܼܦܲܪܫܝܼܢ ܘܡܸܬܼܦܲܪܫܝܼܢ : ܚܕܼܵܐ ܐܸܡ̇ܪܹܬܼ . ܐܲܝܟܼ ܡ̇ܢ ܕܲܠܚܲܕܼ ܦܲܪܨܘܿܦܵܐ ܐܸܬܼܢܲܫܘ : ܘܠܵܘ ܠܲܚܕܼܵܐ ܐܘܼܤܝܼܵܐ : ܘܠܵܘ ܠܚܲܕܼ ܟܝܵܢܵܐ . ܡܸܛܠ ܕܠܵܐ ܗ̄ܘ̣ܵܐ ܒܒܼܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܦ ܠܵܐ ܬܘܼܒܼ ܒܘܼܠܒܵܠܵܐ ܠܫܘܼܡܠܵܝܵܐ ܕܚܲܕܼ ܟܝܢܵܐ . ܡܸܛܠ ܕܠܵܐ ܗ̄ܘ̣ܵܐ ܡ̣ܢ ܠܵܐ ܡܫܲܡ̈ܠܲܝܵܐ ܗܘ̤ܵܬܼ ܚܕܼܵܝܘܼܬܼܵܐ : ܐܸܠܵܐ ܡ̣ܢ ܬܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ . ܟܠ ܓܹܝܪ ܚܕܼܵܝܘܼܬܼܵܐ ܕܲܒܼܪܘܼܟܵܒܼܵܐ ܟܝܵܢܵܝܵܐ ܠܫܘܼܡܠܵܝܵܐ ܕܲܟܼܝܵܢܵܐ ܗܵܘ̇ܝܵܐ : ܡ̣ܢ ܟܝܵܢܹ̈ܐ ܠܵܐ ܡܫܲܡ̈ܠܲܝܵܐ ܗܵܘ̇ܝܵܐ . ܗܵܝ̇ ܕܹܝܢ ܕܡ̣ܢ ܟܝܵܢܹ̈ܐ ܡܫܲܡ̈ܠܲܝܵܐ : ܠܚܲܕܼ ܦܲܪܨܘܿܦܵܐ ܗܵܘ̇ܝܵܐ : ܘܲܒܼܗܵܕܹܐ ܡܸܬܼܩܲܝܡܵܐ . ܠܵܐ ܗ̄ܘ̣ܵܐ ܓܹܝܪ ܒܓܼܘܼܫܡܵܐ ܕܠܵܐ ܢܲܦܫܵܐ : ܘܐܵܦ ܠܵܐ ܒܢܲܦܫܵܐ ܕܠܵܐ pb. 432 ܨܼܒܼܝܵܢܵܐ ܘܲܕܼܠܵܐ ܪܸܥܝܵܢܵܐ ܐܸܬܼܚܲܫܲܚ : ܘܲܚܠܵܽܦ ܢܲܦܫܵܐ ܘܡܲܕܥܵܐ ܠܓܼܘܼܫܡܵܐ ܘܲܠܢܲܦܫܵܐ ܗܘܑ̤ܵܐ ܐܲܠܵܗܵܐ ܡܸܠܬܼܵܐ . ܡܢ ܗܵܕܹܐ ܕܹܝܢ : ܥܹܕܬܵܐ ܕܐܵܪ̈ܝܵܢܹܐ ܘܕܼܵܐܦܘܼܠܝܼܢܵܪ̈ܝܵܢܹܐ ܦܸܪܫܲܬ̤ : ܕܲܬܼܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܕܐܸܬܼܚܲܝܲܕܼܘ ܠܵܐ ܡܩܲܒܿܠܵܐ . ܘܐܵܦ ܠܵܐ ܒܫܘܼܢܵܝܵܐ ܘܒܲܡܫܵܘܚܕܼܘܼܬܼܵܐ ܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ : ܕܐܸܬܼܚܲܝܲܕܼܘ ܡ̣ܢ ܚ̈ܕܼܵܕܹܐ . ܘܐܵܦ ܠܵܐ ܠܢܲܩܝܼܦܘܼܬܼܵܐ ܕܲܒܼܚܘܼܒܵܐ ܘܕܼܒܼܩܲܪܝܼܒܼܘܼܬܼܵܐ ܐܵܡܲ݁ܪ ܐ̄ܢܵܐ : ܐܲܝܟܼ ܕܐܝܼܬܼ ܠܐܲܝܠܹܝܢ ܕܪܲܚܝܼܩܝܼܢ : ܕܲܒܼܚܘܼܒܵܐ ܡܚܲܝܕܼܝܼܢ : ܘܠܵܐ ܗ̄ܘ̣ܵܐ ܒܐܘܼܤ̈ܝܼܵܣ . ܘܠܵܐ ܗ̄ܘ̣ܵܐ ܬܘܼܒܼ ܒܫܲܘܝܘܼܬܼ ܐܝܼܩܵܪܵܐ ܘܒܲܡܫܲܠܛܘܼܬܼܵܐ ܐܸܡ̇ܪܹܬܼ ܠܲܚܕܼܵܝܘܼܬܼܵܐ : ܐܸܠܵܐ ܕܲܟܼܝܵܢܹ̈ܐ : ܘܕܲܟܼܝܵܢܹ̈ܐ ܡܫܲܠܡܵܢܹ̈ܐ . ܘܲܒܼܟܼܘܼܢܵܫܵܐ ܕܐܘܼܤ̈ܝܼܵܣ ܝܵܗܹ̇ܒܼ ܐ̄ܢܵܐ ܠܲܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ . ܠܚܲܕܼ ܕܹܝܢ ܐܝܼܩܵܪܵܐ ܘܠܲܚܕܼܵܐ ܡܫܲܠܛܘܼܬܼܵܐ . ܚܕܼܵܝܘܼܬܼܵܐ ܓܹܝܪ ܕܲܟܼܝܵܢܹ̈ܐ ܐܸܢܡ̇ܪܹܬܼ : ܘܠܵܐ ܗ̄ܘ̣ܵܐ ܕܐܝܼܩܵܪܵܐ ܘܕܲܡܫܲܠܛܘܼܬܼܵܐ . ܘܐܸܢ ܕܹܝܢ ܠܵܐ : ܚܵܘܵܐ ܒܐܲܝܠܹܝܢ ܕܐܸܡ̇ܪܹܬܼ . ܠܵܐ ܡܸܬܼܦܪܸܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ : ܡܸܛܠ ܗܵܢܵܐ ܐܝܼܩܵܪܵܐ ܕܠܵܐ ܡܸܬܼܦܪܸܫ ܠܵܐ ܡܦܲܪܸܫ ܐ̄ܢܵܐ . ܐܲܝܟܵܐ ܗܵܟܹܝܠ ܐܸܡ̇ܪܹܬܼ ܒܗܠܹܝܢ : ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ ܡ̣ܢ ܚ̈ܕܼܵܕܹܐ : ܘܡܸܢܹܗ ܘܠܹܗ ܐܵܡܲ݁ܪ ܐ̄ܢܵܐ ܠܐܲܠܵܗܵܐ ܡܸܠܬܼܵܐ : ܘܡܸܢܹܗ ܘܠܹܗ ܠܒܲܪܢܵܫܵܐ : ܕܐܸܬܼܢܩܸܦܘ ܒܩܲܪܝܼܒܼܘܼܬܼܵܐ ܕܚܘܼܒܵܐ : ܘܲܒܼܫܲܘܝܘܼܬܼ ܐܝܼܩܵܪܵܐ : ܐܵܘ ܒܲܡܫܲܠܛܘܼܬܼܵܐ ؟ ܠܐܲܠܵܗܵܐ ܓܹܝܪ ܠܵܐ ܡܦܲܪܸܫ ܐ̄ܢܵܐ ܡ̣ܢ ܗܵܘ̇ ܕܡܸܬܼܚܙܸܐ ܐܸܡ̇ܪܹܬܼ : ܠܵܐ ܗ̄ܘ̣ܵܐ ܠܩܲܪܝܼܒܼܘܼܬܼܵܐ ܘܠܵܐ ܗ̄ܘ̣ܵܐ ܠܫܲܘܝܘܼܬܼ ܐܝܼܩܵܪܵܐ : ܘܠܵܐ ܗ̄ܘ̣ܵܐ ܠܫܲܘܝܘܼܬܼܵܐ : ܐܸܠܵܐ ܠܹܗ ܐܲܠܵܗܵܐ ܒܲܟܼܝܵܢܹܗ ܡ̣ܢ ܟܝܵܢܵܐ ܡܸܬܼܚܲܙܝܵܢܵܐ ܐܸܡ̇ܪܹܬܼ ܕܠܵܐ ܡܦܲܪܸܫ ܐ̄ܢܵܐ . ܘܡܸܛܠ ܐܲܠܵܗܵܐ ܕܠܵܐ ܡܸܬܼܪܸܫ : ܐܵܦ ܠܵܐ ܐܝܼܩܵܪܵܐ ܡܦܲܪܸܫ ܐ̄ܢܵܐ . ܐ̄ܚܪܹܢܵܐ ̄ܗ̄ܘ̣ ܓܹܝܪ ܗ̤ܘ : ܘܲܐ̄ܚܪܹܢܵܐ ܗ̄ܘ̣ ܐܝܼܩܵܪܹܗ : pb. 433 ܘܲܐ̄ܚܪܹܢܵܐ ܗ̄ܘ̣ ܐܘܼܤܝܼܵܐ ܕܝܼܠܹܗ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܡܵܐ ܕܐܘܼܤܝܼܵܐ ܐܝܼܬܼܵܘܗܝ . ܐܸܠܵܐ ܐܵܦܸܢ ܐܸܡ̇ܪܹܬܼ ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ ܘܲܡܚܲܝܸܕܼ ܐ̄ܢܵܐ ܤܸܓܼܕܬܼܵܐ : ܠܵܐ ܗ̄ܘ̣ܵܐ ܒܦܘܼܪܫܵܢܵܐ ܕܪܲܚܝܼܩܘܼܬܼܵܐ ܐܸܡ̇ܪܹܬܼ ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ ܡ̣ܢ ܚ̈ܕܼܵܕܹܐ : ܐܲܝܟܼ ܕܲܡܩܲܛܪܸܓܼ ܐܲܢ̄ܬܿ ܠܝܼ ܒܥܵܫܘܿܩܘܼܬܼܵܟܼ . ܐܸܠܘܼ ܓܹܝܪ ܠܲܝܬܿ ܗ̄ܘ̣ܵܐ ܙܢܵܐ ܐ̄ܚܪܹܢܵܐ ܕܦܘܼܪܫܵܢܵܐ ܕܲܟܼܝܵܢܹ̈ܐ : ܐܸܠܵܐ ܐܸܢ ܒܲܠܚܘܿܕܼ ܗܵܘ̇ ܕܲܒܼܪܲܚܝܼܩܘܼܬܼܵܐ : ܛܵܒܼܵܐܝܼܬܼ ܡܲܝܬܸܐ ܗ̣̄ܘܲܝܬܿ ܒܵܬܲܪܝ : ܕܗܵܟܲܢܵܐ ܡܦܲܪܸܫ ܐ̄ܢܵܐ : ܐܸܢ ܕܹܝܢ ܐ̄ܚܪ̈ܵܢܹܐ ܤܲܓܿܝܼ̈ܐܹܐ ܐܝܼܬܼ : ܝܲܬܿܝܼܪܵܐܝܼܬܼ ܕܹܝܢ ܒܡܸܠܬܼܵܐ ܕܲܟܼܝܵܢܹ̈ܐ ܕܲܗܠܹܝܗ̇ ܐܝܼܬܹܝܗ̇ ܟ̱ܠܵܗ̇ ܒܥܵܬܲܢ : ܕܠܵܐ ܗ̄ܘ̣ܵܐ ܒܒܼܘܼܠܒܵܠܵܐ ܐܵܘ ܒܫܘܼܠܵܦܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܐܸܡ̇ܪܹܬܼ : ܐܲܝܟܲܢܵܐ ܐܝܼܬܹܝܗ̇ ܩܕܼܵܡ ܐܲܦܲܝ̈ܟܼ : ܘܲܠܥܸܠ ܘܲܠܬܲܚܬܿ ܗܵܕܹܐ ܡܒܲܚܸܢ ܐܲܢ̄ܬܿ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܗܵܢܵܐ ܐܸܡ̇ܪܹܬܼ ܕܲܡܦܲܪܸܫ ܐ̄ܢܵܐ ܟܝܵܢܹ̈ܐ ؟ ܘܐܲܢ̄ܬܿ ܡܲܝܬܸܐ ܐܲܢ̄ܬܿ ܕܐܵܦ ܠܵܐ ܠܚܲܕܼ ܙܢܵܐ ܡܦܲܓܼܝܼܢ ܗܵܢܘܿܢ ܠܗܵܠܹܝܢ ܕܐܸܬܼܚܲܝܲܕܼܘ : ܐܲܢ̄ܬܿ ܩܲܕܡܵܝܑܬܼ ܩܲܕܼܡܬܿ ܐܸܡܲܪܬܿ ܕܲܠܦܲܪܫܝܼܢ . ܐܲܚܲܝ̈ܢ ܠܲܡ ܕܹܝܢ ܗܵܠܹܝܢ ܕܒܲܐܢܛܝܵܟܼܝܵܐ : ܠܗܵܠܹܝܢ ܕܢܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ : ܫܘܼܚܠܵܦܵܐ ܐܵܡ̇ܪܝܼܢ ܕܲܟܼܝܵܢܹ̈ܐ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ ܐܲܝܟܼ ܕܐܸܡ̇ܪܹܬܼ : ܒܲܙܢܵܐ ܟܝܵܢܵܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܚܲܕܼ ܕܹܝܢ ܒܪܵܐ ܘܲܡܫܝܼܚܵܐ ܘܡܵܪܝܵܐ . ܘܐܲܝܟܼ ܡ̇ܢ ܕܚܲܕܼ ܗ̄ܘ̣ ܫܲܪܝܼܪܵܐܝܼܬܼ : ܘܲܕܚܲܕܼ ܐܝܼܬܼܵܘܗܝ ܦܲܪܨܘܼܦܵܐ ܐܵܡ̇ܪܝܼܢ ܚ̄ܢܲܢ . ܐܵܡܲ݁ܪ ܐܲܢ̄ܬܿ ܕܹܝܢ : ܕܐܵܦ ܠܵܐ ܒܚܲܕܼ ܙܢܵܐ ܡܦܲܠܓܼܝܼܢ ܠܲܟܼܝܵܢܹ̈ܐ ܕܐܸܬܼܚܲܝܲܕܼܘ . ܟܲܕܼ ܐܸܡ݂ܲܪܘ ܫܘܼܚܠܵܦܵܐ : pb. 434 ܐܵܡ̇ܪܝܼܢ ܚ̄ܢܲܢ . ܗܵܟܲܢܵܐ ܐܲܠܵܗܵܐ ܡܫܲܠܡܵܢܵܐ ܡܸܬܼܚܵܘܸܐ : ܟܲܕܼ ܠܵܐ ܡܸܬܼܢܟܸܐ ܒܡܸܕܸܡ ܟܝܵܢܹܗ ܡ̣ܢ ܚܕܼܵܝܘܼܬܼܵܐ . ܘܗܵܟܲܢܵܐ ܬܘܼܒܼ ܒܲܪܢܵܫܵܐ ܡܫܲܠܡܵܢܵܐ : ܕܠܵܐ ܡܒܲܨܲܪ ܒܡܸܕܸܡ ܡ̣ܢ ܡܲܥܒܿܕܼܵܢܘܼܬܼܵܐ ܘܡ̣ܢ ܚܲܫܹ̈ܿܐ ܕܲܟܼܝܵܢܵܐ ܕܝܼܠܹܗ ܡ̣ܢ ܚܕܼܵܝܘܼܬܼܵܐܘ ܗܵܘ̇ ܓܹܝܪ ܕܲܠܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ : ܡܲܤܸܩ ܠܗܵܠܹܝܢ ܕܐܲܠܵܗܵܐ ܡܸܠܬܼܵܐ ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܘܠܵܐ ܦܵܪܲܥ ܦܲܪܨܘܼܦܵܐ ܕܐܲܠܵܗܵܐ ܡܸܠܬܼܵܐ ܠܐ̄ܢܵܫܘܼܬܼܵܐ : ܗܵܢܵܐ ܓܵܢܹ̇ܒܼ ܠܲܚܕܼܵܝܘܼܬܼܵܐ ܕܐܵܪ̈ܬܵܕܘܿܟܿܤܹܐ : ܘܲܡܕܲܡܸܐ ܒܗܵܝ̇ ܕܗܲܪ̈ܵܛܝܼܩܹܐ . ܝܑܼܠܸܦܬܿܘܿܢ ܓܹܝܪ ܡ̣ܢ ܐܵܪ̈ܬܵܕܘܿܟܿܤܹܐ ܒܤܵܗ̈ܕܘܵܬܼܵܐ ܕܐܲܟܸܬܼܒܼܘ : ܕܦܵܪܥܝܼܢ ܗܵܠܹܝܢ ܕܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ : ܘܗܵܠܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ . ܘܲܕܼܗܵܢܵܐ ܡ̣ܢ ܗܵܘ̇ ܡܸܬܼܐܡܲܪ : ܘܲܕܼܗܵܘ̇ ܡ̣ܢ ܗܵܢܵܐ : ܐܲܝܟܼ ܕܥܲܠ ܟܝܵܢܹ̈ܐ ܡܫܲܠܵܡܵܢܹ̈ܐ ܘܲܡܚܲܝ̈ܕܐ . ܘܲܡܚܲܕܝܼܢ ܕܠܵܐ ܒܘܼܠܒܵܠܵܐ : ܘܡܸܬܼܚܲܫܚܝܼܢ ܒܦܲܪ̈ܨܘܿܦܹܐ ܕܚܲܕܼܵܕܹ̈ܐ . ܐܲܝܟܲܢܵܐ ܗܵܟܹܝܠ ܫܒܼܵܟܼܘܿܢ ܠܟܼܠ ܡܵܐ ܕܲܨܒܼܵܐ : ܐܘܿ ܕܲܝܢܹ̈ܐ ܚܲܟܿܝܼ̈ܡܹܐ ؟ ܐܵܘ ܓܹܝܪ ܫܪܵܘ ܠܗܵܠܹܝܢ ܕܐܲܒܼ̈ܗܵܬܼܵܐ : ܐܲܝܠܹܝܢ ܕܐܲܝܬܿܝܼܬܿܘܿܢ ܠܤܵܗܕܘܼܬܼܵܐ . ܐܵܘ ܐܸܢ ܕܹܝܢ ܠܵܐ : ܡ̣ܢ ܐܵܢܢܩܹܐ ܐܝܼܬܹܝܗ̇ ܥܠܲܝܟܿܘܿܢ : ܕܲܬܼܩܲܒܿܠܘܼܢ ܠܐܲܝܢܵܐ ܕܐܲܝܟܼ ܡܲܠܦܵܢܘܼܬܗܘܿܢ ܡܡܲܠܸܠ ܒܓܲܒܵܐ ܕܝܼܠܗܘܿܢ . ܬܪܹܝܢ ܡ̇ܢ ܒܲܟܼܝܵܢܵܐ : ܘܚܲܕܼ ܦܲܪܨܘܿܦܵܐ ܒܲܚܕܼܵܝܘܼܬܼܵܐ : ܒܡܘܼܙܵܓܼܵܐ : ܒܡܸܬܼܓܲܠܝܵܢܘܼܬܼܵܐ : ܒܢܲܩܝܼܦܘܼܬܼܵܐ . ܐܲܠܵܗܵܐ ܡ̇ܢ ܕܐܸܬܼܒܲܢܲܫ : ܒܲܪܢܵܫܵܐ ܕܐܸܬܼܐܲܠܲܗ . ܗܵܢܵܐ ܡ̣ܢ ܗܵܘ̇ ܡܸܬܐܡܲܪ ܕܐܸܬܼܒܲܪܢܲܫ : ܘܗܵܘ̇ ܡ̣ܢ ܗܵܢܐ ܡܸܬܼܐܡܲܪ ܕܐܸܬܼܐܲܠܲܗ . ܡܵܢܵܐ ܗܵܟܹܝܠ ܡܸܕܸܡ ܕܲܡܢܲܟܼܪܲܝ ܡܸܢܗܘܿܢ ܐܸܡ̇ܪܹܬܼ : ܕܒܹܗ ܚܲܝܸܒܼܬܿܘܿܢܵܢܝ ؟ ܠܵܐ ܙܵܕܹܩ ܗ̄ܘ̣ܵܐ ܠܡܵܘܕܵܝܘܼ ܬܪܹܝܢ ܟܝܵܢ̈ܝܼܢ ؟ ܠܵܐ ܙܵܕܹܩ ܠܡܵܘܕܵܝܘܼ ܠܚܲܕܼ ܦܲܪܨܘܼܦܵܐ ܕܲܬܼܪܹܝܢ ܟܝܵܢ̈ܝܼܢ pb. 435 ܕܗܵܘ̇ ܡܵܐ ܕܒܸܐܤܟܹܿܡܵܐ ܐܸܡܲ݁ܪ ܕܡܵܘܕܸܐ ܥܲܡ ܡܲܕܢܚܵܝܹ̈ܐ . ܐܸܢ ܓܹܝܪ ܠܵܐ ܐܝܼܬܼܵܘܗܝ ܦܘܼܪܫܵܢܵܐ ܕܲܟܼܵܢܹ̈ܐ : ܐܲܝܟܲܢܵܐ ܐܸܡ݂ܲܪܬܿ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܡ݂ܲܪܘ ؟ ܘܐܲܝܟܲܢܵܐ ܠܵܐ ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܒܲܙܢܵܐ ܟܝܵܢܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܕܒܲܟܼܝܵܢܵܐ ܡܦܲܠܓܼܝܼܓܼܝܼܢ ܐܲܝܟܼ ܡܵܐ ܕܐܝܼܬܼܵܘܗܝ ܫܘܼܚܠܵܦܵܐ ؟ ܒܗܵܕܹܐ ܓܹܝܪ ܐܸܢ ܡܲܤܒܲܪ ܥܠܲܝ ܕܦܘܼܪܫܵܢܵܐ ܟܝܵܢܵܝܵܐ ܐܵܡܲ݁ܪ ܐ̄ܢܵܐ : ܠܵܐ ܡܕܲܓܸܠ . ܒܪܲܡ ܠܵܘ ܕܲܡܦܲܫ̈ܩܵܢܹܐ ܕܲܫ̈ܟܼܵܚܵܬܼܵܐ ܬܵܚ̈ܘܿܒܼܵܬܼܵܐ ܐܝܼܬܲܝܗܹܝܢ : ܠܵܐ ܗ̄ܘ̣ܵܐ ܓܹܝܪ ܫ̈ܟܼܵܚܵܬܼܵܐ ܕܝܼܠܝ ܐܝܼܬܲܝܗܹܝܢ . ܐܸܠܵܐ ܗܲܝܡܵܬܢܘܼܬܼܵܐ ܫܠܝܼܚܵܬܼܵܐ ܘܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ : ܘܬܼܵܘܕܝܼܬܼܵܐ ܕܹܝܢ ܐܵܦ ܕܝܼܠܵܟܼ : ܟܲܕܼ ܐܲܠܝܼܨ ܐܲܢ̄ܬܿ ܘܡܲܗܦܸܟܼ ܐܲܢ̄ܬܿ ܠܵܗ̇ ܠܟܼܵܐ ܘܲܠܟܼܵܐ : ܕܬܹܐܡܟܪܝܼܗ̇ ܘܲܕܼܠܵܐ ܬܹܐܡܪܝܼܗ̇ . ܘܐܵܘܕܝܼܬܿ ܕܲܬܼܪܹܝܢ ܟܵܝܵܢ̈ܝܼܢ ܐܸܢܘܿܢ ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܘܢܘܼܟܼܪܵܝܝܑܼܿܢ ܒܐܘܤܝܼܵܐ ܠܲܚܕܼܵܕܹ̈ܐ . ܠܵܐ ܗ̄ܘ̣ܵܐ ܠܲܡ ܕܡ̣ܢ ܟܝܵܢܵܐ ܕܝܼܠܹܗ ܢܤܲܒܼ : ܗܵܢܵܘ ܕܹܝܢ ܐܲܠܵܗܵܝܵܐ : ܘܬܲܩܸܢ ܠܹܗ ܓܘܼܫܡܵܐ ܐܲܠܵܗܵܐ ܡܸܠܬܼܵܐ ܢܸܪܢܸܐ . ܟܲܕܼ ܢܵܩ̇ܦܝܼܢ ܚ̄ܢܲܢ ܒܟܼܠ ܕܘܼܟ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܢܤܲܒܼ ܡܫܲܪܪܝܼܢ ܚ̄ܢܲܢ . ܗܵܢ̇ܘܿܢ ܕܡܸܢܗܘܿܢ ܚܲܕܼ ܒܲܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܐܲܝܟܼ ܕܲܒܼܪܸܥܝܵܢܵܐ ܡܩܲܒܿܠܝܼܢ ܚ̄ܢܲܢ : ܬܪܹܝܢ ܟܝܵܢܹ̈ܐ ܕܐܸܬܼܚܲܝܲܕܼܘ ܡܵܘܕܹܝܢ ܚ̄ܢܲܢ : ܘܦܘܼܪܫܵܢܵܐ ܟܝܵܢܝܵܐ ܠܵܐ ܥܵܒܹ̇ܪ . ܫܘܼܘܕܵܥܵܐ ܓܹܝܪ ܕܦܘܼܪܫܵܢܵܐ ܟܝܵܢܵܝܵܐ : ܒܗܵܝ̇ ܕܢܸܬܼܐܲܡܪܘܼܢ ܬܪܹܝܢ ܐܝܼܬܼܵܘܗܝ . ܒܲܟܼܝܵܢܹ̈ܐ ܕܹܝܢ ܡܸܬܼܐܲܡܪܝܼܢ ܬܪܹܝܢ . ܕܲܟܼܝܵܢܹ̈ܐ ܓܹܝܪ ܐܝܼܬܼܵܘܗܝ ܦܘܼܪܫܵܢܵܐ ܟܝܵܢܵܝܵܐ : ܕܒܹܗ ܬܪܹܝܢ ܐܵܘܕܝܼܬܿ : ܐܸܠܵܠ ܕܲܡܚܲܝܕܹܝܢ ܕܠܵܐ ܒܘܼܠܒܵܠܵܐ . ܡܸܛܠ ܗܵܢܵܐ : ܐܵܦ ܬܪܹܝܢ . pb. 436 ܡܸܕܸܡ ܐ̄ܚܪܹܝܢ ܬܘܼܒܼ ܐܵܡܲ݁ܪ ܐܲܢ̄ܬܿ ܕܲܠܩܘܼܒܼܠܵܐ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܚܲܕܼ ܟܝܵܢܵܐ . ܡܸܛܠ ܕܡ̣ܢ ܟܲܕܼܘ ܐܸܬܿܬܪܝܼܡ ܠܹܗ ܦܘܼܪܫܵܢܵܐ ܕܲܬܼܪܹܝܢ : ܗܵܠܹܝܢ ܬܲܪ̈ܬܵܝܗܹܝܢ ܕܝܼܠܹܗ : ܒܗܵܘܕܹܐ ܠܡܸܬܼܐܵܘܵܝܘܼ ܥܲܡ ܡܲܕܼܢܚܵܝܹ̈ܐ ܠܲܝܬܿ ܠܹܗ . ܒܪܲܡ ܕܐܵܦ ܠܵܐ ܫܘܼܘܕܵܥܵܐ ܕܦܘܼܪܫܵܢܵܐ ܕܲܬܼܪܹܝܢ ܐܝܼܬܼܵܘܗܝ ܐܵܡܲ݁ܪ ܐܲܢ̄ܬܿ : ܦܘܼܪܫܵܢܵܐ ܕܹܝܢ ܠܵܘ ܕܲܚܕܼܵܝܘܼܬܼܵܐ : ܐܸܠܵܐ ܠܫܘܼܚܠܵܦܵܐ ܕܐܘܼܤ̈ܝܼܵܣ . ܐܲܢ̄ܬܿ ܕܹܝܢ ܐܘܿ ܚܲܟܝܼܡܵܐ : ܒܟܼܠܵܗ̇ ܚܸܟܼܡܬܼܵܟܿ : ܡ̣ܢ ܒܵܬܲܪ ܚܕܼܵܝܘܼܬܼܵܐ ܐܵܦ ܬܪܹܝܢ ܡܵܘܕܹܐ ܐܲܢ̄ܬܿ . ܘܡ̣ܢ ܒܵܬܲܪ ܚܕܼܵܝܘܼܬܼܵܐ : ܕܠܵܐ ܐܝܼܬܲܝܗܘܿܢ ܬܘܼܒܼ ܬܪܹܝܢ ܟܝܵܢ̈ܝܼܢ ܦܵܤܹ̇ܩ ܐܲܢ̄ܬܿ ܠܡܵܘܕܲܝܘܼ . ܬܪܹܝܢ ܓܹܝܪ ܟܝܵܢ̈ܝܼܢ ܕܲܡܚܲܝܕܝܼܢ ܐܸܡܲܪܬܿ . ܓܲܠܝܵܐ ܗ̣̄ܝ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܐܝܼܬܲܝܗܘܿܢ ܡܚܲܝ̈ܕܹܐ : ܘܠܵܐ ܗ̄ܘ̣ܵܐ ܡ̣ܢ ܩܕܼܵܡ ܚܕܼܵܝܘܼܬܼܵܐ . ܐܲܝܟܲܢܵܐ ܡܵܕܹܝܢ ܡ̣ܢܡ ܒܵܬܲܪ ܚܕܼܵܝܘܼܬܼܵܐ ܬܪܹܝܢ ܟܝܵܢ̈ܝܼܢ ܡܵܘܕܸܐ ܐܲܢ̄ܬܿ : ܘܲܕܼܡ̣ܢ ܒܵܬܲܪ ܚܕܼܵܝܘܼܬܼܵܐ ܕܢܵܘܕܹܐ ܬܪܹܝܢ ܟܝܵܢ̈ܝܼܢ ܡܦܲܪܓܸܠ ܐܲܢ̄ܬܿ ؟ ܠܐܲܝܕܵܐ ܢܗܲܝܡܸܡܢ ؟ ܠܗܵܝ̇ ܩܲܕܼܡܵܝܬܼܵܐ : ܐܵܘ ܠܗܵܝ̇ ܕܬܲܪܬܹܝܢ ؟ ܐܵܘ ܠܗܵܝ̇ ܕܝܼܠܵܟܼ ؟ ܕܥܲܡ ܡܲܕܸܢܚܵܝܹ̈ܐ ܕܡܵܘܕܹܝܢ ܬܪܹܝܢ ܟܝܵܢ̈ܝܼܢ : ܡܵܘܕܸܐ ܐܲܢ̄ܬܿ . ܠܵܘ ܕܹܝܢ ܐܵܩܵܩܝܼܣ : ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܠܵܐ ܙܵܕܹܩ ܠܡܵܘܕܵܝܘܼ ܬܪܹܝܢ ܟܝܵܢ̈ܝܼܢ : ܐܸܠܵܐ ܚܲܕܼ . ܡܸܛܠ ܕܡ̣ܢ ܟܲܕܼܘܼ ܡܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ . ܠܟܼܠ ܐ̄ܢܵܫ : ܐܲܝܟܼ ܕܒܼܵܥܹ̇ܐ ܐܲܢ̄ܬܿ . . ܐܸܠܵܐ ܠܲܡ ܦܘܼܪܫܵܢܵܐ ܟܝܵܢܵܝܵܐ ܠܵܐ ܡܩܲܒܿܠܝܼܢ : ܒܲܠܚܘܿܕܼ ܕܹܝܢ ܒܢܵܬܼ̈ܿ ܩܵܠܹ̈ܐ ܕܥܲܠ ܡܵܪ̈ܲܢ ܡܬܲܚܡܝܼܢ ܘܲܡܦܲܪܫܝܼܢ ܟܲܕܼ ܐܵܡ̇ܪܝܼܢ ܕܦܲܐ̈ܝܼܢ . ܘܠܵܐ ܐܵܡ̇ܪܝܼܢ ܕܡܸܢܗܹܝܢ ܐܲܝܟܼ ܕܠܲܒܼܪܵܐ ܠܚܘܿܕܼܵܐܝܼܬܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܡܸܢܗܹܝܢ ܕܹܝܢ ܐܲܝܟܼ ܕܠܲܐ̄ܚܪܹܢܸܐ ܒܪܵܐ ܬܘܼܒܼ : pb. 437 ܗܵܘ̇ ܕܡ̣ܢ ܐܲܢ̄ܬܿܬܼܵܐ . ܐܸܠܵܐ ܕܡܸܢܗܹܝܢ ܠܐܲܠܵܗܘܼܬܼܵܐ : ܡܸܢܗܹܝܢ ܕܹܝܢ ܬܘܼܒܼ ܠܐ̄ܢܵܫܘܼܬܹܗ . ܐܲܠܵܗܵܐ ܓܹܝܪ ܐܝܼܬܼܵܘܗܝ ܗ̤ܘ ܟܲܕܼ ܗ̤ܘ ܘܒܲܪ ܐ̄ܢܵܫܵܐ . . . ܘܠܝܼ ܥܵܫܹ̇ܩ ܠܝܼ ܟܲܕܼ ܡܕܲܓܸܠ : ܐܲܝܟܼ ܡ̇ܢ ܕܲܬܼܪܹܝܢ ܒܢ̈ܝܼܢ ܐܸܡܲ݁ܪ ܐ̄ܢܵܐ . ܘܐܵܦ ܗܵܢܹܝܢ ܕܡܸܢܹܗ ܐܲܝܬܿܝܼ ܥܠܲܝ ܦܵܥ̇ܝܵܢ : ܐܸܢ ܡ̣ܢ ܐܸܓܿܪ̈ܵܬܼܵܐ ܘܐܸܢ ܡ̣ܢ ܬܘܼܪ̈ܓܵܡܹܐ ܗܵܠܹܝܢ ܕܲܡܩܲܛܥܝܼܢ ܗ̄ܘ̣ܵܘ ܠܹܗ . ܗܵܝ̇ ܕܹܝܢ ܕܐܼܡ݂ܲܪ : ܗܵܫܵܐ ܕܠܵܐ ܡܩܲܒܿܠܝܼܢ ܦܘܼܪܫܵܢܵܐ ܟܝܵܢܵܝܵܐ : ܒܲܠܚܘܿܕܼ ܕܹܝܢ ܒܢܵܬܼ̈ ܩܵܠܹ̈ܐ ܕܥܲܠ ܡܵܪܲܢ ܡܬܲܚܡܝܼܢ ܘܲܡܦܲܪܫܝܼܢ . ܢܸܚܙܸܐ ܡܵܢ ܐܸܡ݂ܲܪܘ ܗܵܢ̇ܘܿܢ ܕܡ̣ܢ ܡܲܕܼܢܚܵܐ : ܘܲܕܒܲܐܝܢܵܐ ܙܢܵܐ ܒܗܵܠܹܝܢ ܗ̤ܘ ܡܸܬܼܚܲܫܲܚ . ܠܲܒܼ̈ܢܵܬܼ ܩܵܠܹ̈ܐ ܠܲܡ ܕܐܹܘܲܢ̈ܓܲܠܝܵܐ ܕܥܲܠ ܡܵܪܲܢ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܡܡܲܠܸܠܝ̈ ܐܲܠܵܥܵܝ̈ܬܼܵܐ : ܕܡܸܢܗܹܝܢ ܕܓܼܵܘܵܐ ܥܵܒܲܕܝܼܢ ܠܗܹܝܢ ܐܲܝܟܼ ܕܥܲܠ ܚܲܕܼ ܦܲܪܨܘܿܦܵܐ . ܫܵܡܲܥ ܐܲܢ̄ܬܿ ܕܐܲܝܟܲܢܵܐ ܐܵܘܕܝܼܘ ؟ ܥܲܠ ܚܲܕܼ ܦܲܪܨܘܿܦܵܐ : ܘܠܵܐ ܗ̄ܘ̣ܵܐ ܥܲܠ ܚܲܕܼ ܟܝܵܢܵܐ . ܡܵܢܵܐ ܡܫܲܚܠܸܦ ܐܲܢ̄ܬܿ ܠܬܼܵܘܕܝܼܬܼܗܘܿܢ : ܟܲܕܼ ܗܸܢܼܘܿܢ ܕܓܼܵܘܵܐ ܥܵܒܼ̇ܕܝܼܢ ܠܗܹܝܢ : ܐܲܝܟܼ ܕܐܲܢ̄ܬܿ ܐܸܡ݂ܲܪܬܿ : ܥܲܠ ܚܲܕܼ ܦܲܪܨܘܿܦܵܐ ܕܓܼܵܘܵܐ ؟ ܕܓܼܵܘܵܐ : ܐܲܢ̄ܬܿ ܘܠܵܐ ܡܸܕܸܡ ܥܵܒܹ̇ܕܼ ܐܵܢ̄ܬܿ . ܠܘܵܬܼ ܡ̇ܢ ܥܵܒܼ̇ܕܝܼܢ ܠܗܹܝܢ ܕܓܼܵܘܵܐ : ܟܲܕܼ ܓܵܘܵܐ ܠܲܝܬܿ : ܐܸܠܵܐ ܐܲܝܠܹܝܢ ܕܡܸܬܼܚܲܫܚܝܼܢ ܒܚܲܕܼ ܦܲܪܨܘܿܦܵܐ ؟ ܐܸܡ݂ܲܪ ܗܵܟܹܝܠ ܦܲܪܨܘܿܦܵܐ ܕܓܼܵܘܵܐ : ܐܸܡܲܪ ܠܗܵܠܹܝܢ ܕܥܵܒܼ̈ܕܵܢ ܕܓܼܵܘܵܐ ܠܚܲܕܼ ܦܲܪܨܘܼܿܦܵܐ . ܠܚܲܕܼ ܦܲܪܨܘܿܦܵܐ ܕܝܼܠܹܗ ܕܓܼܵܘܵܐ ܥܵܒܹ̇ܕܼ ܠܹܗ . ܓܵܘܵܐ ܓܹܝܪ ܡܸܬܼܥܒܕܼ : ܗܵܘ̇ ܕܡ̣ܢ ܕܲܠܩܘܼܒܼ̈ܠܵܝܬܼܵܐ ܕܡܸܕܸܡ ܡܸܬܼܥܒܸܕܼ . ܐܲܝܟܼ ܕܠܵܐ ܗ̄ܘ̣ܵܐ ܡܸܟܹܿܝܠ ܠܚܘܿܕܼܵܝܵܐ : ܐܸܠܵܐ pb. 438 ܕܓܼܵܘܵܐ . ܐܲܟܼܙܢܵܐ ܗܵܟܹܝܠ ܕܚܸܘܝܵܐ ܫܵܩܹ̇ܠ ܡܚܘܿܬܼܵܐ ܘܡܸܬܼܟܪܸܟܼܿ ܥܠܹܝܗ̇ ܕܲܡܚܘܿܬܼܵܐ : ܘܲܡܫܟܲܤܸܐ ܠܵܗ̇ ܠܲܡܚܘܿܬܼܵܐ : ܘܡ̣ܢ ܟܹܐܒܼܵܐ ܡܸܬܼܦܫܸܛ ܡܸܢܕܪܹܫ : ܘܲܡܚܵܘܸܐ ܠܵܗ̇ ܟܲܕܼ ܠܵܐ ܨܵܒܹ̇ܐ : ܗܵܟܲܢܸܵܐ ܐܵܦ ܐܲܢ̄ܬܿ ܡܲܡܪܲܚ ܐܲܢ̄ܬܿ ܠܲܡܛܲܫܵܝܘܼ ܗܵܘ̇ ܡܵܐ ܕܐܵܘܕܝܼܬܿ : ܘܒܼܵܬܲܪܟܸܢ ܐܵܘܕܝܼܬܿ : ܟܲܕܼ ܠܵܐ ܨܵܒܹ̇ܐ ܐܲܢ̄ܬܿ ܒܐܲܝܠܹܝܢ ܕܐܸܬܿܬܵܘ̈ܕܝܼ . ܫܡܲܥ ܓܹܝܪ ܠܬܼܵܘܕܝܼܬܼܵܐ ܕܝܼܠܵܟܼ : ܠܵܟܼ ܓܹܝܪ ܬܒܲܥ̣ܘ ܕܬܼܵܘܕܸܐ ܥܲܡܗܘܿܢ ܗܵܠܹܝܢ ܕܲܟܼܬܿܒܼܬܿ . . ܥܲܠ ܒܢܵܬܼ̈ ܩܵܠܹ̈ܐ ܕܹܝܢ ܕܐܹܘܢ̈ܓܲܠܝܵܐ ܘܕܲܫܠܝܼܚܹ̈ܐ ܕܥܲܠ ܡܵܪ̈ܲܢ ܐܲܡܝܼܪ̈ܵܢ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܡܡܲܠܸܠܝ̈ ܐܲܠܵܗܵܝ̈ܬܼܵܐ : ܕܲܠܡܸܢܗܹܝܢ ܕܓܼܵܘܵܐ ܥܵܒܹ̇ܕܝܼܢ ܠܗܹܝܢ ܐܲܝܟܼ ܕܲܠܚܲܕܼ ܦܲܪܨܘܿܦܵܐ : ܡܸܢܗܹܝܢ ܕܹܝܢ ܡܦܲܠܓܼܝܼܢ ܐܲܝܟܼ ܕܥܲܠ ܬܪܹܝܢ ܟܝܵܢܹ̈ܐ . ܐܲܝܠܹܝܢ ܠܲܡ ܕܦܲܐ̈̄ܝܵܢ ܠܐܲܠܵܗܵܐ : ܠܦܘܼܬܼ ܐܲܠܵܗܘܼܬܹܗ ܕܲܡܫܝܼܚܵܐ . ܡܸܢܗܹܝܢ ܕܹܝܢ ܘܲܠܗܹܝܢ ܠܫܝܼ̈ܛܵܬܼܵܐ : ܥܲܠ ܐ̄ܢܵܫܘܼܬܼܵܐ ܝܵܗ̇ܒܿܝܼܢ ܠܗܹܝܢ . . . ܗܵܠܹܝܢ ܐܵܘܕܝܼܬܿ ܠܡܸܬܼܪܲܥܵܝܘܼ ܘܲܠܡܲܠܵܦܘܼ : ܠܡܵܢܵܐ ܗܵܫܵܐ ܡܚܲܦܸܐ ܐܲܢ̄ܬܿ ؟ ܐܸܡ݂ܲܪܬܿ ܓܹܝܪ ܕܐܲܝܠܹܝܢ ܕܦܵܪܫܝܼܢ : ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܕܥܲܠ ܚܲܕܸ ܟܝܵܢܵܐ : ܘܠܵܐ ܗ̄ܘ̣ܵܐ ܗ̤ܝ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ ܐܝܼܬܹܝܗ̇ ܗ̤ܝ ܡܲܕܼ ܗ̤ܝ . ܐܸܠܵܐ ܗܵܠܹܝܢ ܡ̇ܢ ܕܠܲܐܠܵܗܘܼܬܼܵܐ ܠܐܲܠܵܗܘܼܬܼܵܐ : ܘܕܼܠܐ̄ܢܵܫܘܼܬܼܵܐ ܠܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܒܲܬܼܪܹܝܢ ܫܡܵܗܹ̈ܐ ܩ̣ܪܵܘ ܠܚܲܕܼ ܟܝܵܢܵܐ : ܕܲܒܼܒܲܪܬܼ ܩܵܠܵܐ ܒܲܠܚܘܿܕܸ ܦܪܝܼܫ ܘܠܵܐ ܗ̄ܘ̣ܵܐ ܒܐܘܼܤܝܼܐ : ܐܲܝܟܼ ܕܐܲܢ̄ܬܿ ܡܸܬܼܪܲܥܸܐ ܐܲܢ̄ܬܿ . ܐܵܡܲ݁ܪ ܐܲܢ̄ܬܿ ܓܹܝܪ : ܕܫܘܼܚ̈ܠܵܦܹܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܒܛܸܠ̣ܘ : ܐܸܠܵܐ ܒܒܲܪܪܬܼ ܩܵܠܵܐ ܐܵܘܕܵܥ̣ܘ ܟܵܝܵܢܹ̈ܐ ܘܦܘܼܪܫܵܢܵܐ pb. 439 ܕܲܟܼܝܵܢܹ̈ܐ . ܘܕܲܠܡܹܐܡܲܪ ܕܐܝܼܬܼ ܦܘܼܪܫܵܢܵܐ ܕܲܟܼܝܵܢܹ̈ܐ ܡܵܘܕܹܐ ܐܲܢ̄ܬܿ : ܐܸܡ݂ܲܪܬܿ ܓܹܝܪ ܕܲܡܦܲܠܓܼܝܼܢ ܠܲܒܼ̈ܢܵܬܼ ܩܵܠܹ̈ܐ ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ . ܡܸܢܗܹܝܢ ܠܲܡ ܐܲܝܠܹܝܢ ܕܦܲܐ̈ܝܵܢ ܠܐܲܠܵܗܵܐ ܠܐܲܠܵܗܘܼܬܼܵܗ̇ ܕܲܡܫܝܼܚܵܐ : ܘܠܵܐ ܗ̄ܘ̣ܵܐ ܠܵܗ̇ ܟܲܕܼ ܠܵ̄ܗ̇ ܠܐܘܼܤܝܼܵܐ ܒܐ̄ܢܵܫܘܼܬܼܵܐ : ܐܸܠܵܐ ܒܲܟܼܝܵܢܵܐ ܒܐܲܠܵܗܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܠܐܲܠܵܗܘܼܬܼܵܐ ܐܵܡ̇ܪܝܼܢ ܬܪܹܝܢ ܟܝܵܢ̈ܝܼܢ : ܐܸܠܵܐ ܚܲܕܼ ܟܝܵܢܵܐ : ܘܚܲܕܼ ܟܝܵܢܵܐ ܠܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܚܲܕܼ ܟܝܵܢܵܐ ܬܪܹܝܢ ܟܝܵܢ̈ܝܼܢ ܡܸܫܬܲܡܗܝܼܢ : ܘܠܵܐ ܗ̄ܘ̣ܵܐ ܡ̣ܢ ܬܪܹܝܢ ܟܝܵܢ̈ܝܼܢ ܚܲܕܼ ܟܝܵܢܵܐ . ܥܲܠ ܬܪܹܝܢ ܟܝܵܢ̈ܝܼܢ ܓܹܝܪ ܐܸܡ݂ܲܪ . ܕܢܼܬܼܥܒܸܕܼ ܦܘܼܪܫܵܢܵܐ : ܘܠܵܐ ܗ̄ܘ̣ܵܐ ܥܲܠ ܬܲܪܬܹܝܢ ܒܢܵܬܼ̈ ܩܵܠܹ̈ܐ ܕܡܵܘܕ̈ܥܵܢ ܚܲܕܼ ܡܝܵܢܵܐ : ܐܸܠܵܐ ܕܲܬܼܪܹܝܢ ܟܝܵܢ̈ܝܼܢ ܡܵܘܕ̈ܥܵܢ ܒܦܘܼܪܢܵܫܵܐ ܕܫܘܼܚܠܵܦܵܐ ܕܐܘܼܤܝܼܵܐ ܕܲܬܼܪ̈ܝܗܘܿܢ ܟܝܢܹ̈ܐ . ܗܵܠܹܝܢ ܡ̇ܢ ܡܸܬܼܥܲܒܼ̈ܕܵܢ ܕܓܼܵܘܵܐ : ܐܲܝܟܼ ܕܥܲܠ ܚܲܕܼ ܦܲܪܨܘܿܦܵܐ . ܡܸܢܹܗܹܝܢ ܕܹܝܢ ܡܸܬܼܦܲܠ̈ܓܼܵܢ : ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ . ܐܲܝܠܹܝܢ ܕܦܲܐ̈ܝܵܢ ܠܐܲܠܵܗܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܦܲܪܨܘܿܦܵܐ ܕܓܼܵܘܵܐ ܕܲܬܼܪ̈ܝܗܘܿܢ ܟܝܵܢܹ̈ܐ : ܡܫܝܼܚܵܐ ܕܒܹܗ ܟܲܕܼ ܒܹܗ ܒܦܲܪܨܘܿܦܵܐ : ܘܒܼܵܗ̇ ܟܲܕܼ ܒܵܗ̇ ܡܸܬܼܚܲܫܚܝܼܢ ܟܝܢܹ̈ܐ : ܒܗܵܘ̇ ܕܒܹܗ ܘܡܸܢܹܗ ܡܸܬܼܝܲܕܼܥܝܼܢ ܒܐܘܼܤܝܼܵܐ ܬܪ̈ܲܝܗܘܿܢ . ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܕܠܵܐ ܦܘܼܪܵܫܵܐ ܘܲܒܼܦܲܘܼܪܵܫܵܐ . ܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܘܐܵܦ ܠܵܐ ܐ̄ܢܵܫܘܼܬܼܵܐ : ܒܦܲܪܨܘܿܦܵܐ ܕܓܼܵܘܵܐ ܐܝܼܬܹܝܗ̇ : ܕܲܬܼܪ̈ܲܝܗܘܿܢ ܓܹܝܪ ܟܝܵܢܹ̈ܐ ܐܝܼܬܹܝܗ̇ . ܐܲܝܟܲܢܵܐ ܕܲܗܵܢܵܐ ܘܡ̣ܢ ܗܵܢܵܐ ܢܸܬܼܝܲܕܼܥܘܼܢ ܬܪ̈ܲܝܗܘܿܢ ܟܝܵܢܹ̈ܐ . ܚܲܕܼ ܓܹܝܪ ܐܝܼܬܼܵܘܗܝ ܒܐܘܼܤܝܼܵܐ . ܒܦܲܪܨܘܿܦܵܐ ܓܹܝܪ ܕܐܘܼܤܝܼܵܐ ܕܐܲܠܵܗܘܼܬܼܵܐ : ܒܹܗ ܟܲܕܼ ܒܹܗ ܐܵܦ ܐܘܼܤܝܼܵܐ ܕܐ̄ܢܵܫܘܼܬܼܵܐ ܡܸܬܼܚܲܫܚܵܐ . ܘܠܵܐ ܗ̄ܘ̣ܵܐ ܒܐܘܼܤܝܼܵܐ : ܘܲܒܼܦܲܪܨܘܿܦܵܐ pb. 440 ܕܐ̄ܢܵܫܘܼܬܼܵܐ : ܐܘܼܤܝܼܵܐ ܕܐܲܠܵܗܵܘܼܬܼܵܐ ܡܸܬܼܚܲܫܚܵܐ ܒܹܗ ܟܲܕܼ ܒܹܗ . ܘܠܵܐ ܗ̄ܘ̣ܵܐ ܒܐܘܼܤܝܼܵܐ : ܐܲܝܟܲܢܵܐ ܕܐܲܢ̄ܬܿ ܡܥܲܬܸܕܼ ܐܲܢ̄ܬܿ . ܘܠܵܐ ܠܲܡ ܐܵܡ̇ܪܝܼܢ ܠܡܸܢܗܹܝܢ ܐܲܝܟܼ ܕܠܲܒܼܪܵܐ ܠܚܘܿܕܼܵܐܝܼܬܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܡܸܢܗܹܝܢ ܕܹܝܢ ܐܲܝܟܼ ܕܠܲܐ̄ܚܪܹܢܵܐ ܒܪܵܐ ܬܘܼܒܼ ܗܵܘ̇ ܕܡ̣ܢ ܐܲܢ̄ܬܿܬܼܵܐ . ܐܸܠܵܐ ܕܡܸܢܗܹܝܢ ܠܐܲܠܵܗܘܼܬܹܗ : ܡܸܢܗܹܝܢ ܕܹܝܢ ܬܘܼܒܼ ܠܐ̄ܢܵܫܘܼܬܹܗ . ܐܲܠܵܗܵܐ ܓܹܝܪ ܐܝܼܬܼܵܘܗܝ ܘܗ̤ܘ ܟܲܕܼ ܗ̤ܘ ܘܒܲܪܢܵܫܵܐ . . . ܐܸܢ ܗ̤ܘ ܕܲܠܚܘܿܕܼܵܐܝܼܬܼ ܐܵܡܲ݁ܪ ܐܲܢ̄ܬܿ ܒܪܲܚܝܼܩܘܼܬܼ ܦܘܼܪܫܵܢܵܐ ܕܲܟܼܝܵܢܹ̈ܐ : ܠܵܐ ܗ̄ܘ̣ܵܐ ܠܐܲܝܠܹܝܢ ܕܡܵܘܕܹܝܢ ܕܲܡܚܝܕܹܝܢ ܟܝܵܢܹ̈ܐ ܐܸܡܲ݁ܪ ܐܲܢ̄ܬܿ : ܘܕܸܐܬܼܚܲܝܲܕܼ ܠܚܲܕܼ ܦܲܪܨܘܿܦܵܐ : ܘܐܝܼܬܲܝܗܘܿܢ ܬܪܹܝܢ ܟܝܵܢ̈ܝܼܢ : ܘܡܵܘܕܥܝܼܢ ܘܡܸܬܼܝܲܕܼܥܝܼܢ ܒܹܗ ܘܡܸܢܹܗ ܬܪܹܝܢ ܡܝܵܢ̈ܝܼܢ . ܐܸܢ ܕܹܝܢ ܒܲܟܼܝܵܢܵܐ ܐܸܡܵ݁ܪ ܐܲܢ̄ܬܿ ܗ̤ܘ ܟܲܕܼ ܗ̤ܘ : ܐܲܝܟܲܢܵܐ ܕܐܲܠܵܗܘܼܬܼܵܐ ܚܲܕܼ ܟܝܵܢܵܐ ܐܝܼܬܹܝܗ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܲܠܕܲܬ̤ : ܘܡ̣ܢ ܐܲܢ̄ܬܿܬܼܵܐ ܬܘܼܒܼ ܒܵܗ̇ ܒܲܕܼܡܘܼܬܼܵܐ ܐܵܡܲ݁ܪ ܐܲܢ̄ܬܿ : ܕܲܒܼܒܲܪܬܼ ܩܵܠܵܐ ܒܲܠܚܘܿܕܼ ܦܪܝܼܫ ܐܲܠܵܗܵܐ ܡ̣ܢ ܒܲܪܢܵܫܵܐ : ܘܒܼܐܘܼܤܝܼܵܐ ܗ̤ܘ ܟܲܕܼ ܗ̤ܘ . ܘܲܠܒܲܪ ܡ̣ܢ ܬܵܘܕܝܼܬܼܵܟܼ ܕܝܼܠܵܟܼ ܐܸܡܲ݁ܪ ܐܲܢ̄ܬܿ : ܘܬܼܘܼܒܼ ܪܵܗܹ̇ܛ ܐܲܢ̄ܬܿ ܕܥܲܡ ܢܲܦܫܵܟܼ ܬܫܲܪܸܐ ܩܪܵܒܼܵܐ . ܐܲܝܟܲܢܵܐ ܓܹܝܪ ܐܵܘܕܝܼܬܿ ܦܘܼܪܫܵܢܵܐ ܕܥܲܠ ܬܪܹܝܢ ܟܝܵܢ̈ܝܼܢ ܥܲܡ ܡܲܕܼܢܚܵܝܹ̈ܐ : ܡܸܢܗܹܝܢ ܡ̇ܢ ܕܲܒܼ̈ܢܵܬܼ ܩܵܠܹ̈ܐ ܐܲܝܠܹܝܢ ܕܦܲܐ̈ܝܵܢ ܠܐܲܠܵܗܘܼܬܼܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܘܐܲܝܠܹܝܢ ܕܫܝܼ̈ܛܵܢ : ܠܐ̄ܢܵܫܘܼܬܹܗ ܕܲܡܫܝܼܚܵܐ . ܕܒܲܟܼܝܵܢܵܐ ܐܝܼܬܹܝܗ̇ ܐ̄ܢܵܫܘܼܬܼܵܐ : ܘܒܲܟܼܝܵܢܵܐ ܐܲܠܵܗܘܼܬܼܵܐ . ܠܵܐ ܗ̄ܘ̣ܵܐ ܠܐܲܠܵܗܘܼܬܹܗ ܕܐܲܠܵܗܵܐ ܡܸܠܬܼܵܐ : ܘܐܵܦ ܠܵܐ ܬܘܼܒܼ ܠܐ̄ܢܵܫܘܼܬܹܗ ܕܐܲܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܵܐ ܓܹܝܪ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܘܡ̣ܢ ܬܪܹܝܢ ܟܝܵܢ̈ܝܼܢ : pb. 441 ܐܵܘ ܬܪܹܝܢ ܫܡܵܗ̈ܝܼܢ ܐܵܘ ܤܲܓܝܼ ܫܡܵܗܹ̈ܐ : ܕܠܲܚܕܼܵܐ ܐܘܼܤܝܸܿܐ ܐܝܼܬܼ ܠܵܗ̇ ܫܡܵܗܹ̈ܐ . ܘܠܵܐ ܗ̄ܘ̣ܵܐ ܒܲܟܼܝܵܢܵܐ ܐܲܠܵܗܘܼܬܼܵܐ ܡܸܬܼܪܲܢܝܵܐ : ܐܸܠܵܐ ܒܒܲܪܬܼ ܩܵܠܵܐ ܒܲܠܚܘܿܕܼ . ܠܡܵܢܵܐ ܚܵܛܹ̇ܦ ܐܲܢ̄ܬܿ ܥܲܡܵܟܼ ܠܐܵܩܵܩܝܼܣ : ܓܲܒܼܪܵܐ ܡܲܚܒܼܵܢܵܟܼ ܘܒܲܪ ܢܲܦܫܵܟܼ : ܕܠܵܐ ܙܵܕܹܩ ܗ̄ܘ̣ܵܐ ܕܐܲܝܟܼ ܕܐܵܬܼܝܵܐ ܬܸܫܪܹܝܘܗܝ ؟ ܕܒܲܫܡܵܐ ܒܲܠܚܘܿܕܼ ܫܚܝܼܡܵܐ ܘܲܒܼܒܲܪܬܼ ܩܵܠܵܐ ܢܸܫܠܲܡ ܠܵܟܼ ܕܲܡܦܲܠܸܓܼ ܐܲܢ̄ܬܿ ܠܲܡܼܝܵܢܹ̈ܐ : ܠܵܐ ܗ̄ܘ̣ܵܐ ܒܐܘܼܤ̈ܝܼܵܣ ܕܝܼܠܗܘܿܢ : ܐܸܠܵܐ ܒܲܒܼ̈ܢܵܬܼ ܩܵܠܹ̈ܐ ܕܲܒܼܪܸܥܝܵܢܵܐ ܡܸܬܼܩܲܝ̈ܡܵܢ . ܐܲܟܼܙܢܵܐ ܕܲܒܼ̈ܢܵܬܼ ܩܵܠܹ̈ܐ : ܐܲܝܠܹܝܢ ܕܠܵܐ ܬܚܘܼܡܵܐ ܘܠܵܐ ܟܝܵܢܵܐ ܡܵܘ̈ܕܥܵܢ . ܒܲܟܼܿܝܵܢܵܐ ܡ̇ܢ ܘܒܼܐܘܼܤ̈ܝܼܵܣ ܠܲܝܬܿ ܠܗܹܝܢ ܦܘܼܪܫܵܢܵܐ : ܡܸܛܠ ܕܐܵܦ ܠܵܐ ܐܝܼܬܲܝܗܹܝܢ ܐܘܼ̈ܤܝܼܣ . ܒܲܒܼ̈ܢܵܬܼ ܩܵܠܹ̈ܐ ܕܹܝܢ ܒܲܠܚܘܿܕܼ ܕܲܟܼܝܵܢܹ̈ܐ ܐܝܼܬܼ ܠܗܹܝܢ ܦܘܼܪܫܵܢܵܐ : ܡܸܛܠ ܕܐܵܦ ܒܗܵܕܹܐ ܐܝܼܬܼ ܠܗܹܝܢ ܕܢܸܬܼܩܲܝ̈ܡܵܢ . ܗܵܟܲܢܵܐ ܐܵܦ ܥܲܠ ܡܫܝܼܚܵܐ ܐܸܡ݂ܲܪܬܿ ܬܪܹܝܢ ܟܝܵܢ̈ܝܼܢ : ܠܵܐ ܗ̄ܘ̣ܵܐ ܒܲܟܼܝܵܢܹ̈ܐ ܘܒܼܐܘܼ̈ܤܝܼܵܣ : ܐܸܠܵܐ ܒܤܘܼܟܵܠܵܐ ܘܒܲܒܼ̈ܢܵܬܼ ܩܵܠܹ̈ܐ ܒܲܠܚܘܿܕܼ ܐܵܡܲ݁ܪ ܐܲܢ̄ܬܿ ܕܐܝܼܬܼ ܠܗܘܿܢ ܦܘܼܪܫܵܢܵܐ . ܐܲܚܲܝ̈ܢ ܠܲܡ ܗܵܢ̇ܘܿܢ ܕܒܲܐܢܛܝܵܟܼܝܵܐ : ܠܗܵܢ̇ܘܿܢ ܕܡܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ : ܫܘܼܚܠܵܦܵܐ ܕܲܟܼܝܵܢܹ̈ܐ ܐܵܡ̇ܪܝܼܢ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ ܐܲܝܟܼ ܕܐܸܡ̇ܪܹܬܼ : ܒܲܙܢܵܐ ܟܝܵܢܵܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . . . ܒܲܙܢܵܐ ܐܸܡ݂ܲܪܬܿ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ . ܐܸܠܵܐ ܙܢܵܐ ܕܹܝܢ : ܠܵܐ ܐܝܼܬܼܵܘܗܝ ܟܝܵܢܵܐ ܕܐܘܼܤܝܼܵܐ . ܐܸܠܵܐ ܐܵܘ ܐܸܤܟܹܡܵܐ ܕܐܘܼܤܝܼܵܐ : ܐܵܘ ܕܲܟܼܝܵܢܵܐ : ܐܵܘ ܕܠܵܐ ܐܘܼܤܝܼܵܐ : ܐܵܘ ܚܙܵܬܼܵܐ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐ ܡܸܬܼܐܡܲܪ ܥܲܠ ܟܝܵܢܹ̈ܐ . ܗܵܢܵܐ ܙܢܵܐ ܠܵܐ ܗ̄ܘ̣ܵܐ ܫܘܼܚܠܵܦܵܐ ܟܝܵܢܵܝܵܐ pb. 442 ܕܲܟܼܝܵܢܹ̈ܐ ܐܝܼܬܼ ܠܹܗ : ܐܸܠܵܐ ܫܘܼܚܠܵܦܵܐ ܕܲܟܼܝܵܢܹ̈ܐ ܕܠܵܐ ܐܘܼܤܝܼܵܐ : ܐܸܠܵܐ ܒܲܒܼ̈ܢܵܬܼ ܩܵܠܹ̈ܐ ܒܲܠܚܘܿܕܼ ܕܲܒܼܪܸܥܝܵܢܵܐ ܕܲܟܼܝܵܢܹ̈ܐ ܕܠܵܐ ܐܘܼ̈ܤܝܼܵܣ ܐܵܡܲ݁ܪ ܕܐܝܼܬܼ̇ܝܗܹܝܢ . ܘܲܠܗܵܕܹܐ ܐܵܡܲ݁ܪ : ܕܐܲܝܠܹܝܢ ܕܡܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ ܫܘܼܚܠܵܦܵܐ ܐܵܡ̇ܪܝܼܢ ܕܲܟܼܝܵܢܹ̈ܐ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ : ܐܲܝܟܼ ܕܐܸܡ̇ܪܹܬܼ ܒܲܙܢܵܐ ܟܝܵܢܝܵܐ : ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . . . ܐܸܠܵܐ ܠܵܘ ܗܵܕܹܐ ܡܩܲܒܿܠܝܼܢ ܗܵܢܘܿܢ ܕܡ̣ܢ ܐܲܢܛܝܵܟܼܝܵܐ : ܐܵܘ ܕܢܹܐܡܪܘܼܢ : ܐܵܘ ܕܲܠܐ̄ܢܵܫ ܕܐܵܡܲ݁ܪ ܢܸܫܡܥܘܼܢ . ܐܸܠܵܐ ܐܵܡ̇ܪܝܼܢ : ܕܠܲܒܼ̈ܢܵܬܼ ܩܵܠܹ̈ܿܐ ܕܐܹܘܲܢ̈ܓܲܠܝܼܵܐ ܕܥܲܠ ܫܡܝܼܚܵܐ ܡܵܪܲܢ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܐܲܠܵܗܵܝܹ̈ܐ : ܕܡܸܢܗܹܝܢ ܕܓܼܵܘܵܐ ܥܵܒܼ̇ܕܝܼܢ ܠܗܹܝܢ : ܐܲܝܟܼ ܕܥܲܠ ܚܲܕܼ ܦܲܪܨܘܼܦܵܐ . ܡܸܢܗܹܝܢ ܕܹܝܢ : ܡܦܲܠܓܼܝܼܢ ܥܲܠ ܬܪܹܝܢ ܟܝܵܢ̈ܝܼܢ . . . ܕܲܡܦܲܠܵܓܼܘܼ ܡܦܲܠܓܼܝܼܢ ܐܸܡ݂ܲܪܘ : ܠܲܒܼ̈ܢܵܬܼ ܩܵܠܹ̈ܐ ܐܸܡ݂ܲܪܘ ܥܲܠ ܬܪܹܝܢ ܟܝܵܢ̈ܝܼܢ : ܘܠܵܘ ܒܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ ܫܘܼܚܠܵܦܐ . ܠܵܐ ܗ̄ܘ̣ܵܐ ܒܲܒܼ̈ܢܵܬܼ ܩܵܠܹ̈ܐ : ܐܸܠܵܐ ܒܼܒܼ̈ܢܵܬܼ ܩܵܠܹ̈ܐ ܕܥܲܠ ܬܪܹܝܢ ܟܝܵܢ̈ܝܼܢ : ܕܲܡܦܲܪܫܝܼܢ ܒܡܸܠܬܼܵܐ ܕܐܘܼܤ̈ܝܼܵܣ . ܡܦܲܪ̈ܫܹܐ ܐܝܼܬܲܝܗܘܿܢ ܬܪܹܝܢ ܟܝܵܢܹ̈ܐ : ܕܡܸܢܼܦܲܪܫܝܼܢ ܒܲܒܼ̈ܢܵܬܼ ܩܵܠܹ̈ܐ ܡܫܵܘ̈ܕܥܵܢܝܵܬܼܗܘܿܢ . ܠܵܐ ܗ̄ܘ̣ܵܐ ܟܝܵܢܹ̈ܐ ܕܠܵܐ ܩܢܘܿܡܹ̈ܐ : ܘܠܵܐ ܗ̄ܘ̣ܵܐ ܒܪܸܥܝܵܢܵܐ ܕܠܵܐ ܩܢܘܿܡܹ̈ܐ ܕܲܟܼܝܵܢܹ̈ܐ : ܒܲܒܼ̈ܢܵܬܼ ܩܵܠܹ̈ܐ ܒܪܸܥܝܵܢܵܐ ܡܩܝܼܡܝܼܢ . ܐܸܠܵܐ ܒܪܸܥܝܵܢܵܐ ܕܒܲܟܼܝܵܢܹ̈ܐ ܕܒܼܐܘܼܤ̈ܝܼܵܣ : ܐܸܠܵܐ ܒܐܘܼܤ̈ܝܼܵܣ ܘܒܲܟܼܝܵܢܹ̈ܐ ܡܩܝܼܡܝܼܢ ܠܪܸ̈ܥܝܵܢܹܐ ܘܠܲܟܼܝܵܢܹ̈ܐ . ܤܲܓܿܝܼ ܓܹܝܪ ܦܪܝܼܫ ܗܵܢܵܐ ܡ̣ܢ ܗܵܘ̇ . ܗܵܘ̇ ܓܹܝܪ ܐܵܡܲ݁ܪ : ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ ܒܢܵܬܼ̈ ܩܵܠܹ̈ܐ ܕܫܘܼܚܠܵܦܵܐ ܕܲܟܼܝܵܢܹ̈ܐ : pb. 443 ܘܲܠܪܸܥܝܵܢܵܐ ܕܲܟܼܝܵܢܹ̈ܐ ܕܒܼܐܘܼܤ̈ܝܼܵܣ ܠܵܐ ܡܩܲܒܸܿܠ . ܐܸܠܵܐ ܕܠܵܐ ܩܢܘܿܡܹ̈ܐ ܘܠܵܐ ܡܩܲܝ̈ܡܹܐ : ܡܸܢܹܗ ܕܪܸܥܝܵܢܵܐ ܡ̇ܢ ܫܘܼܪܵܝܵܐ ܐܝܼܬܼ ܠܗܘܿܢ : ܘܲܒܼܫܘܼܠܵܡܵܐ ܡܫܲܠܡܝܼܢ . ܗܵܘ̇ ܕܲܠܪܸܥܝܵܢܵܐ ܘܠܲܒܼ̈ܢܵܬܼ ܩܵܠܹ̈ܐ ܕܲܟܼܝܵܢܹ̈ܐ : ܕܒܼܐܘܼ̈ܤܝܼܵܣ ܡܫܵܘܕܥܝܼܢ ܐܵܡܲ݁ܪ : ܘܲܠܫܘܼܪܵܝܵܐ ܒܪܸܥܝܵܢܵܐ ܘܒܲܟܼܝܵܢܹ̈ܐ ܘܒܼܐܘܼܤ̈ܝܼܵܣ . ܐܲܝܟܲܢܵܐ ܕܬܸܗܘܸܐ ܡ̣ܢ ܟܝܵܢܵܐ ܕܐܘܼܤܝܼܵܐ ܠܗܵܘ̇ ܐܲܝܢܵܐ ܕܚܵܫܹ̇ܒܼ : ܬܠܵܬܼܵܐ ܙܢܲܝ̈ܵܐ ܕܡܸܬܿܬܲܒܼܥܝܼܢ . ܗ̤ܝ ܐܘܼܤܝܼܵܐ : ܘܪܸܥܝܵܢܵܐ ܕܐܘܼܤܝܼܵܐ : ܘܒܲܪܬܼ ܩܵܠܵܐ ܡܫܵܘܕܥܵܢܝܼܬܼܵܐ ܕܪܸܥܝܵܢܵܐ . ܡ̇ܢ ܕܲܒܼܪܸܥܝܵܢܵܐ ܕܹܝܢ ܐܸܡ݂ܲܪ ܕܒܲܠܚܘܿܕܼ ܫܚܝܼܡܵܐܝܼܬܼ ܐܸܢܹܝܢ : ܬܪܹܝܢ ܙܢܲܝ̈ܵܐ ܐܵܡܲ݁ܪ . ܗ̤ܘ ܪܸܥܝܵܢܵܐ ܫܚܝܼܡܵܐܝܼܬܼ : ܘܒܲܪܬܼ ܩܵܠܵܐ ܕܝܼܠܹܗ . ܡܸܛܠ ܗܵܢܵܐ ܒܪܸܥܝܵܢܵܐ ܒܲܠܚܘܿܕܼ ܕܲܟܼܝܵܢܵܐ ܝܵܗܹ̇ܒܼ ܫܘܼܚܠܵܦܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ : ܐܸܠܵܐ ܒܲܙܢܵܐ ܕܲܒܼܗܲܓܵܓܼܵܐ ܘܲܒܼܡܲܪܤܒܿܪܵܢܘܼܬܼܵܐ ܕܲܟܼܝܵܢܵܐ . ܒܐܸܤܟܹܡܵܐ ܕܲܟܼܝܵܢܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ ܕܲܟܼܝܵܢܵܐ . ܙܢܵܐ ܗ̄ܘ̣ ܓܹܝܪ ܕܲܟܼܝܵܢܵܐ : ܘܐܸܤܟܹܡܵܐ ܐܵܦ ܚܙܵܬܼܵܐ ܕܐܘܼܤܝܼܵܐ . ܠܗܵܕܹܐ ܓܹܝܪ ܠܟܼܠܗܹܝܢ ܡܲܝܬܸܐ ܘܲܡܟܲܢܸܫ : ܕܲܕܼܠܵܐ ܐܘܼܤܝܼܵܐ ܐܝܼܬܼܵܘܗܝ . ܡܲܢ̣ܘܼ ܢܸܤܒܲܪ ܥܲܠ ܐܲܝܢܵܐ ܕܕܲܐܝܟܼ ܗܵܟܲܢܵܐ ܡܒܲܤܪܵܐܝܼܬܼ ܡܸܬܼܚܲܫܚ ܒܐܲܠܵܗܵܝ̈ܬܼܵܐ ؟ ܘܠܵܘ ܚܲܕܼ ܪܸܥܝܵܢܵܐ ܕܲܟܼܝܵܐ ܘܲܬܼܟܼܝܼܠܵܐ ܐܝܼܬܼ ܠܹܗ : ܘܲܠܟܼܠ ܡܸܕܸܡ ܒܹܗ ܒܲܙܢܵܐ ܚܵܫܹ̇ܒܼ : ܘܡܸܫܬܿܥܵܝܘܼ ܡܸܫܬܿܥܸܐ ܒܐܲܝܠܹܝܢ ܕܡܲܛܝܼ ܐܘܼܠܨܵܢܵܐ ܥܕܲܡܵܐ ܠܢܲܦܫܗܘܿܢ : ܘܲܚܦܝܼܛܝܼܢ ܠܡܹܐܠܲܦ ܫܪܵܪܵܐ . ܘܡܸܬܿܕܲܡܸܐ ܒܐܘܿܪܸܓܹܢܝܼܣ : ܕܟܼܠ ܡܸܕܸܡ ܐܵܡܲ݁ܪ : ܐܲܝܟܼ ܕܡ̣ܢ ܟܠ ܐ̄ܢܵܫ ܢܸܬܼܩܲܒܲܠ : ܟܲܕܼ ܡܫܲܟܸܢ ܠܟܼܠܢܵܫ ܛܲܝܒܿܘܼܬܼܵܐ ܒܗܵܘ̇ ܡܵܐ pb. 444 ܕܐܵܡܲ݁ܪ ܘܲܡܦܝܼܣ ܠܟܼܠ : ܒܗܵܠܹܝܢ ܕܗ̤ܘ ܡ̣ܢ ܟܠ ܐ̄ܢܵܫ ܡܸܤܬܿܢܸܐ : ܟܲܕܼ ܡܲܗܦܸܟܼ ܘܲܡܒܲܛܸܠ ܠܗܵܠܹܝܢ ܕܥܲܬܸܕܼ ܒܝܲܕܼ ܕܲܠܩܘܼܒܼ̈ܠܵܝܵܬܼܵܐ . ܒܐܲܝܠܹܝܢ ܓܹܝܪ ܕܫܵܦܪ̈ܵܢ ܠܹܗ ܠܐ̄ܢܵܫ : ܒܗܹܝܢ ܒܵܥܹ̇ܐ ܟܠ ܐ̄ܢܵܫ ܕܲܢܩܵܘܸܐ . ܐܲܝܢܵܐ ܓܹܝܪ ܕܐܲܝܟܼ ܒܥܸܠܕܒܼܵܒܼܵܐ ܡܫܲܚܠܸܦ ܠܗܹܝܢ : ܐܲܝܟܼ ܒܥܸܠܕܒܼܵܒܼܵܐ ܐܝܼܬܼܵܘܗܝ ܠܟܼܠ ܐ̄ܢܵܫ . ܘܠܵܐ ܗ̄ܘ̣ܵܐ ܒܐܲܝܠܹܝܢ ܕܥܲܬܼܕܼܘ ܚܵܕܹܝܢ ܘܡܸܬܿܬܿܢܝܼܚܝܼܢ : ܐܲܝܟܼ ܕܲܠܩܘܼܒܼܠܵܐ : ܒܐܲܝܠܹܝܢ ܕܥܲܬܸܕܼܘ ܡܸܬܼܒܿܐܵܫܘܼ ܡܸܬܒܿܐܸܫ ܠܗܘܿܢ . ܒܐܲܝܠܹܝܢ ܓܹܝܪ ܕܠܹܗ ܡܢܝܼܚܝܼܢ : ܗܸܢܘܿܢ ܠܵܐ ܚܵܕܹܝܢ . ܗܵܕܹܐ ܓܹܝܪ ܠܒܲܪ ܡ̣ܢ ܫܪܵܪܵܐ ܡܲܤܒܿܪܝܼܢ ܕܐܝܼܬܲܝܗܹܝܢ . ܐܸܠܵܐ ܒܐܲܝܠܹܝܢ ܕܡܸܬܼܪܲܡܪܡܝܼܢ ܠܩܘܼܒܼܠܹܗ ܐܲܝܟܼ ܕܠܘܼܩܒܲܠ ܒܥܸܠܕܒܼܵܒܼܵܐ ܕܲܫܪܵܪܵܐ : ܢܵܦܹ̇ܩ ܪܘܼܚܵܐ ܟܹܐܡܲܬܼ ܥܲܠ ܐܲܦܲܝ̈ ܗܲܝܡܵܢܘܼܬܼܵܐ ܗܵܝ̇ ܕܡܲܕܼܢܚܵܝܹ̈ܐ : ܘܠܵܐ ܢ̣ܛܲܪ ܡܲܦܲܩ ܒܪܘܼܚܵܐ ܕܝܼܠܗܘܿܢ ܕܠܵܐ ܚܘܼܠܛܵܢܵܐ ܐܲܝܟܼ ܡܵܐ ܕܐܝܼܬܼܵܘܗܝ . ܩܘܼܪܸܠܘܿܣ . ܡܸܛܠ ܓܹܝܪ ܕܲܒܼܢܲܝ̈ ܪܘܼܫܥܹܗ ܕܐܵܪܝܼܘܿܣ : ܟܲܕܼ ܚܵܠܛ̇ܝܼܢ ܙܹܐܦܵܐ ܪܲܫܝܼܥܵܐܝܼܬܼ ܒܚܲܝܠܹܗ ܕܲܫܪܵܪܵܐ : ܐܵܡ̇ܪܝܼܢ ܕܡܸܠܬܼܵܐ ܕܡ̣ܢ ܐܲܠܵܗܵܐ ܗܘ̤ܵܐ ܡ̣ܢ ܒܲܪܢܵܫܵܐ : ܒܪܲܡ ܕܹܝܢ ܒܦܲܓܼܪܵܐ ܠܵܐ ܢܲܦܫܵܢܵܐ ܐܸܬܼܚܲܫܲܚ . ܤܵܥ̇ܪܝܼܢ ܕܹܝܢ ܗܵܕܹܐ ܨܢܝܼܥܵܐܝܼܬܼ : ܕܟܲܕܼ ܒܲܒܼ̈ܢܵܬܼ ܩܵܠܹ̈ܐ ܐ̄ܢܵܫܝܵ̈ܬܼܵܐ ܦܵܪܫܝܼܢ ܠܹܗ : ܘܲܡܚܵܘܹ̇ܝܢ ܕܐܝܼܬܼܵܘܗܝ ܒܲܒܼܨܝܼܪܘܼܬܼܵܐ ܡ̣ܢ ܡܥܲܠܝܘܼܬܼܵܐ ܕܐܲܒܼܵܐ : ܠܐܲܝܠܹܝܢ ܕܡܲܛܥܝܼܢ ܒܗܘܿܢ : ܕܲܟܼܝܵܢܵܐ ܐ̄ܚܪܹܢܵܐ ܐܝܼܬܼܵܘܗܝ ܠܒܲܪ ܡܸܢܹܗ ܢܹܐܡܪܘܼܢ . ܟܲܕܼ ܕܵܚ̇ܠܝܼܢ ܗܵܟܹܝܠ ܡ̣ܢ ܗܵܕܹܐ ܡܲܕܼܢ̈ܚܵܝܹܐ : ܕܕܲܠܡܵܐ ܐܵܪܵܐ ܫܘܼܒܼܚܵܐ ܕܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܡܸܬܼܒܲܨܲܪ : ܡ̣ܢ ܐܲܝܠܹܝܢ ܕܐ̄̇ܢܵܫܐܝܼܬܼ ܐܲܡܝܼܪ̈ܵܢ : ܡܸܛܠ ܡܕܲܒܿܪܵܢܘܼܬܼܵܐ ܕܥܲܡ pb. 445 ܒܸܤܪܵܐ : ܡܦܲܪܫܝܼܢ ܒܢܵܬܼ̈ ܩܵܠܹ̈ܐ . ܠܵܐ ܟܲܕܼ ܠܲܬܼܪܹܝܢ ܦܲܪ̈ܨܘܿܦܹܐ ܡܦܲܠܓܼܝܼܢ ܐܲܝܟܼ ܕܐܸܡ̇ܪܹܬܼ : ܠܚܲܕܼ ܒܪܵܐ ܘܡܵܪܝܵܐ . ܐܸܠܵܐ ܡܸܢܗܹܝܢ ܡ̇ܢ ܠܐܲܠܵܗܘܼܬܹܗ ܦܵܪܫܝܼܢ : ܡܸܢܹܗܹܝܢ ܕܹܝܢ ܬܘܼܒܼ ܠܐ̄ܢܵܫܘܼܬܹܗ . ܒܪܲܡ ܕܹܝܢ : ܟܠܗܹܝܢ ܠܚܲܕܼ . ܢܸܤܛܘܿܪܝܼܣ . ܐܸܢ ܓܹܝܪ ܠܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܝܵܗ̇ܒܿܝܼܢ ܠܲܒܼ̈ܢܵܬܼ ܩܵܠܹ̈ܐ ܐܲܠܵܗܝ̈ܬܼܵܐ ܘܐ̄ܢܵܫܵܝ̈ܬܼܵܐ : ܕܒܲܒܼ̈ܢܵܬܼ ܩܵܠܹ̈ܐ ܒܲܚܠܘܿܕܼ ܡܫܲܚ̱ܠܦܝܼܢ : ܐܲܝܟܲܢܵܐ ܥܵܪܩܝܼܢ ܠܡܹܐܡܲܪ : ܕܐ̄ܢܵܫܝ̈ܬܼܵܐ ܠܵܐ ܐܝܼܬܲܝܗܹܝܢ ܕܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ؟ ܥܲܠ ܐ̄ܢܵܫܝ̈ܬܼܵܐ ܕܹܝܢ ܐܸܡ݂ܲܪܬܿ : ܕܠܵܘ ܠܚܘܿܕܼܵܐܝܼܬܼ ܐܸܢܹܝܢ : ܕܢܘܼܟܼܪ̈ܵܝܵܢ ܠܲܟܼܝܵܢܵܐ ܕܐܲܒܼܵܐ ܡ̇ܢ : ܗܵܝ̇ ܕܲܚܕܼܵܐ ܐܝܼܬܹܝܗ̇ . ܠܵܐ ܗ̄ܘ̣ܵܐ ܓܹܝܪ ܒܒܲܪܬܼ ܩܵܠܵܐ ܐܝܼܬܼܵܘܗܝ ܐ̄ܚܪܹܢܵܐ ܒܲܟܼܝܢܵܐ : ܐܸܠܵܐ ܐܵܦ ܒܐܘܼܤܝܼܵܐ . ܐܘܼܤܝܼܵܐ ܓܹܝܪ ܕܒܲܪܢܵܫܵܐ ܐܲܝܟܼ ܕܐܸܡܲܪܬܿ : ܐܘܼܤܝܼܵܐ ܗ̣̄ܝ ܕܐܲܠܵܗܵܐ . ܐܝܼܬܼܵܘܗܝ ܠܲܡ ܐܲܠܵܗܵܐ : ܘܒܲܪܢܵܫܵܐ . ܡܵܕܹܝܢ ܢܘܼܟܼܪܵܝ ܠܐܲܒܼܵܐ ܒܟܼܠ ܙܢܵܐ ܕܐܝܼܬܼ : ܘܲܒܼܨܝܼܪ ܒܟܼܠ ܡܸܕܸܡ ܠܦܘܼܬܼ ܪܸܥܝܵܢܵܐ ܕܝܼܠܵܟܼ : ܕܡܸܬܼܪܲܥܸܐ ܐܲܢ̄ܬܿ ܕܒܼܵܗ̇ ܟܲܕܼ ܒܵܗ̇ ܒܲܚܕܼܵܐ ܐܘܼܤܝܼܵܐ ܐܝܼܬܼܵܘܗܝ ܐܵܦ ܒܲܪܢܵܫܵܐ . ܠܵܐ ܓܹܝܪ ܟܲܕܼ ܡܸܬܼܚܲܟܿܡܝܼܢ ܐܢ̄ܬܿܘܿܢ ܒܲܩܛܝܼܪܵܐ ܬܕܲܒܿܪܘܼܢ : ܘܠܵܐ ܬܸܗܘܘܿܢ ܫܲܪܝܼܪܝܼܢ . ܦܪܲܫ̣ܘ ܗ̄ܘ̣ܵܘ ܠܲܒܼ̈ܢܵܬܼ ܩܵܠܹ̈ܐ : ܕܢܸܤܬܲܒܼܪܘܼܢ ܕܐܲܝܟܼ ܗܵܘ̇ ܕܥܲܠ ܬܪܹܝܢ ܟܝܵܢ̈ܝܼܢ ܕܐܘܼܤ̈ܝܼܵܣ ܡܦܲܪܫܝܼܢ ܠܗܹܝܢ . ܘܡܸܬܼܥܲܕܠܝܼܢ ܒܥܘܼܬܵܕܼܵܐ ܕܠܘܼܩܒܲܠ ܐܲܠܵܗܵܐ ܡܸܠܬܼܵܐ : ܕܲܠܗܵܠܹܝܢ ܕܠܵܐ ܐܘܼܤܝܼܵܐ ܒܪܸܥܝܵܢܵܐ ܒܲܠܚܘܿܕܼ ܥܲܠ ܟܝܢܹ̈ܐ ܢܸܬܼܪܲܥܘܿܢ ܐܸܢܹܝܢ : ܐܲܝܟܼ ܕܐܲܢ̄ܬܿ ܡܸܤܬܲܟܲܡ ܐܲܢ̄ܬܿ : ܕܗܵܠܹܝܢ ܘܗܵܠܹܝܢ ܐܵܡܲ݁ܪ ܐܲܢ̄ܬܿ . ܐܸܠܵܐ ܗܵܢ̇ܘܿܢ ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ ܕܒܼܐܘܼܤܝܼܵܐ ܐܝܼܬܲܝܗܘܿܢ : pb. 446 ܡܦܲܪܫܝܼܢ ܠܲܒܼ̈ܢܵܬܼ ܩܵܠܹ̈ܐ ܗܵܠܹܝܢ : ܐܲܝܟܼ ܡܵܐ ܕܒܲܫܪܵܪܵܐ ܐܝܼܬܲܝܗܹܝܢ . ܘܲܠܥܵܫܘܿܩܘܼܬܼܵܐ ܕܐܵܪ̈ܝܵܢܹܐ ܕܠܘܼܩܒܲܠ ܐܲܠܵܗܵܐ ܡܸܠܬܼܵܐ ܕܵܚ̇ܩܝܼܢ . ܗܵܘ̇ ܓܹܝܪ ܕܲܠܚܲܕܼ ܟܝܵܢܵܐ ܘܗ̤ܝ ܟܲܕܼ ܗ̤ܝ ܐܘܼܤܝܼܵܐ : ܟܝܵܢܵܐܝܼܬܼ ܠܬܲܪ̈ܬܲܝܗܹܝܢ ܒܢܵܬܼ̈ ܩܵܠܹ̈ܐ ܡܲܠܘܸܬܼ : ܠܐܵܪ̈ܝܵܢܹܐ ܒܟܼܠ ܙܢܵܐ ܕܐܝܼܬܼ ܡܥܲܬܸܕܼ ܘܲܡܥܲܕܲܪ : ܕܢܘܼܟܼܪܵܝ ܐܲܠܵܗܵܐ ܡܸܠܬܼܵܐ ܠܐܲܠܵܗܵܐ ܐܲܒܼܵܐ . ܩܘܼܪܸܠܘܿܣ . ܠܵܐ ܠܲܡ ܛܲܥܝܵܐ ܗܵܕܹܐ ܠܚܲܤܝܘܼܬܼܵܟܼ : ܕܟܲܕܼ ܡܘܼ̈ܡܹܐ ܕܪܸܥܝܵܢܵܐ ܕܐܵܦܘܿܠܝܼܢܵܪܝܼܣ ܐܵܫ̇ܕܝܼܢ ܥܲܠ ܐܸܓܿܪ̈ܵܬܼܝ : ܐܲܤܒܲܪܘ ܐܵܦ ܕܲܕܼܠܵܐ ܢܲܦܫܵܐ ܐܝܼܬܼܵܘܗܝ ܐܵܡܲ݁ܪ ܐ̄ܢܵܐ : ܦܲܓܼܪܹܗ ܩܲܕܝܼܫܵܐ ܕܲܡܫܝܼܚܵܐ . ܘܲܕܼܡܘܼܙܵܓܼܵܐ ܘܒܼܘܼܠܒܵܠܵܐ ܘܲܚܒܼܘܼܟܼܝܵܐ ܘܫܘܼܚܠܵܦܵܐ ܕܐܲܠܵܗܵܐ ܡܸܠܬܼܵܐ ܗܘ̤ܵܐ ܠܘܵܬܼ ܒܸܤܪܵܐ : ܐܵܘ ܐܲܝܟܼ ܕܒܸܤܪܵܐ ܐܸܫܬܲܓܼܢܝܼ ܠܲܟܼܝܵܢܵܐ ܕܐܲܠܵܗܘܼܬܼܵܐ . ܐܲܝܟܼ ܕܠܵܐ ܢܸܬܼܢܛܲܪ ܡܸܕܸܡ ܕܲܟܼܝܵܐܝܼܬܼ : ܘܠܵܐ ܕܲܗܘ̤ܵܐ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ . ܥܲܡ ܗܵܕܹܐ ܕܹܝܢ ܐܲܤܒܲܪܘ : ܕܐܵܦ ܒܓܼܘܼܕܵܦܵܘ̈ܗܝ ܕܐܵܪܝܼܘܿܣ ܡܥܲܪܙܲܠ ܐ̄ܢܵܐ . ܒܗܵܝ̇ ܕܠܵܐ ܨܵܒܹ̇ܐ ܗ̄ܘܹ̇ܝܬܼ ܕܐܸܕܲܥ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ : ܘܕܹܐܡܲܪ ܕܡܸܢܗܹܝܢ ܐܝܼܬܲܝܗܹܝܢ ܕܦܲܐ̈ܝܵܢ ܠܐܲܠܵܗܵܐ : ܡܸܢܗܹܝܢ ܕܹܝܢ ܐ̄ܢܵܫܵܝ̈ܬܼܵܐ : ܘܦܲܐ̈ܝܵܢ ܝܲܬܿܝܼܪܵܐܝܼܬܼ ܠܲܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ . ܕܐܸܢܵܐ ܕܹܝܢ ܡ̣ܢ ܐܲܝܠܹܝܢ ܕܕܲܐܝܟܼ ܗܵܠܹܝܢ ܐܝܼܬܲܝܗܹܝܢ ܡܒܲܪܲܝ ܐ̄ܢܵܐ : ܤܵܗܕܵܐ ܥܠܲܝ ܠܲܐ̄ܚܪ̈ܵܢܹܐ ܗ̤ܝ ܓܡܝܼܪܘܼܬܼܵܟܼ . ܒܪܲܡ ܕܹܝܢ ܙܵܕܹܩ ܗ̄ܘ̣ܵܐ : ܕܠܲܐܝܠܹܝܢ ܕܐܸܬܼܟܿܫܸܠܘ ܢܸܦܘܿܩ ܪܘܼܚܵܐ . ܘܲܒܼܗܵܕܹܐ ܟܸܬܼܒܹ̇ܬܼ ܠܘܵܬܼ ܕܸܚܠܲܬܼ ܐܲܠܵܗܵܐ ܕܒܼܵܟܼ : ܕܠܵܐ ܗܵܠܹܝܢ ܕܒܹܝܬܼ ܐܵܪܝܼܘܿܣ ܐܵܘ ܕܒܹܝܬܼ ܐܵܦܘܿܠܝܼܢܵܪܝܼܣ ܐܸܬܼܪܲܥܝܼܬܼ ܡܸܡܬܼܘܿܡ . ܘܠܵܐ ܕܐܸܬܼܗܦܸܟܼ ܐܲܠܵܗܵܐ ܡܸܠܬܼܵܐ ܠܒܸܤܪܵܐ ܐܵܡܲ݁ܪ ܐ̄ܢܵܐ : ܘܠܵܐ ܕܠܲܟܼܝܵܢܵܐ ܕܐܲܠܵܗܘܼܬܼܵܐ pb. 447 ܫܲܢܝܼ ܒܸܤܪܵܐ . ܡܸܛܠ ܕܠܵܐ ܡܫܬܲܚܠܦܵܢܵܐ ܐܝܼܬܼܵܘܗܝ ܕܠܵܐ ܡܸܫܬܲܓܼܢܝܵܢܵܐ ܡܸܠܬܼܵܐ ܕܐܲܠܵܗܵܐ : ܘܠܵܐ ܡܸܬܿܕܲܪܟܵܢܵܐ ܗ̄ܘ̣ ܒܟܼܠܗܹܝܢ : ܘܠܵܐ ܬܘܼܒܼ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ݁̈ܐ ܡܸܡܬܼܘܿܡ ܐܲܪܝܼܡܹ̇ܬܼ . ܐܸܠܵܐ ܝܵܕܼܥ̇ ܐ̄ܢܵܐ ܠܡܵܪ̈ܲܢ : ܕܲܡܡܲܠܸܠ ܐܲܟܼܚ̄ܕܼܵܐ ܐܲܠܵܗܵܐܝܼܬܼ ܘܐ̄ܢܵܫܐܝܼܬܼ : ܡܸܛܠ ܕܐܝܼܬܼܵܘܗܝ ܐܲܟܼܚ̄ܕܼܵܐ ܐܲܠܵܗܵܐ ܘܒܲܪܢܵܫܵܐ . ܢܸܤܛܘܿܪܝܼܣ . ܐܲܝܟܲܢܵܐ ܟܠܗܹܝܢ ܗܵܠܹܝܢ ܐܸܡܲܪܬܿ ܕܡܲܤܒܿܪܝܼܢ ܥܲܠܝܼ : ܡܸܛܠ ܕܠܵܐ ܨܵܒܹ̇ܐ ܐܲܢ̄ܬܿ ܠܡܸܕܲܥ ܦܘܼܪܫܵܢܵܐ ܕܲܒܼ̈ܢܵܬܼ ܩܵܠܹ̈ܐ : ܟܲܕܼ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܐܲܪܝܼܡ̣ܬܿ ؟ ܐܲܝܟܲܢܵܐ ܡ̣ܢ ܐܝܠܹܝܢ ܕܠܵܐ ܐܲܪܝܼܡ̣ܬܿ : ܐܸܤܬܲܒܼܪܵܐ ܘܗܵܠܹܝܢ ܕܐܵܪܝܼܘܿܣ ܡܸܬܼܪܲܥܸܐ ܐܲܢ̄ܬܿ ܐܵܘ ܕܗܵܠܹܝܢ ܕܐܵܦܘܼܠܝܼܢܵܪܝܼܣ : ܕܲܠܒܸܤܪܵܐ ܐܸܫܬܲܚܠܲܦ ܐܲܠܵܗܵܐ ܡܸܠܬܼܵܐ : ܐܵܘ ܠܲܟܼܝܵܢܵܐ ܕܐܲܠܵܗܘܼܬܼܵܐ ܐܸܫܬܲܚܠܲܦ ܒܸܤܪܵܐ ؟ ܒܗܵܝ̇ ܓܹܝܪ ܕܬܸܦܘܿܩ ܪܘܼܚܵܐ : ܕܡܲܤܒܿܪܝܼܢ ܥܠܲܝܟܼ ܐ̄ܢܫ̈ܝܼܢ : ܕܠܵܐ ܨܵܒܹ̇ܐ ܐܲܢ̄ܬܿ ܠܡܸܕܲܥ ܠܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ : ܒܵܗ̇ ܒܥܸܠܬܼܵܐ ܕܡܲܦܲܩ ܒܪܘܼܚܵܐ : ܠܢܲܦܫܵܟܼ ܡܩܲܛܪܸܓܼ ܐܲܢ̄ܬܿ : ܐܲܝܟܼ ܡ̇ܢ ܕܥܸܠܬܼܵܐ ܝܲܗ̣̄ܒܼܬܿ ܕܢܲܤܒܿܪܘܼܢ ܥܠܲܝܟ . ܒܐܲܠܹܝܢ ܕܹܝܢ ܕܥܲܠ ܐܲܦܲܝ̈ ܢܲܦܫܵܟܼ ܢܵܦܹ̇ܩ ܐܲܢ̄ܬܿ ܪܘܼܚܵܐ ܟܲܕܼ ܐܵܡܲ݁ܪ ܐܲܢ̄ܬܿ : ܕܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܐܲܪܝܼܡܹ̇ܬܼ : ܡܩܲܛܪܸܓܼ ܐܲܢ̄ܬܿ ܢܲܦܫܵܟܼ ܕܝܼܠܵܟܼ : ܘܠܐܲܝܠܹܝܢ ܕܐܲܤܒܲܪܘ ܥܠܲܝܟܼ : ܒܸܠܥܵܕܼ ܫܟܼܵܚܬܼܵܐ ܕܡܲܤܒܿܪܵܢܘܼܬܼܵܐ ܝܲܬܿܝܼܪܵܐܝܼܬܼ ܠܐܵܩܵܩܝܼܣ . ܗܵܘ̇ ܕܝܲܬܿܝܼܪܵܐܝܼܬܼ ܗ̤ܘ ܐܲܤܒܲܪ ܗ̄ܘ̣ܵܐ : ܐܲܝܟܼ ܡ̇ܢ ܕܗ̤ܘ ܩܲܒܸܿܠ̣ ܗ̄ܘ̣ܵܐ ܐܸܢܹܝܢ ܠܲܒܼ̈ܢܵܬܼ ܩܵܠܹ̈ܐ ܗܵܠܹܝܢ : ܕܩܲܕܼܡܵܝܑܬܼ ܠܵܐ ܡܩܲܒܸܿܠ ܗ̣̄ܘܲܝܬܿ . ܐܵܘ ܐܲܝܟܲܢܵܐ ܝܵܕܲܥ ܠܵܟܼ ܕܲܠܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܐܲܪܝܼܡ̣ܬܿ : ܘܕܲܠܩܘܼܒܼܠܵܐ ܡܸܤܬܿܒܲܪ pb. 448 ܐܲܢ̄ܬܿ ؟ ܐܵܘ ܐܲܝܟܲܢܵܐ ܐܸܡܲܪܬܿ : ܕܠܵܐ ܐܸܫܬܲܚܠܲܦ ܐܲܠܵܗܵܐ ܡܸܠܬܼܵܐ ܠܒܸܤܪܵܐ : ܘܠܵܐ ܒܸܤܪܵܐ ܠܐܲܠܵܗܵܐ ܡܸܠܬܼܵܐ . ܘܫܘܼܚܠܵܦܵܐ ܒܲܠܚܘܿܕܸ ܕܲܒܼ̈ܢܵܬܼ ܩܵܠܹ̈ܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܐܵܦ ܕܐܘܼܤ̈ܝܼܵܣ . ܘܕܐܘܼܤܝܼܵܐ ܕܐܲܠܵܗܘܼܬܼܵܐ ܒܵܗ̇ ܒܲܟܼܝܵܢܵܗ̇ ܩܵܘܝܲܬ̤ : ܘܐܘܼܤܝܼܵܐ ܕܒܸܤܪܵܐ ܒܹܗ ܒܲܟܼܝܵܢܵܐ ܕܒܸܤܪܵܐ ܩܵܘܝܲܬ̤ : ܐܢܗ̤ܘ ܕܠܵܐ ܐܸܫܬܲܚܠܲܦ ܐܘܼܤ̈ܝܼܵܣ ܕܝܼܠܗܘܿܢ ؟ ܐܵܘ ܐܲܝܟܲܢܵܐ ܥܲܠ ܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܤܵܐܹ̇ܩ ܐܲܢ̄ܬܿ ܠܐ̄ܢܵܫܵܝ̈ܬܼܵܐ ܘܠܲܐܠܵܗܵܝܵܬܼܵܐ : ܐܲܝܟܲܢܵܐ ܕܐܲܠܵܗܵܐ ܡܸܠܬܼܵܐ ܒܵܗ̇ ܟܲܕܼ ܒܵܗ̇ ܐܝܼܬܼܵܘܗܝ : ܐܵܦ ܐܲܠܵܗܵܐ ܐܵܦ ܒܲܪܢܵܫܵܐ : ܘܠܵܐ ܐܸܫܬܲܚܠܲܦ ܠܒܸܤܪܵܐ ܐܵܘ ܠܒܲܪܢܵܫܵܐ ؟ ܠܵܐ ܓܹܝܪ ܡܸܫܟܿܚܵܐ ܕܬܸܗܘܸܐ ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܬܲܪ̈ܬܲܝܗܹܝܢ : ܟܲܕܼ ܠܵܐ ܗܵܘ̇ܝܵܐ ܐܘܼܤܝܼܵܐ ܗܵܝ̇ ܐ̄ܚܪܹܬܼܵܐ : ܐܲܝܟܼ ܕܐܵܦ ܗܵܝ̇ ܐ̄ܚܪܹܬܼܵܐ . ܐܵܘ ܕܲܠܡܵܐ ܗܵܘ̇ܝܵܐ ܟܲܕܼ ܠܵܐ ܗܵܘ̇ܝܵܐ ؟ ܘܐܝܼܬܹܝܗ̇ ܗܵܘ̇ ܡܵܐ ܕܲܗܘ̤ܵܬܼ : ܘܡܸܫܬܲܚܠܦܵܐ ܠܗܵܘ̇ ܕܲܗܘ̤ܵܬܼ ؟ ܗܵܢܵܘ ܕܹܝܢ : ܠܐܘܼܤܝܼܵܐ ܕܒܲܪܢܵܫܵܐ : ܘܐܵܦ ܐܘܼܤܝܼܵܐ ܕܒܲܪܢܵܫܵܐ ܠܐܘܼܤܝܼܵܐ ܕܐܲܠܵܗܵܐ . ܐܸܗܘ̤ܘ ܕܒܼܵܗ̇ ܟܲܕܸ ܒܵܗ̇ ܒܲܚܕܼܵܐ ܐܘܼܤܝܼܵܐ ܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ : ܘܲܒܼܚܲܕܼ ܟܝܵܢܵܐ : ܟܲܕܼ ܡܸܬܼܒܲܛܲܠ ܕܹܝܢ ܦܘܼܪܫܵܢܵܐ ܕܠܲܬܼܪܹܝܢ : ܐܲܝܟܲܢܵܐ ܐܘܼܤܝܼܵܐ ܕܒܸܤܪܵܐ ܘܐܘܼܤܝܼܵܐ ܕܐܲܠܵܗܵܐ ܒܝܼܬܹܗܹܝܢ ܐܝܼܬܲܝܗܹܝܢ ܘܠܵܐ ܐܸܫܬܲܚܠܲܦ : ܒܲܕܼܠܵܐ ܡܸܬܸܪ̈ܲܢܝܵܢ ܒܲܟܼ̈ܝܵܢܹܐ ܕܲܒܼܗܘܿܢ ܐܝܼܬܲܝܗܹܝܢ ܕܠܵܐ ܫܘܼܚܠܵܦ ؟ ܘܐܸܢ ܡܸܬܼܪܢܹܝܢ ܕܹܝܢ ܕܠܵܐ ܫܘܼܚܠܵܦ : ܐܲܝܟܲܢܵܐ ܠܵܘ ܬܪܼܝܢ ܢܸܬܼܪܢܘܿܢ ܗܵܢ̇ܘܿܢ ܕܲܬܼܪܹܝܢ ܐܝܼܬܲܝܗܘܿܢ ؟ ܐܲܝܟܲܢܵܐ ܡܸܬܿܬܿܪܝܼܡ ܘܡܸܬܼܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ ؟ ܗܵܠܹܝܢ ܠܡܵܐ ܠܵܐ ܢܙܝܼ̈ܥܵܢ ܘܢܸܚ̈ܬܼܵܢ ܠܲܪܓܸܫܬܼܵܐ ܕܲܫܟܼܝܼܪܘܼܬܼܗܹܝܢ : ܐܵܦܸܢ ܟܹܐܦܵܐ ܬܸܗܘܸܐ : ܐܵܦܸܢ ܕܲܝܘܵܐ ܗܵܘ̇ ܕܠܵܐ ܫܦܲܪ pb. 449 ܠܹܗ ܡܸܕܸܡ ܕܫܲܦܝܼܪ ؟ ܩܵܥܹ̇ܐ ܓܹܝܪ ܕܕܼܝܼܠܹܗ ܐܝܼܬܼܵܘܗܝ ܥܒܼܵܕܼܵܐ : ܘܐܲܝܟܼ ܐܲܝܠܹܝܢ ܕܡܸܫܢܵܐ ܫܢܝܼܐܝܼܢ : ܟܠܗܹܝܢ ܤܵܥܲ݁ܪ . ܘܗܵܠܹܝܢ ܐܸܡܲ݁ܪ ܘܗܸܢܹܝܢ ܘܲܐ̄ܚܪ̈ܵܢܝܵܬܼܵܐ : ܘܟܼܠܗܹܝܢ ܘܠܵܐ ܡܸܕܸܡ . ܘܲܒܼܪܲܡ ܠܟܼܠܢܵܫ ܥܵܒܹ̇ܕܼ : ܕܠܲܫܟܼܝܼܪ̈ܵܬܼܵܐ ܕܐܲܝܟܼ ܗܵܠܹܝܢ ܢܸܩܲܦ : ܟܲܕܼ ܠܵܐ ܡܸܤܬܿܟܿܠܝܼܢ : ܠܵܐ ܕܥܲܠ ܐܲܝܠܹܝܢ ܐܵܡ̇ܪܝܼܢ : ܘܠܵܐ ܕܥܲܠ ܐܲܝܠܹܝܢ ܡܫܲܪܪܝܼܢ . ܠܵܐ ܗ̄ܘ̣ܵܐ ܓܹܝܪ ܚܲܕܼ ܪܸܥܝܵܢܵܐ ܘܗ̤ܘ ܟܲܕܼ ܗ̤ܘ : ܐܝܼܬܼ ܠܗܘܿܢ ܥܠܹܝܗ̇ ܟܲܕܼ ܥܠܹܝܗ̇ : ܐܸܠܵܐ ܟܵܦ̇ܪܝܼܢ . ܘܒܲܐܝܠܹܝܢ ܕܟܼܵܦ̇ܪܝܼܢ ܕܠܵܐ ܠܗܹܝܢ ܡܵܘܕܹܝܢ : ܒܗܹܝܢ ܡܩܵܘܹܝܢ ܐܲܝܟܼ ܡ̇ܢ ܕܗܲܝܡܵܢܘܼܬܼܵܐ ܕܲܫܪܵܪܵܐ ܐܝܼܬܲܝܗܹܝܢ . ܘܠܲܐܝܠܹܝܢ ܕܲܕܼܠܵܐ ܗܲܝܡܵܢܘܼܬܼܵܐ ܐܸܢܹܝܢ : ܒܗܲܝܡܵܢܘܼܬܼܵܐ ܠܵܒܼܟܿܝܼܢ ܠܗܹܝܢ . ܘܠܲܐܝܠܹܝܢ ܕܓܲܠܝܵܢ ܘܡܸܬܿܬܵܘ̈ܕܝܵܢ ܠܟܼܠ ܐ̄ܢܵܫ : ܠܵܐ ܡܗܲܝܡܢܝܼܢ . ܐ̄ܚܪܹܬܼܵܐ ܗ̣̄ܝ ܓܹܝܪ ܗܲܝܡܵܢܘܼܬܼܵܐ : ܘܲܐ̄ܚܪܹܢܵܐ ܗ̄ܘ̣ ܟܝܵܢܵܐ . ܗܵܘ̇ ܓܹܝܪ ܕܠܲܐܝܼܠܹܝܢ ܕܒܼܐܘܼܤܝܼܵܐ ܓܲܠ̈ܝܵܢ ܘܝܼܕܝ̈ܥܵܢ : ܐܵܡܲ݁ܪ ܕܲܒܼܗܲܝܡܵܢܘܼܬܼܵܐ ܡܸܕܸܡ ܐ̄ܚܪܹܢܵܐ ܐܝܼܬܲܝܗܹܝܢ : ܠܵܐ ܗ̄ܘ̣ܵܐ ܠܗܵܠܹܝܢ ܕܒܲܟܼܝܵܢܵܐ ܡܒܲܛܸܠ : ܐܸܠܵܐ ܥܲܠ ܗܵܠܹܝܢ ܒܵܥܹ̇ܐ ܕܲܢܦܝܼܣ : ܗܵܠܹܝܢ ܕܠܵܐ ܐܝܼܬܲܝܗܹܝܢ ܒܲܟܼܝܵܢܵ . ܐܸܠܵܐ ܗܵܘ̇ ܡܵܐ ܕܒܲܟܼܝܵܢܵܐ ܗ̄ܘ̣ : ܒܚܲܝܠܵܐ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܦܲܪܨܘܿܦܵܐ . ܕܐܲܝܟܼ ܐܲܝܟܲܢܵܐ : ܡܵܐ ܕܐܵܡܲ݁ܪ ܥܲܠ ܠܲܚܡܵܐ ܕܗܵܢܵܘ ܦܲܓܼܪܝܼ : ܠܵܐ ܐܵܡܲ݁ܪ ܕܠܲܚܡܵܐ ܠܵܐ ܐܝܼܬܼܵܘܗܝ ܠܲܡܚܵܐ . ܘܲܕܼܦܲܓܼܪܵܐ ܕܝܼܠܹܗ : ܠܵܐ ܐܝܼܬܼܵܘܗܝ ܦܲܓܼܪܵܐ . ܠܲܚܡܵܐ ܓܹܝܪ ܐܸܡ݂ܲܪ ܘܦܲܓܼܪܵܐ ܡܚܵܘܝܵܐܝܼܬܼ : ܗܵܘ̇ ܡܵܐ ܕܐܝܼܬܼܵܘܗܝ ܒܐܘܼܤܝܼܵܐ . ܐܸܠܵܐ ܡܦܵܤܝܼܢ ܚ̄ܢܲܢ : ܕܠܲܚܡܵܐ ܠܲܚܡܵܐ ܐܝܼܬܼܵܘܗܝ : ܒܲܟܼܝܵܢܵܐ ܘܒܼܐܘܼܤܝܼܵܐ . ܠܲܡܗܲܝܡܵܢܘܼ ܕܹܝܢ ܕܠܲܚܡܵܐ ܦܲܓܼܪܹܗ ܐܝܼܬܼܵܘܗܝ : pb. 450 ܒܗܲܝܡܵܢܘܼܬܼܵܐ ܘܠܵܘ ܒܲܟܼܝܵܢܵܐ . ܠܗܵܘ̇ ܡܵܐ ܕܠܵܐ ܐܝܼܬܼܵܘܗܝ ܒܐܘܼܤܝܼܵܐ : ܒܵܥܹ̇ܐ ܠܲܡܦܵܤܘܼܬܲܢ ܕܲܢܗܲܝܡܸܢ . ܐܲܝܟܲܢܵܐ ܕܲܒܼܗܲܝܡܵܢܘܼܬܼܵܐ ܢܸܗܘܸܐ ܗܵܢܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ . ܐܸܢܗܘ̤ ܕܐܘܼܤܝܼܵܐ ܐܝܼܬܼܵܘܗܝ : ܠܡܵܢܵܐ ܐܵܙܠܐ ܗܲܝܡܵܢܘܼܬܼܵܐ ؟ ܠܵܐ ܓܹܝܪ ܐܸܡ݂ܲܪ : ܕܗܲܝܡܸܢܘ ܒܠܲܚܡܵܐ ܕܠܲܚܡܵܐ ܐܝܼܬܼܵܘܗܝ . ܡܸܛܠ ܕܟܼܠ ܕܚܵܙܹ̇ܐ ܠܹܗ ܠܠܲܚܡܵܐ : ܝܵܕܲܥ̇ ܕܠܲܚܡܵܐ ܐܝܼܬܼܵܘܗܝ . ܘܐܵܦ ܠܵܐ ܬܘܼܒܼ ܕܦܲܓܼܪܵܐ . ܢܸܥܒܸܿܕܼ ܕܢܸܬܼܗܲܝܡܲܢ ܕܦܲܓܼܪܵܐ ܐܝܼܬܼܵܘܗܝ . ܡܸܬܼܚܙܸܐ ܓܹܝܪ ܘܡܸܬܼܝܼܕܲܥ ܡ̣ܢ ܟܠ ܐ̄ܢܵܫ : ܕܐܝܼܬܼܵܘܗܝ ܦܲܓܼܪܵܐ . ܒܗܘ̇ ܕܹܝܢ ܡܵܐ ܕܠܵܐ ܐܝܼܬܼܵܘܗܝ : ܕܗܵܢܵܐ ܐܝܼܬܼܵܘܗܝ ܒܵܥܹ̇ܐ ܠܲܢ ܕܲܢܗܲܝܡܸܢ : ܐܲܝܟܲܢܵܐ ܕܲܒܼܗܲܝܡܵܢܘܼܬܼܵܐ ܢܸܗܘܸܐ ܗܵܢܵܐ ܠܐܲܝܠܹܝܢ ܕܲܡܗܲܝܡܢܝܼܢ . ܡܵܕܹܝܢ ܠܵܐ ܡܸܫܟܿܚܵܐ ܕܐܲܝܠܹܝܢ ܕܒܼܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ ܐܝܼܬܲܝܗܘܿܢ : ܕܲܢܗܲܝܡܸܢ ܒܚܲܕܼ ܕܲܐ̄ܚܪܹܢܵܐ ܡܸܬܼܐܡܲܪ ܕܐܝܼܬܼܵܘܗܝ : ܟܲܕܼ ܠܵܐ ܐܝܼܬܼܵܐܘܗܝ ܒܐܘܼܤܝܼܵܐ ܕܝܼܠܹܗ : ܘܢܸܗܘܘܿܢ ܬܪܹܝܢ ܘܲܕܼܢܘܼܟܼܪܵܝܝܑܼܢ ܐܸܢܘܿܢ ܒܐܘܼܤܝܼܵܐ ܕܠܲܚܕܼܵܕܹ̈ܐ . ܗܵܘ̇ ܕܹܝܢ ܕܠܐܘܼܤܝܼܵܐ ܒܗܵܠܹܝܢ ܡܒܲܛܸܠ : ܥܲܡܵܗ̇ ܡܒܲܛܸܠ ܐܵܦ ܠܗܵܘ̇ ܡܵܐ ܕܲܒܼܗܲܝܡܵܢܘܼܬܼܵܐ ܡܸܬܼܪܢܸܐ . ܡܵܕܹܝܢ : ܐܵܦ ܠܵܐ ܒܚܲܕܼ ܙܢܵܐ ܫܲܦܝܼܪܵܐ ܕܢܸܬܼܚܲܫܲܚ ܓܲܠܝܵܐܝܼܬܼ ܡ̇ܢ ܕܗܵܟܲܢܵܐ ܐܵܡܲ݁ܪ . ܐܸܠܵܐ ܡܲܛܥܵܝܘܼ ܡܲܛܥܸܐ : ܕܲܠܗܵܠܹܝܢ ܡܩܲܒܸܠ ܐܵܦ ܡܒܲܛܸܠ . ܕܲܢܚܵܘܸܐ ܠܟܼܠ ܐ̄ܢܵܫ : ܕܒܹܗ ܐܝܼܬܲܝܗܹܝܢ ܫܲܪܝܼܪ̈ܵܬܼܵܐ ܘܕܲܓܵܠܵܬܼ̈ܐ : ܘܕܼܵܐܪܬܵܕܘܿܟܿܤܝܼܵܐ ܘܲܕܼܗܲܪܵܛܝܼܩܘܼܬܼܵܐ : ܘܐܲܝܟܼ ܕܠܲܐܝܢܵܐ ܕܒܲܐܝܠܹܝܢ ܕܒܼܵܥܹ̇ܐ ܗ̄ܘ̣ܵܐ ܐܸܫܬܲܡܥܲܬ̤ ܠܹܗ . ܐܵܦ ܠܵܐ ܒܲܚܕܼܵܐ ܡ̣ܢ ܐܲܝܠܹܝܢ ܕܡܹܢܝ ܐܸܬܼܐܡܲܪ : ܐܸܫܟܲܚܘ ܠܲܡܚܵܘܵܝܘܼ ܕܐܝܼܬܲܝ ܗܲܪܵܛܝܼܩܵܐ : ܐܸܠܵܐ ܒܟܼܠܗܹܝܢ pb. 451 ܕܐܵܪܬܵܕܘܿܤܝܼܵܐ ܚܵܘܝܲܢܝ . ܘܗܵܠܹܝܢ ܕܠܵܐ ܐܲܙܝܼܥ ܗ̄ܘ̣ܵܐ ܒܫܘܼܪܵܝܵܐ : ܐܲܙܝܼܥ ܗ̄ܘ̣ܵܐ ܐܸܢܹܝܢ ܒܗܵܠܹܝܢ ܕܲܢܦܲܩ̣ ܒܗܹܝܢ ܪܘܼܚܵܐ . ܐܲܝܟܲܢܵܐ ܕܐܵܦ ܗܵܫܵܐ ܢܦܲܩ̣ ܪܘܼܚܵܐ ܚܠܵܦ ܡܲܕܼ ܢܚܵܝܹ̈ܐ : ܐܵܦ ܐܸܢ ܡܕܲܪܡܵܐܝܼܬܼ ܘܢܲܟܿܘܼܠܬܼܵܢܵܐܝܼܬܼ . ܐܸܠܵܐ ܐܵܡܲ݁ܪ ܐ̄ܢܵܫ : ܕܡܸܛܠ ܐܲܝܕܵܐ ܩܲܒܸܿܠ̣ܘ ܡܲܕܼܢܚܵܝܹ̈ܐ ܠܩܵܬܼܵܪܵܤܝܼܣ ܕܪܘܼܫܥܵܐ ܕܝܼܠܵܟܼ : ܕܒܼܵܗ̇ ܡܩܲܛܪܓܼܝܼܢ ܠܹܗ . ܐܵܦܸܢ ܕܹܝܢ ܘܠܵܐ ܡܸܕܸܡ ܕܢܘܼܟܼܪܵܝ ܐܲܠ̇ܦܹܬܼ : ܐܸܠܵܐ ܒܐܲܝܠܹܝܢ ܕܐܲܢ̄ܬܿ ܡܩܲܛܪܸܓܼ ܐܲܢ̄ܬܿ ܠܗܵܢܵܐ : ܐܵܦ ܢܸܗܘܿܢ ܒܗܹܝܢ ܟܲܕܼ ܒܗܹܝܢ ܡܸܬܼܚܙܹܝܢ ܕܲܢܩܲܛܪܓܼܝܼܢ . ܘܲܠܗܵܠܹܝܢ ܡܲܦܩܝܼܢ : ܘܲܠܗܵܠܹܝܢ ܠܗܵܠܹܝܢ ܐܵܦ ܡܩܲܒܿܠܝܼܢ : ܘܡܸܕܸܡ ܝܲܬܿܝܼܪ ܠܲܝܬܿ . . ܥܲܠ ܗܵܠܹܝܢ ܓܹܝܪ ܠܗܵܢܵܐ ܙܵܕܹܩ ܕܲܢܫܲܐܸܠ : ܘܲܠܗܵܢܘܿܢ ܒܵܗ̇ ܒܲܕܼܡܘܼܬܼܵܐ . ܐܸܢ ܕܹܝܢ ܨܵܒܹ̇ܝܢ ܐܢ̄ܬܿܘܿܢ ܐܵܦ ܡܢܹܝ ܠܡܹܐܠܲܦ : ܐܵܡܲ݁ܪ ܐ̄ܢܵܐ ܒܐܲܝܠܹܝܢ ܕܒܼܐܝܼܕܼܵܐ ܒܐܝܼܕܼܵܐ ܠܟܼܠ ܐ̄ܢܵܫ . ܠܵܐ ܗ̄ܘ̣ܵܐ ܡܸܛܠ ܕܐܸܬܼܩܲܒܲܠ ܐܸܢܵܐ ܘܐܸܬܼܥܲܕܲܪ ܡ̣ܢ ܐ̄ܢܵܫ̈ܝܼܢ . ܡܲܗܡܲܝ ܠܝܼ ܓܹܝܪ ܥܲܠ ܟܠܗܹܝܢ ܐ̄̈ܢܵܫܵܝ̈ܬܼܵܐ . ܐܸܢܵܐ ܓܹܝܪ ܠܥܵܠܡܵܐ ܡܝܲܬܹܬܼ : ܚܲܝ ܐ̄ܢܵܐ ܕܹܝܢ ܠܡ̇ܢ ܕܚܲܝ ܐ̄ܢܵܐ . ܐܸܠܵܐ ܡܸܛܠ ܐܲܝܠܹܝܢ ܕܐܸܬܢܼܟܫܸܠܘ ܐܹܡܲܪ : ܠܵܐ ܡܹܢܝ : ܘܠܵܘ ܡ̣ܢ ܕܝܼܠܝܼ : ܐܸܠܵܐ ܡܸܢܹܗ ܕܗܵܢܵܐ ܕܐܲܠܨܗ ܡܫܝܼܚܵܐ ܠܡܸܦܲܩ ܪܘܼܚܵܐ ܚܠܵܦܲܝ . ܡܸܕܸܡ ܓܹܝܪ ܐ̄ܚܪܹܝܢ ܠܵܐ ܐܸܡ݂ܲܪܘ : ܐܸܠܵܐ ܕܡ̣ܢ ܦܘܼܩܕܵܢܵܐ ܕܡܲܠܟܵܐ ܐܸܬܼܐܠܸܨܘ ܠܲܡܩܲܒܵܠܘܼ ܗܵܠܹܝܢ ܟܠܗܹܝܢ . ܩܘܼܪܸܠܘܿܣ . ܐܲܦܸܤܩ̈ܘܿܦܹܐ ܠܲܡ ܕܲܒܼܩܘܼܤܛܲܢܛܝܼܢܵܦܘܿܠܝܼܣ ܐܸܡ݂ܲܪܘ : ܙܵܕܹܩ ܠܕܼܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܝܘܿܚܲܢܵܢ : ܕܢܲܚܪܸܡ pb. 452 ܠܝܘܼܠܦܵܢܹܗ ܕܢܸܤܛܘܿܪܝܼܣ : ܘܒܲܟܼܬܼܵܒܼܵܐ ܢܵܘܕܸܐ ܠܩܵܬܼܵܪܵܤܝܼܣ ܕܝܼܠܹܗ . ܢܸܤܛܘܿܪܝܼܣ . ܡܵܕܹܝܢ ܥܕܲܡܸܐ ܠܗܵܝܕܹܝܟ : ܡ̣ܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܘܡ̣ܢ ܡܲܕܼܢܚܵܝܹ̈ ܡ̣ܢ ܐܵܦܸܤܩ̈ܘܿܦܹܐ ܐܵܪ̈ܬܵܘܕܘܿܟܿܤܹܐ : ܐܵܦܸܤܩܘܿܦܵܐ ܐܝܼܬܲܝ ܗ̄ܘܹ̇ܝܬܼ . ܟܲܕܼ ܗܵܟܹܝܠ ܫܠܸܡ̣ ܠܗܘܿܢ ܛܵܒܼ ܚܵܕܼܝܵܐܝܼܬܼ ܒܗܵܠܹܝܢ ܗܵܘ̇ ܕܵܚܹ̇ܠ ܠܐܲܠܵܗܵܐ ܡܲܠܟܵܐ : ܐܸܫܬܲܕܲܪ ܠܬܼܘܼܪܵܨܵܐ ܕܗܵܕܹܐ : ܡܵܪܝ ܬܡܝܼܗܵܐ ܛܪܝܼܒܼܘܼܢܵܐ ܘܢܘܼܛܵܪܵܐ ܐܵܪܝܼܤܛܘܿܠܵܐܘܿܣ . ܩܘܼܪܸܠܘܿܣ . ܟܲܕܼ ܕܹܝܢ ܠܡܲܕܼܢܚܵܝܹ̈ܐ ܦܘܼܩܕܵܢܵܐ ܕܡܲܠܟܵܐ ܐܸܬܼܚܵܘܝܼ : ܐܲܝܟܼ ܡ̇ܢ ܕܲܒܼܨܒܼܝܵܢܵܐ ܗܘ̤ܵܐ ܕܩܲܕܼܝܼ̈ܫܹܐ ܐܲܦܸܤܩ̈ܘܿܦܹܐ ܐܲܝܠܹܝܢ ܕܐܸܬܼܟܲܢܲܫܘ ܒܩܘܼܤܛܲܢܛܝܼܢܵܦܘܿܠܝܼܣ ܡܕܝܼܢ̄ܬܼܵܐ ܪܲܒܿܬܼܵܐ : ܟܲܕܼ ܠܵܐ ܝܵܕܲܥ̇ ܐ̄ܢܵܐ ܡܵܢܵܐ ܐܸܬܼܚܲܫܲܒܼܘܼ . ܐܸܬܼܟܲܢܲܫܘ ܠܘܵܬܼ ܚܲܤܝܵܐ ܘܕܵܚܹ̇ܠ ܠܐܲܠܵܗܵܐ ܐܵܩܵܩ ܐܲܦܸܤܩܘܿܦܵܐ ܕܚܵܠܵܒܿ : ܘܥܲܒܼܕܘܼܘܼܗܝ ܠܡܸܟܼܬܲܒܼ ܠܘܵܬܼܝ ܒܲܙܢܵܐ ܕܬܲܪܥܘܼܬܼܵܐ ܕܫܲܝܢܵܐ ܕܥܹ̈ܕܵܬܼܵܐ . ܠܵܐ ܙܵܕܼܩ ܐ̄ܚܪܵܢܝܵܐܝܼܬܼ ܠܡܸܗܘܵܐ : ܐܸܠܵܐ ܐܲܟܼܡܵܐ ܕܲܠܗܘܿܢ ܡܸܬܼܚܲܙܝܵܐ . ܐܝܼܬܹܝܗ̇ ܗ̄ܘ̣ܵܬܼ ܕܹܝܢ ܗܵܕܹܐ ܫܸܐܠܬܼܵܐ ܩܫܝܼܬܼܵܐ ܘܝܲܩܝܼܪܬܵܐ : ܒܵܥܹ̇ܝܢ ܗ̄ܘ̣ܵܘ ܓܹܝܪ ܕܢܸܒܼܛ̈ܠܵܢ ܟܠܗܹܝܢ ܐܲܝܠܹܝܢ ܕܐܸܬܼܟܿܬܸܒܼ ܒܐܸܓܪ̈ܵܬܼܵܐ ܘܛܘܼܡ̈ܤܹܐ ܘܲܟܼܬܼܵܒܹ̈ܐ ܥܲܠ ܐܲܝܠܹܝܢ ܕܱܲܗ̤ܘܲܝ̈ : ܡ̣ܢ ܒܵܬܲܪ ܫܲܝܢܵܐ ܕܲܩܛܝܼܪܵܐ . ܢܸܤܛܘܿܪܝܼܣ . ܥܕܲܡܵܐ ܠܗܵܝܕܹܝܟ ܕܗܵܠܹܝܢ ܟܬܲܒܼܘ : ܐܵܦ ܗܵܢܵܐ ܒܗܲܪ̈ܵܛܝܼܩܹܐ ܐܝܼܬܼܵܘܗܝ ܗ̄ܘ̣ܵܐ : ܟܲܕܼ ܟܠ ܐ̄ܢܵܫ ܝܵܕܲܥ̇ ܗ̄ܘ̣ܵܐ ܘܡܸܬܼܥܲܕܲܠ ܒܐܲܝܠܹܝܢ ܕܡ̣ܢ ܗܵܢܵܐ ܐܸܬܼܟܬܸܒܼ : ܘܠܵܐ ܗ̄ܘ̣ܵܐ ܐ̄ܢܵܫ̈ܝܼܢ ܚܲܕܼܚ̈ܕܼܵܢܹܐ . ܐܝܼܕܼܵܐ ܗ̄ܘ̣ܵܬܼ ܠܲܡ ܗܵܝ̇ ܕܒܲܩܛܝܼܪܵܐ ܕܸܒܼܪܲܬ̤ ܐܸܢܘܿܢ : ܟܲܕܼ ܡܸܕܸܡ pb. 453 ܠܲܝܬܿ ܗ̄ܘ̣ܵܐ ܒܲܡܨܲܥܬܼܵܐ : ܕܕܲܠܩܘܼܒܼܠܵܐ ܕܗܵܘ̇ ܡܵܐ ܕܒܼܵܥܹ̇ܝܢ ܗ̄ܘ̣ܵܘ ܢܸܬܼܥܒܸܕܼ . ܐܸܤܬܲܟܲܠܘ ܟܠ ܐܲܝܠܹܝܢ ܕܫܵܡ̇ܥܝܼܢ ܠܲܢ : ܚܵܐܹ̇ܫ ܗ̄ܘ̣ܵܐ ܓܹܝܪ ܐ̄ܢܵܫ ܥܲܡܲܢ : ܒܲܩܛܝܼܪܵܐ ܕܲܗܘ̤ܵܐ ܡ̣ܢ ܦܘܼܩܕܵܢܵܐ ܕܡܲܠܟܵܐ : ܕܠܵܐ ܢܲܢܩܹܐ ܕܐܲܝܟܼ ܗܵܕܹܐ ܐܲܝܬܿܘܼܢܝ . ܐܸܠܵܐ ܡܸܬܼܚܲܡܲܬܼ ܐ̄ܢܵܫ : ܕܡܸܛܠ ܐܲܝܕܵܐ ܠܵܐ ܩܵܘ̣ܝܼܘ ܒܐܲܝܠܹܝܢ ܕܲܚܕܸܵܐ ܙܒܲܢ ܕܵܢܘ ؟ ܒܲܒܼܨܝܼܪ ܓܹܝܪ ܝܑܼܨܦ̣ܘ ܠܘܼܩܒܲܠ ܐܲܝܠܹܝܢ ܕܐܸܤܬܿܥܲܪ ܥܠܲܝ : ܡܸܛܠ ܬܘܼܪܵܨܵܐ ܘܬܼܵܘܕܝܼܬܼܵܐ ܕܗܲܝܡܵܢܘܼܬܼܵܐ ܘܲܫܠܵܡܵܐ ܕܥܹ̈ܕܵܬܼܵܐ . ܒܪܲܡ ܐܲܝܟܼ ܙܢܵܐ ܕܛܲܪܘܼܢܵܐ ܐܸܡܲܬܼܝ ܕܐܵܬܹ̇ܐ ܕܢܸܫܒܸܐ : ܘܠܵܐ ܡܸܫܟܲܚ ܕܠܲܡܕܼܝܼܢ̄ܬܼܵܐ ܢܸܤܲܒܼ : ܠܬܼܵܘܕܝܼܬܼܵܐ ܕܹܝܢ ܕܫܲܝܢܵܐ : ܡܵܘܬܵܐ ܕܗܵܘ̇ ܕܡܲܩܪܸܒܼ ܚܠܵܦܲܝܗܘܿܢ ܠܩܘܼܒܼܠܹܗ ܒܵܥܹ̇ܐ ܠܡܸܤܲܒܼ . ܕܡܵܐ ܕܢܤܒܹܗ : ܬܸܬܼܚܲܝܲܒܼ . ܗܵܟܲܢܵܐ ܫܐܸܠ̣ ܗ̄ܘ̣ܐ ܐܵܦ ܗܵܢܵܐ ܠܩܵܬܼܵܪܵܤܝܼܣ ܕܝܼܠܝܼ : ܕܲܕܠܵܐ ܕܝܼܢܵܐ ܬܸܬܼܝܼܗܸܒܼ . ܬܸܗܘܸܐ ܗܵܕܹܐ : ܠܝܼ ܠܵܐ ܐܵܬܼ̇ܝܵܐ ܠܝܼ ܒܐܲܝܠܹܝܢ ܕܲܥܠܝܼ ܐܸܤܬܿܥܲܪ . ܒܲܠܚܘܿܕܼ ܕܹܝܢ ܕܫܲܝܢܵܐ ܕܥܹ̈ܕܵܬܼܵܐ ܢܸܗܘܸܐ : ܘܲܚܠܵܦ ܛܘܼܟܵܤܵܐ ܕܥܹ̈ܕܼܵܬܼܵܐ ܟܠܗܹܝܢ ܡܤܲܝܒܲܪ ܐ̄ܢܵܐ . ܐܸܠܵܐ ܟܠܗܹܝܢ ܕܲܠܩܘܼܒܼܠܵܐ ܗ̤ܘܲܝ̈ . ܡ̣ܢ ܕܩܲܒܸܠ̣ ܓܹܝܪ ܗܵܘ̇ ܕܝܼܐܲܝܒܼ ܗ̄ܘ̣ܵܐ ܠܹܗ : ܘܲܟܼܒܲܫ̣ ܐܸܢܘܿܢ ܬܸܚܘܿܬܼ ܐܝܼܕܹܗ ܡܸܛܠ ܫܲܝܢܵܐ ܕܐܸܤܟܹܡܵܐ : ܘܵܕܲܥ̇ ܗ̄ܘ̣ܵܐ ܕܡܸܕܸܡ ܠܵܐ ܝܑܼܬܵܪ ܒܐܲܝܠܹܝܢ ܕܠܘܼܩܒܲܠܝ ܐܸܤܬܿܥܲܪ : ܐܸܠܵܐ ܐܸܫܬܲܪܪܲܬ̤ ܬܵܘܕܝܼܬܼܵܐ ܕܗܲܢܵܢܘܼܬܼܵܐ : ܕܡܸܛܠܵܬܼܵܗ̇ ܗܘ̤ܵܐ ܥܠܲܝ ܩܪܵܒܼܵܐ . ܘܐܸܬܼܓܲܠܝܲܬ̤ ܗ̄ܘ̣ܵܬܼ ܕܲܒܼܥܸܠܕܒܼܵܒܼܘܼܬܼܵܐ ܗ̄ܘ̣ܵܬܼ ܘܲܩܛܝܼܪܵܐ : ܘܕܲܡܚܵܘܝܵܢܘܼܬܼܵܐ ܗ̄ܘ̣ܵܬܼ ܕܗܵܠܹܝܢ ܕܲܗ̤ܘܲܝ̈ : ܘܲܕܼܡܸܫܟܿܚܵܐ ܗ̣̄ܝ ܕܐܵܦ ܦܫܝܼܩܵܐܝܼܬܼ ܢܸܤܬܲܬܼܪ̈ܵܢ . ܕܠܵܐ ܕܹܝܢ ܗܵܕܹܐ ܬܸܗܘܸܐ : ܘܲܕܼܠܵܐ ܬܘܼܒܼ ܒܥܸܠܕܒܼܵܒܹ̈ܐ ܕܝܼܠܝܼ pb. 454 ܩܛܹܓܼܪ̈ܵܢܵܘܗܝ ܢܸܗܘܘܿܢ : ܗܵܢ̇ܘܿܢ ܕܩܲܕܼܡܵܝܑܬܼ ܥܲܕܪܘܼܗܝ ܗ̄ܘ̣ܵܘ ܒܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ : ܡܫܲܪܸܐ ܠܡܸܬܼܢܬܵܦܘܼ ܠܬܼܵܘܕܝܼܬܼܵܐ ܕܗܲܝܡܵܢܘܼܬܼܵܐ : ܡܸܬܼܚܲܬܼ ܘܡܸܫܬܿܥܸܐ ܒܲܬܼܪ̈ܲܝܗܘܿܢ ܓܲܒܼ̈ܐ ܒܬܼܵܘ̈ܕܝܵܬܼܵܐ ܕܕܼܠܩܘܼܒܼܠܵܐ . ܝܑܼܕܲܥ̣ܘ ܕܹܝܢ ܘܒܲܚܸܢܼܘ ܚܲܬܿܝܼܬܼܵܐܝܼܬܼ ܕܐ̄ܢܵܫܵܐ ܐܸܬܼܡܚܸܠܘ ܠܗܘܿܢ . ܘܤܲܓܿܝ̈ܐܵܬܼܵܐ ܚܲܫ̣ܘ ܗ̄ܘ̣ܵܘ : ܟܲܕܼ ܐܵܦ ܠܵܐ ܠܚܲܕܼ ܥܘܼܕܪܵܢܵܐ ܐܸܫܬܿܘܝܘܼ ܗ̄ܘ̣ܵܘ . ܘܡܸܛܠ ܗܵܕܹܐ ܠܵܘ ܦܫܝܼܩܵܐܝܼܬܼ ܫܸܪܹܝܢ ܠܹܗ ܠܫܲܝܢܵܐ ܕܲܥ̣ܒܲܕܼܘ : ܡ̣ܢ ܟܬܼܝܼ̈ܒܼܵܬܼܵܐ ܕܐܸܬܼܟܬܸܒܼ ܠܗܘܿܢ ܡ̣ܢ ܨܼܝܕ ܚܕܼܵܕܹ̈ܐ : ܟܲܕܼ ܡܲܚܒܼܝܼܢ ܕܲܒܼܗܹܝܢ ܟܲܕܼ ܒܗܹܝܢ ܢܸܫܬܲܒܼܩܘܼܢ ܕܗܵܟܲܢܵܐ ܢܸܬܼܪܲܥܘܿܢ . ܡܸܛܠ ܕܹܝܢ ܕܐܸܬܼܩܲܟܪܲܓ ܗ̄ܘ̣ܵܐ ܡ̣ܢ ܐܲܝܠܹܝܢ ܕܕܼܝܼܠܹܗ ܠܒܼܝܼܟܼܝܼܢ ܗ̄ܘ̣ܵܘ ܘܥܲܡܹܗ ܡܵܘܕܹܝܢ ܗ̄ܘ̣ܵܘ : ܐܲܝܟܼ ܐܲܝܢܵܐ ܕܥ̣ܒܲܪ ܡ̣ܢ ܪܸܥܝܢܵܐ ܕܓܼܵܘܵܐ : ܘܲܚܦܝܼܛܘܼܬܼܵܐ ܕܟܼܠܗܘܿܢ ܗ̤ܘ ܒܲܠܚܘܿܕܼܵܘܗܝ ܒܲܡܫܲܠܛܘܼܬܹܗ ܘܒܲܡܒܲܤܪܵܢܘܼܬܼܵܐ ܕܲܥܠܲܝܗܘܿܢ ܫ̣ܪܵܐ ܗ̄ܘ̣ܵܐ : ܕܚܸܠ ܕܕܲܠܡܵܐ ܢܸܫܬܲܢܘܿܢ ܡܸܢܹܗ : ܐܵܘ ܢܩܘܼܡܘܼܢ ܠܩܘܼܒܼܠܹܗ : ܘܐܸܚܲܦܲܛ ܗ̄ܘ̣ܵܐ ܕܝܲܬܿܝܼܪ ܡ̣ܢ ܡܵܐ ܕܒܼܵܥܹ̇ܝܢ ܗ̄ܘ̣ܵܘ ܢܸܤܥܘܿܪ . ܘܐܲܝܟܼ ܙܢܵܐ ܕܐܲܝܠܹܝܢ ܕܡܸܬܼܠܲܒܼܟܿܝܼܢ ܒܲܩܪܵܒܼܵܐ : ܟܲܕܼ ܒܵܥܹ̇ܝܢ ܕܲܢܚܵܘܘܿܢ ܕܲܒܼ̈ܢܲܝ ܪܸܥܝܵܢܵܐ ܕܐܵܚܘܿܕܲܝ̈ܗܘܿܢ ܐܸܢܘܿܢ : ܠܵܐ ܚܵܝ̇ܤܝܼܢ : ܠܵܐ ܥܲܠ ܪ̈ܵܚܡܹܐ : ܘܠܵܐ ܥܲܠ ܒܢܲܝ̈ܐ : ܘܠܵܐ ܥܲܠ ܐܲܒܼܵܗܹ̈ܐ : ܡܸܛܠ ܕܢܸܥܒܿܕܼܘܼܢ ܐܸܢܘܿܢ ܕܲܢܗܲܝܡܢܘܼܢ ܕܤܵܢܹ̇ܝܢ ܠܓܸܢܤܗܘܿܢ : ܗܵܟܲܢܵܐ ܐܵܦ ܗܵܢܵܐ : ܒܵܪ ܫܵܥܬܹܗ ܫܪܸܟܼ ܠܲܡܩܵܡ ܠܘܼܩܒܲܠ ܠܘܼܩܒܲܠ ܐܲܒܼܵܗ̈ܬܼܵܐ : ܕܡ̣ܢ ܩܕܼܵܡ ܙܲܒܼܢܵܐ ܥܲܢܝܼܕܝܼܢ ܗ̄ܘ̣ܵܘ . ܠܘܼܩܒܲܠ ܕܝܵܕܘܿܪܘܿܣ ܘܬܹܐܵܕܘܿܪܘܿܣ : ܗܵܢܘܿܢ ܕܐܲܒܼܵܗܹ̈ܐ ܐܝܼܬܲܝܗܘܿܢ ܗ̄ܘ̣ܵܘ ܕܓܼܵܘܵܐ : ܐܵܦ ܟܲܕܼ ܚܲܝܝܼܢ ܗ̄ܘ̣ܵܘ : pb. 455 ܐܵܽܦ ܟܲܕܼ ܥܢܲܕܼܘ . ܐܵܦ ܕܝܼܠܹܗ ܕܗܵܢܵܐ : ܗܸܢܘܿܢ ܟܲܕܼ ܗܸܢܘܿܢ ܐܵܦ ܕܝܼܠܲܢ . ܐܵܦܸܢ ܗܵܢܵܐ ܦܪܲܫ ܐܸܢܘܿܢ ܐܲܝܟܼ ܒܥܸܠܕܒܼܵܒܹ̈ܐ ܕܟܼܠ ܐ̄ܢܵܫ : ܗܵܢ̇ܘܿܢ ܕܐܵܦ ܗ̤ܘ ܡܸܫܬܵܘܬܲܦ ܗ̄ܘ̣ܵܐ ܠܗܘܿܢ : ܘܒܲܐܒܼܵܗ̈ܬܼܵܐ ܘܒܼܵܐܪ̈ܬܵܕܘܼܟܿܤܹܐ ܠܝܒܼܝܼܟܼ ܗ̄ܘ̣ܵܐ ܠܗܘܿܢ . ܘܲܠܡ̈ܠܹܐ ܕܝܼܠܗܘܿܢ ܕܥܲܠ ܐܲܦܲܝ̈ ܗܲܝܡܵܢܘܼܬܼܵܐ : ܥܲܡ ܟ̱ܠܵܗ̇ ܚܦܝܼܛܘܼܬܼܵܐ ܐܵܦ ܗ̤ܘ ܩܢܸܐ ܗ̄ܘ̣ܵܐ : ܘܲܠܡܸܫܬܲܕܵܪܘܼ ܠܟܼܠ ܦܵܩܹ̇ܕܼ ܗ̄ܘ̣ܵܐ . ܐܸܠܵܐ ܒܪܵܡ ܟܲܕܼ ܒܵܥܹ̇ܐ ܗ̄ܘ̣ܵܐ ܠܵܡܦܵܤܘܼ : ܕܠܵܐ ܐܲܗܡ̣ܝܼ ܒܤܸܢ̱ܐܬܼܵܐ ܕܠܘܼܩܒܲܠܝ : ܠܗܵܢܘܿܢ ܕܐ̄ܢܵܫ ܠܵܐ ܡܤܲܟܸܐ ܗ̄ܘ̣ܵܐ ܘܐܵܦ ܠܵܐ ܠܡܸܬܼܪܲܥܝܵܘܼ : ܕܡܲܡܪܲܚ ܗ̄ܘ̣ܵܐ ܡܸܕܸܡ ܕܐܲܝܟܼ ܗܵܟܲܢܵܐ ܥܠܲܝܗܘܿܢ : ܒܵܥܹ̇ܐ ܗ̄ܘ̣ܵܐ ܠܡܲܚܪܵܡܘܼ . ܘܕܲܫܟܼܝܼܪܵܐ ܡ̣ܢ ܟܠܗܹܝܢ : ܐܵܦ ܠܡܹܐܡܲܪ ܕܐܸܬܼܥܒܸܕܼܘ ܠܘܼܩܒܲܠ ܐܵܦܘܿܠܝܼܢܵܪܝܼܣ ܫܵܪܹܐ ܗ̄ܘ̣ܵܐ : ܘܲܡܩܝܼܡ ܗ̄ܘ̣ܵܐ ܠܗܵܢܘܿܢ ܕܐܵܦܘܿܠܝܼܢܵܪܝܼܣ : ܟܲܕܼ ܐܵܡܲ݁ܪ : ܕܗܵܝ̇ ܐܝܼܬܹܝܗ̇ ܗܲܝܡܵܢܘܼܬܼܵܐ ܕܥܹܕܬܵܐ . ܕܒܲܐܝܢܵܐ ܓܲܒܵܐ ܡܤܲܡܲܟܼ ܐ̄ܢܵܫ : ܒܓܲܒܵܐ ܕܲܕܝܵܕܼܘܿܪܘܿܣ : ܗܵܘ̇ ܕܐܲܒܼܵܗ̈ܬܼܵܐ ܩܲܕܝܼ̈ܫܹܐ ܕܒܼܟܼܠܵܗ̇ ܥܵܡܲܪܬܵܐ : ܘܐܵܦ ܟܠܵܗ̇ ܥܵܡܲܪܬܵܐ ܡܫܲܒܿܚܵܐ ܠܗܘܿܢ : ܘܠܘܼܩܒܲܠ ܐܵܦܘܿܠܝܼܢܵܪܝܼܣ ܘܐܵܪܝܼܘܿܣ ܘܡܵܩܹܕܘܿܢܝܼܣ ܘܐܘܼܢܵܡܝܼܣ ܘܟܼܠܗܹܝܢ ܗܹܪܹ̈ܤܝܼܵܣ : ܒܲܚܕܼܵܐ ܚܦܝܼܛܘܼܬܼܵܐ ܐܲܝܟܼ ܦܘܼܡܵܐ ܕܓܼܵܘܵܐ ܚܸܫܒܲܬ̤ ܐܸܢܘܿܢ : ܐܵܘ ܒܓܲܒܵܐ ܕܐܵܦܘܿܠܝܼܢܵܪܝܣ ؟ ܬܸܗܘܸܐ ܕܐܸܢܵܐ ܗܘܹ̇ܝܬܼ ܠܵܟܼ ܒܥܸܠܕܒܼܵܒܼܵܐ : ܕܠܵܐ ܐܸܫܬܲܡ̇ܥܹܬܼ ܒܐܲܝܠܹܝܢ ܕܲܒܼܥܲܝܬܿ ܡܹܢܝ . ܡܸܛܠ ܐܲܝܕܵܐ ܥܲܡ ܗܵܢܘܿܢ ܕܒܼܵܐܪܬܵܕܘܿܟܿܤܝܼܵܐ ܥܢܲܕܼܘ : ܡܸܛܠܵܬܼܝ ܡܲܩܪܸܒܼ ܐܲܢ̄ܬܿ ؟ ܐܵܘ ܕܲܠܡܵܐ : ܡܸܛܠܵܬܼܗܘܿܢ ܕܗܵܢܘܿܢ ܥܲܡܝ ܡܲܩܪܸܒܼ ܐܲܢ̄ܬܿ ؟ pb. 456 ܕܲܫܪܵܪܵܐ ܕܹܝܢ ܐܹܡܲܪ : ܡܸܛܠ ܪܘܼܫܥܵܟܼ ܕܲܒܼܟܼܠܗܹܝܢ : ܥܲܡ ܟܠ ܐ̄ܢܵܫ ܡܲܩܪܸܒܼ ܐܲܢ̄ܬܿ . ܐܸܡܲܪ ܠܝܼ ܐܲܢ̄ܬܿ : ܠܵܐ ܗܘ̤ܵܘ ܒܝܵܘ̈ܡܲܝ ܕܝܵܕܘܿܪܘܼܣ : ܒܵܤܹܠܝܼܘܿܣ ܘܲܓܼܪܝܼܓܼܘܿܪܝܼܘܿܣ ؟ ܠܵܐ ܗܘ̤ܵܘ ܐܵܦ ܒܐܵܠܹܟܼܤܲܢܕܪܝܼܵܐ ܐܲܦܸܤܩ̈ܘܿܦܹܐ ܝܑܼܕܼܝܼܥܹ̈ܐ ܒܕܼܘܼܒܵܪܹ̈ܐ ܘܲܒܼܡܸܠܬܼܵܐ ؟ ܠܵܐ ܗܘ̤ܵܘ ܒܪܗܘܿܡܹܐ ܐ̄ܢܵܫܵܐ ܡܫܲܡ̈ܠܲܝܵܐ : ܕܤܵܦ̇ܩܝܼܢ ܗ̄ܘ̣ܵܘ ܠܲܡܩܵܡ ܒܐܲܦܲܝ̈ ܥܹܕ̈ܬܼܵܐ ؟ ܘܠܵܐ ܗܵܢܘܿܢ ܕܲܒܼܟܼܠܗ̇ ܥܵܡܲܪܬܵܐ ܐܝܼܬܲܝܗܘܿܢ ܗ̄ܘ̣ܵܘ ܡܲܠܦܵܢܹ̈ܐ ܠܲܡܩܵܡ ܒܐܲܦܲܝ̈ ܥܹ̈ܕܵܬܼܵܐ ؟ ܗܵܢܘܿܢ ܕܠܵܐ ܒܦܘܼܪ̈ܦܵܥܹܐ ܘܲܒܼܫܘܼܒܼܚܵܐ ܘܒܼܐܝܼܩܪܵܐ ܘܲܒܼܒܼܘܼܤܵܡܵܐ ܐܝܼܬܲܝܗܘܿܢ ܗ̄ܘ̣ܵܘ : ܐܸܠܵܐ ܕܒܲܪ̈ܕܘܼܦܝܹܐ ܘܒܼܐܘܼ̈ܠܨܵܢܹܐ ܘܒܲܩܪ̈ܵܒܹܐ ܘܲܒܼܕܼܚܠܬܼܵܐ : ܕܲܢܛܲܪܘ ܗ̄ܘ̣ܵܘ ܘܐܸܚܲܕܼܘ ܗܲܝܡܵܢܘܼܬܼܵܐ ܕܲܫܪܵܪܵܐ ܕܠܵܐ ܙܘܼܥܙܵܥ . ܡ̣ܢ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܗܲܪܵܛܝܼܩܵܐ ܘܛܵܥܹ̇ܐ ܗ̄ܘ̣ܵܐ : ܗܵܢܵܘ ܕܹܝܢ ܕܝܵܕܘܿܪܘܿܣ . ܗܵܘ̇ ܕܲܒܼܦܘܼܡܵܐ ܕܟܼܠ ܐ̄ܢܵܫ ܐܝܼܬܼܵܘܗܝ ܗ̄ܘ̣ܵܐ ܘܡܸܬܼܝܲܒܲܠ ܒܲܟܼܬܼܵܒܹ̈ܐ : ܘܕܚܠܬܼܵܐ ܗ̄ܘ̣ܵܐ ܠܗܲܪ̈ܵܛܝܼܩܹܐ . ܗܵܘ̇ ܕܲܒܼܡܸܠܬܼܵܐ ܕܡܲܠܦܵܢܘܼܬܼܵܐ ܘܲܒܼܛܲܝܒܿܘܼܬܼܵܐ ܐܲܠܵܗܵܝܵܬܼܵܐ : ܩܲܝܸܡ̣ ܢܲܦܫܹܗ ܠܘܼܩܒܲܠ ܦܘܼܩ̈ܕܵܢܹܐ ܕܡܲܠܟܿܘܼܬܼܵܐ : ܚܠܵܦ ܥܲܡܹܗ ܕܐܲܠܵܗܵܐ ܘܠܵܐ ܐܵܘܒܿܕܹܗ : ܐܸܠܵܐ ܒܐܲܥܦܹ̈ܐ ܤܲܓܿܝܼ̈ܐܹܐ ܐܵܘܤܦܹܗ . ܘܲܠܗܵܢܵܐ ܟ̱ܠܹܗ ܫܠܵܡܵܐ ܐܸܬܿܬܼܿܓܲܪ ܠܥܹ̈ܕܵܬܼܵܐ : ܗܵܝܕܹܝܟ ܠܵܐ ܐܝܼܬܼܵܘܗܝ ܗ̄ܘ̣ܵܐ ܗܲܪܵܛܝܼܩܵܐ ܘܠܵܐ ܠܗܵܢ̇ܘܿܢ ܕܗܵܝܕܹܝܟ : ܘܠܵܐ ܬܘܼܒܼ ܠܵܟܼ ܕܝܼܠܵܟܼ : ܘܠܵܐ ܠܐܲܝܠܹܝܢ ܕܕܼܝܼܠܵܟܼ : ܘܠܵܐ ܬܘܼܒܼ ܒܹܗ ܒܲܫܓܼܘܼܫܝܵܐ ܗܵܘ̇ ܕܥܒܲܕܬܿ ܥܠܲܝ . ܐܸܠܵܐ ܡ̣ܢ ܒܵܬܲܪ ܕܐܸܬܼܥܲܫܲܢ̣ܬܿ ܘܲܠܒܲܟܼܬܿ ܐܲܝܟܼ ܕܲܠܒܲܟܼܬܿ : ܘܡܲܢܲܥܬܿ ܠܲܛܪܘܼܢܘܼܬܼܵܐ ܗܵܕܹܐ ܕܲܫܠܵܡܵܐ : ܗܵܝܕܼܝܟ ܗܘ̤ܵܐ ܠܵܟܼ ܗܲܪܵܛܝܼܩܵܐ ܕܝܵܕܼܘܿܪܘܿܣ pb. 457 ܘܬܹܐܵܕܘܿܪܘܿܣ ܘܫܲܪܟܵܐ ܕܐ̄ܚܪ̈ܵܢܹܐ . ܐܘܼܪܚܵܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ ܠܵܟܼ ܐܵܦ ܥܲܠ ܒܵܤܹܠܝܼܘܿܣ ܘܲܓܼܪܝܼܓܼܘܿܪܝܼܘܿܣ ܘܐܵܬܵܢܵܤܝܼܣ ܘܐܲܡܒܿܪܘܿܤܝܼܣ : ܘܥܲܠ ܫܲܪܟܵܐ ܕܲܐ̄ܚܪ̈ܵܢܹܐ : ܐܲܝܠܹܝܢ ܕܗܸܢܹܝܢ ܗܵܠܹܝܢ ܐܸܡ݂ܲܪܘ ܐܲܟܲܚ̄ܕܼ . ܡܲܢ̣ܘܼ ܕܠܵܐ ܢܼܬܿܬܲܢܲܚ ؟ ܕܲܠܪܸܥܝܵܢܵܐ ܗܵܢܵܐ ܐܸܬܼ݂ܵܐ : ܕܟܲܕܼ ܒܦܘܼ̈ܩܕܵܢܹܐ ܕܡܲܠܟܿܘܼܬܼܵܐ ܘܲܒܼܕܸܚ̱ܠܬܼܵܐ ܘܲܡܤܵܡܒܿܪܹ̈ܫܹܐ ܡܥܲܫܢܝܼܢ ܗ̄ܘ̣ܵܘ : ܐܵܠܨ̇ܝܼܢ ܗ̄ܘ̣ܵܘ ܠܡܲܕܼܢܚܵܝܹ̈ܐ : ܘܡ̣ܢ ܒܵܬܲܪ ܫܲܝܢܵܐ : ܐܲܝܟܼ ܫܒܲܝ̈ܐ ܢܵܘܒܿܠܘܼܢ ܘܢܲܝܬܿܘܿܢ ܐܸܢܘܿܢ : ܘܢܲܟܼܪܟܼܘܼܢ ܐܸܢܘܿܢ : ܕܢܲܚܪܡܘܼܢ ܠܐܲܒܼܵܗ̈ܬܼܗܘܿܢ : ܠܗܵܢܵܐ ܫܲܝܢܵܐ ܡܲܢܲܥ̣ܘ ܘܲܠܗܵܕܹܐ ܐܵܘܝܘܼܬܼܵܐ : ܗܵܟܲܢܵܐ ܐܸܬܼܪܲܥܝܼܘ ܚܲܕܼ ܪܸܥܢܵܝܵܐ . ܗܵܟܲܢܵܐ ܢܵܚܘ ܗ̄ܘ̣ܵܘ ܡ̣ܢ ܕܲܠܡܸܚܲܫ ܒܝܼ̈ܫܵܬܼܵܐ : ܟܲܕܼ ܐܲܫܠ̱ܡܘܿܢܝ ܠܝܼ ܠܲܒܼܥܸܠܕܒܼܵܒܼܝ : ܗܵܢܘܿܢ ܕܡܸܛܠ ܕܕܼܵܚ̇ܠܝܼܢ ܗ̄ܘ̣ܵܘ ܐܵܡ̇ܪܝܼܢ ܗ̄ܘ̣ܵܘ : ܕܦܲܩܵܚ ܕܚܲܕܼ ܐ̄ܢܵܫ ܢܸܬܼܥܠܸܒܼ : ܘܬܸܠܒܿܘܿܟܼ ܗܲܝܡܵܢܘܼܬܼܵܐ . ܘܲܠܘܲܝ ܕܹܝܢ ܗܵܕܹܐ ܫܲܪܝܼܪܵܐ ܗ̄ܘ̣ܵܬܿ : ܐܲܝܟܵܐ ܕܠܝܼ ܠܵܐ ܬܹܐܬܸܐ ܠܝܼ ܗܵܕܹܐ . ܐܸܠܵܐ ܕܲܠܩܘܼܒܼܠܵܐ ܡܸܚܕܼܵܐ ܚܵܕܹܐ ܗ̄ܘܹ̇ܝܬܼ : ܟܲܕܼ ܗܵܘ̇ ܡܸܕܸܡ ܕܲܚܦܝܼܛܝܼܢ ܗ̄ܘ̣ܵܘ ܥܠܵܘܗܝ ܬܘܼܪܵܨܵܐ ܢܵܤܹ̇ܒܼ ܗ̄ܘ̣ܵܐ . ܐܸܠܵܐ ܕܠܩܘܼܒܼܠܵܐ ܚܲܫ̣ܘ ܗ̄ܘ̣ܵܘ ܒܐܲܝܠܹܝܢ ܕܐܲܪܦܝܘܼܢܝ : ܘܒܲܐܝܠܹܝܢ ܕܲܫܒܲܩ̣ܘ ܗ̄ܘ̣ܵܘ ܕܢܸܬܼܐܲܡܪ̈ܵܢ . ܘܲܕܼܠܵܐ ܬܘܼܒܼ ܐܲܪܦܝܼܘ ܐܸܢܘܿܢ ܕܢܹܐܡܪܘܼܢ : ܐܲܝܟܼ ܡ̇ܢ ܕܗܸܢܹܝܢ ܟܲܕܸ ܗܸܢܹܝܢ ܐܵܡܲ݁ܪ ܐ̄ܢܵܐ ܐܵܦ ܐܸܢܵܐ . ܘܲܒܼܗܵܠܹܝܢ ܐܲܦܩܘܼܢܝ ܗ̄ܘ̣ܵܘ : ܘܡ̣ܢ ܒܵܬܲܪ ܗܵܝܕܹܝܢ : ܩ̣ܪܸܒܼܘ ܗ̄ܘ̣ܵܘ ܥܲܠ ܬܹܐܵܕܘܿܪܘܿܣ . ܘܡ̣ܢ ܒܵܬܼܪܹܗ : ܥܲܠ ܕܝܵܕܘܿܪܘܼܿܣ . ܘܗܵܝܕܹܝܢ ܐܵܦ ܥܲܠ ܟܠ ܚܲܕܼ pb. 458 ܚܲܕܼ ܡ̣ܢ ܫܲܪܟܵܐ ܕܲܐ̄ܚܪ̈ܵܢܹܐ : ܘܒܹܗ ܒܚܘܼܫܵܒܼܵܐ ܡܸܬܼܚܲܫܒܼܝܼܢ ܗ̄ܘ̣ܵܘ : ܟܲܕܼ ܐܵܠܨ̇ܝܼܢ ܗ̄ܘ̣ܵܘ ܠܡܲܦܵܩܘܼܬܼܗܘܿܢ ܥܲܡܝܼ : ܐܲܝܟܼ ܡ̇ܢ ܕܗܸܢܘܿܢ ܗܵܠܹܝܢ ܐܵܡ̇ܪܝܼܢ : ܘܠܵܘ ܡܸܕܸܡ ܐ̄ܚܪܹܢܵܐ . ܘܙܵܕܹܩ ܗ̄ܘ̣ܵܐ ܕܐܵܘ ܢܸܦܩܘܼܢ ܥܲܡܝܼ ܒܗܹܝܢ ܟܲܕܼ ܒܗܹܝܢ : ܐܵܘ ܕܵܢܩܲܒܿܠܘܼܢܵܢܝ ܐܵܦ ܠܝܼ : ܘܲܢܩܒܿܠܘܼܢ ܐܵܦ ܠܗܵܠܹܝܢ . ܐܸܠܵܐ ܕܐܸܢܵܐ ܐܸܬܼܩܲܒܲܠ : ܠܵܐ ܡܲܡܪܚܝܼܢ ܗ̄ܘ̣ܵܘ ܠܡܹܐܡܲܪ . ܡܸܛܠ ܕܲܚܕܼܵܐ ܙܒܲܢ ܐܲܦܩܘܼܢܝ ܗ̄ܘ̣ܵܘ : ܘܐܸܢܲܢܩܹܐ ܐܝܼܬܹܝܗ̇ ܗ̄ܘ̣ܵܬܼ : ܕܐܵܦ ܠܗܵܢܘܿܢ ܟܲܕܼ ܐܲܒܼܝܼܠܝܼܢ ܢܲܦܩܘܼܢ ܐܸܢܘܿܢ . ܘܡ̣ܢ ܒܵܬܲܪܟܸܢ ܒܗܹܝܢ ܟܲܕܼ ܒܗܹܝܢ ܒܗܵܠܹܝܢ : ܢܲܦܩܘܼܢ ܐܵܦ ܠܗܘܿܢ ܠܗܵܠܹܝܢ . ܡܸܛܠ ܕܗܸܢܘܿܢ ܗܵܠܹܝܢ : ܗܸܢܹܝܢ ܟܲܕܼ ܗܸܢܹܝܢ ܡܸܬܼܪܲܥܹܝܢ ܘܡܲܠܦܝܼܢ : ܘܲܕܼܗܵܠܹܝܢ ܐܝܼܬܲܝܗܹܝܢ ܫܲܪܝܼܪ̈ܵܬܼܵܐ . ܘܒܼܗܵܕܹܐ ܡܲܪܵܚܘܼܬܼܵܐ ܤܵܒܲܪ̇ ܗ̄ܘ̣ܵܐ ܕܩܵܐܹ̇ܡ ܠܘܼܩܒܲܠ ܟܠܗܘܿܢ ܩܲܕܝܼ̈ܫܹܐ : ܠܲܡܩܲܒܵܠܘܼ ܘܬܼܘܼܒܼ ܠܡܸܥܛܲܦ ܘܲܠܡܸܫܪܵܐ ܠܗܵܠܹܝܢ ܕܩܲܒܸܠ̣ . ܚܵܘܝܼ ܓܹܝܪ ܢܲܦܫܹܗ ܗ̤ܘ ܗܵܢܵܐ ܡ̣ܢ ܬܵܘ̈ܕܝܵܬܼܵܐ ܕܡ̣ܢ ܫܘܼܪܵܝܵܐ : ܘܒܼܐܝܼܕܼܵܐ ܒܐܝܼܕܼܵܐ ܡܵܘܤܸܦ ܘܲܡܒܲܨܲܪ : ܘܗܸܢܹܝܢ ܟܲܕܼ ܗܸܢܹܝܢ ܐܵܡܲ݁ܪ . ܘܟ̣ܦܲܪ ܒܗܹܝܢ ܒܐܘܼܠܨܵܢܵܐ ܘܲܒܼܫܘܼܠܛܵܢܵܐ ܟܲܕܼ ܥܵܒܹ̇ܕܼ ܘܡܼܬܼܦܲܪܲܣ : ܥܕܲܡܵܐ ܕܲܢܒܲܛܸܠ ܕܲܬܼܪܹܝܢ ܟܝܵܢ̈ܝܼܢ ܐܝܼܬܲܝܗܘܿܢ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ . ܘܲܒܼܫܘܼܡܵܗܹ̈ܐ : ܘܠܵܐ ܗ̄ܘ̣ܵܐ ܒܐܘܼܤ̈ܝܵܣ : ܤܵܐܹ̇ܡ ܠܲܟܼܝܵܢܹ̈ܐ . ܘܲܠܚܲܕܼ ܟܝܵܢܵܐ : ܐܲܝܟܼ ܕܲܒܼܢܵܡܘܿܤܵܐ ܤܵܐܹ̇ܡ ܗ̄ܘ̣ܵܐ ܠܡܵܘܕܵܝܘܼ : ܗܵܝܕܹܝܢ ܟܲܕܼ ܡܸܬܼܟܲܬܲܫ ܠܡܸܫܪܵܐ ܘܲܠܡܲܗܦܵܟܼܘܼ ܠܐܲܝܠܹܝܢ ܕܐܸܡ̣ܪܘ ܬܪܹܝܢ ܟܝܵܢ̈ܝܼܢ . ܒܪܡ ܠܵܐ ܗ̄ܘ̣ܵܐ ܠܟܼܠܗܘܿܢ ܐܲܟܲܚ̄ܕܪ : ܐܸܠܵܐ pb. 459 ܩܲܕܼܡܵܝܑܬܼ ܒܐ̄ܢܵܫ̈ܝܼܢ ܐ̄ܢܵܫ̈ܝܼܢ . ܐܲܝܟܲܢܵܐ ܕܡܵܐ ܕܥܲܠ ܗܵܠܹܝܢ ܡܸܬܼܥܲܫܲܢ : ܢܸܬܼܩܲܪܲܒܼ ܒܩܲܠܝܼܠ ܩܲܠܝܼܠ ܐܵܦ ܗܵܠܹܝܢ ܕܫܲܪܟܵܐ : ܐܲܝܟܼ ܕܥܲܠ ܐܲܝܠܹܝܢ ܕܐܵܡ̇ܪܝܼܢ ܗܵܠܹܝܢ ܕܗܵܢ̇ܘܿܢ . ܒܐܲܝܠܹܝܢ ܓܹܝܪ ܕܲܒܼܤܵܗܕܘܼܬܼܵܐ ܡܸܬܼܚܲܫܚܝܼܢ ܗ̄ܘ̣ܵܘ ܒܗܘܿܢ ܕܗܵܠܹܝܢ ܐܸܡ݂ܲܪܘ : ܘܐܵܦ ܗܸܢ̇ܘܿܢ ܐܵܡ̇ܪܝܼܢ ܗ̄ܘ̣ܵܘ . ܘܠܵܐ ܗ̄ܘ̣ܵܐ ܫܟܼܵܚܬܼܵܐ ܗ̣̄ܝ ܚܕܼܵܬܵܐ : ܠܗܵܠܹܝܢ ܡܲܦܸܩ ܗ̄ܘ̣ܵܐ : ܐܲܝܟܼ ܗܲܪ̈ܵܛܝܼܩܹܐ . ܘܲܕܼܗܵܠܹܝܢ ܕܗܵܢ̇ܘܿܢ ܐܵܡܲ݁ܪ ܐ̄ܢܵܐ ܐܵܦ ܐܸܢܵܐ : ܘܗܵܟܲܢܵܐ ܡܵܘܕܹܝܢ ܐܲܝܟܼ ܗܵܪ̈ܵܛܝܼܩܹܐ . ܘܠܘܼܩܒܲܠ ܟܠ ܐ̄ܢܵܫ ܡܪܲܒܹܝܢ ܗ̄ܘ̣ܵܘ ܠܵܗ̇ ܠܲܫܟܼܝܼܪܘܼܬܼܵܐ ܗܵܕܹܐ ܕܪܘܼܫܥܵܐ : ܘܟܼܠܗܘܿܢ ܐܲܟܲܚ̄ܕܼ . ܠܵܐ ܗ̄ܘ̣ܵܐ ܓܹܝܪ ܐܲܝܟܼ ܕܲܢܚܵܘܹܝܢܝ ܕܗܲܪܵܛܝܼܩܵܐ ܐܝܼܬܲܝ : ܡܲܝܬܸܐ ܗ̄ܘ̣ܵܐ ܠܗܵܠܹܝܢ ܕܐܵܪ̈ܬܵܕܘܿܟܿܤܹܐ ܘܲܕܼܡܲܠܦܵܢܹ̈ܐ ܗܵܢ̇ܘܿܢ ܕܡ̣ܢ ܩܕܼܵܡܲܒ . ܐܸܠܵܐ ܕܲܠܩܘܼܒܼܠܵܐ : ܠܗܵܠܹܝܢ ܕܝܼܠܝܼ ܠܘܼܩܒܲܠ ܗܵܢ̇ܘܿܢ ܢܵܤܹ̇ܒܼ ܗ̄ܘ̣ܵܐ : ܕܲܢܚܵܘܸܐ ܕܗܲܪ̈ܵܛܝܼܩܹܐ ܐܸܢܘܿܢ . ܒܲܪ ܕܵܡ̈ܝܵܢ ܐܸܢܹܝܢ ܗܵܠܹܝܢ ܕܐܸܬܼܐܡܲܪ ܡܸܢܗܘܿܢ ܠܗܵܠܹܝܢ ܕܝܼܠܝܼ . ܢܚܵܘܸܐ ܕܹܝܢ ܐܵܦ ܐܲܝܠܹܝܢ ܕܲܗ̤ܘܲܝ̈ ܡ̣ܢ ܒܵܬܲܪ ܗܵܠܹܝܢ : ܘܡܸܢܹܗ ܢܤܲܒ ܫܘܼܪܵܝܵܐ . pb. 271 ܐܸܠܵܐ ܐܵܬܵܢܵܤܝܼܣ ܠܵܐ ܫܵܒܹ̇ܩ ܠܵܟܼ ܟܲܕܼ ܐܵܡܲ݁ܪ . . . ܠܵܐ ܗ̄ܘ̣ܵܐ ܒܲܫܐܝܼܠܘܼ ܗܵܠܹܝܢ ܗ̤ܘܲܝ̈ : ܚܵܣ . . ܐܲܝܟܼ ܕܐ̄ܢܵܫ̈ܝܼܢ ܐܲܤܒܲܪܘ : ܐܸܠܵܐ ܒܩܘܼܫܬܼܵܐ ܫܲܪܝܼܪܵܐܝܼܬܼ . ܟܲܕܼ ܗܘ̤ܵܐ ܒܲܪܢܵܫܵܐ ܦܵܪܘܿܩܲܢ : ܠܟܼܠܹܗ ܒܲܪܢܵܫܵܐ ܦܘܼܪܩܵܢܵܐ ܗܘ̤ܸܵܐ . ܐܸܢܓܿܝܪ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ : ܐܲܝܟܼ ܕܐܵܡ̇ܪܝܼܢ : ܗܵܘ̇ ܕܹܝܢ ܡܸܬܼܐ̱ܡܲܪ ܒܲܫܐܲܝܼܠܘܼ : ܦܲܢܛܵܤܝܼܵܐ ܐܝܼܬܼܵܘܗܝ . ܡܸܫܬܿܟܲܚ ܠܹܗ ܦܘܼܪܩܵܢܵܐ ܘܲܩܝܵܡܬܼܵܐ ܕܲܒܼܢܲܝ̈ܢܵܫܵܐ ܕܲܒܼܡܲܤܒܿܪܵܢܘܼܬܼܵܐ ܗܘ̤ܵܬܼ : ܐܲܝܟܼ ܕܸܐܸܡ݂ܲܪ ܪܲܫܝܼܥܵܐ ܡܵܐܢܝܼ . ܐܸܠܵܐ ܠܵܐ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ . ܦܲܓܼܪܵܐ ܐ̄ܢܵܫܝܵܐ ܗܵܟܹܝܠ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗ̈ܝܹܐ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܿܩܲܢ . . ܠܵܐ ܐ̄ܢܵܫ ܡܩܲܒܸܿܠ ܒܲܫܐܝܼܠܘܼ ܠܡܹܡܲܪ ܒܦܲܓܼܪܵܐ ܠܐܲܠܵܗܵܐ ܡܸܠܬܼܵܐ : ܐܸܠܵܐ ܠܐܲܠܵܗܵܐ ܐܲܝܟܼ ܐܲܠܵܗܵܐ ܡܸܠܬܼܵܐ : ܕܡ̣ܢ ܩܕܝܼܡ ܐܝܼܬܼܵܘܗܝ ܘܲܡܬܼܘܿܡܵܐܝܼܬܼ ܐܝܼܬܼܵܘܗܝ : ܘܲܒܼܕܓܼܘܼܫܡܵܐ ܗܘ̤ܵܐ : ܘܐܝܼܬܼܵܘܗܝ ܐܵܦ ܒܓܼܘܼܫܡܵܐ . ܟܲܕܼ ܠܵܐ ܢܦܲܩ̣ ܡ̣ܢ ܐܘܼܤܝܼܵܐ ܕܝܼܠܹܗ ܠܐܘܼܤܝܼܵܐ ܕܒܸܤܪܵܐ : ܘܲܠܝܲܠܕܵܐ ܕܒܸܤܪܵܐ ܤܲܝܒܲܪ : ܐܸܠܵܐ ܡ̣ܢ ܐܘܼܤܝܼܵܐ ܕܝܼܠܲܢ . . . ܐ̄ܢܵܫܵܝܵܐ ܓܹܝܪ ܐܝܼܬܼܵܘܗܝ ܟܝܵܢܵܐ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܕܐܵܡ̇ܪܝܼܢ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܿܩܲܢ . ܐܘܼܤܝܼܵܐ ܓܹܝܪ ܕܐܲܠܵܗܵܐ ܡܸܠܬܼܵܐ : ܘܥܲܠ ܐܘܼܤܝܼܵܐ ܕܒܲܪܢܵܫܵܐ ܦܵܪܹܫ ܐ̄ܢܵܐ ܡܸܢܟܼܘܿܢ : ܘܠܵܐ ܗ̄ܘ̣ܵܐ ܥܲܠ ܫܡܵܐ . ܠܵܐ ܓܹܝܪ ܚܵܤܹ̇ܡ ܐ̄ܢܵܐ : ܐܸܡ̇ܪܹܬܼ . ܒܒܲܪܬܼ ܩܵܠܵܐ ܕܲܒܼܬܼܘܼܠܬܼܵܐ ܝܵܠܕܲܬܼ ܠܲܡܫܝܼܚܵܐ . ܐܸܠܵܐ ܝܵܕܲܥ̇ ܐ̄ܢܵܐ ܠܵܗ̇ ܡܝܲܩܲܪܬܵܐ ܠܗܵܝ̇ ܕܩܲܒܿܠܲܬ̤ ܠܐܲܠܵܗܵܐ : ܕܡܸܢܵܗ̇ ܢܦܲܩ̣ ܡܵܪܝܵܐ ܕܟܼܠ . ܗܵܠܹܝܢ ܠܵܐ ܡܩܲܒܸܿܠ ܐܲܢ̄ܬܿ . ܘܐܲܝܟܲܢܵܐ ܢܸܫܒܿܩܵܟܼ ܐ̄ܢܵܫ pb. 272 ܘܲܢܗܲܝܡܢܵܟܼ : ܐܲܝܟܼ ܕܠܲܐܝܢܵܐ ܕܲܒܼܗܵܢܵܐ ܙܢܵܐ ܐܵܡܲ݁ܪ ܕܐܸܬܼܝܼܠܸܕܼ ܐܲܠܵܗܵܐ ؟ ܐ̄ܢܵܫܵܝܵܐ ܗ̄ܘ̣ ܗܵܟܹܝܠ ܗܵܘܿ ܕܡܼܢ ܛܘܼܒܼܵܢܝܼܬܼܵܐ ܡܲܪܝܲܡ : ܐܵܦܸܢ ܐܵܠܹܦ ܙܲܒܼܢ̈ܝܵܢ ܬܸܬܼܚܕܸܐ ܠܘܼܩܒܲܠ ܐܵܬܵܢܵܣܝܼܣ : ܒܦܲܓܼܪܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ : ܒܗܵܘ̇ ܕܲܢܤܲܒܼ ܫܘܼܪܝܵܐ ܕܢܸܗܘܸܐ ܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ : ܠܵܐ ܗ̤ܘ ܢܤܲܒܼ ܫܘܼܪܵܝܵܐ ܕܢܸܗܘܸܐ . ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܲܡܬܼܘܿܡܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܐܵܘܕܵܐ ܐܲܝܟܼ ܕܐܝܼܬܲܝܗܘܿܢ ܟܝܵܢ̈ܐ : ܐܵܘܕܵܐ ܐܲܝܟܼ ܕܐܸܬܼܦܩܸܕܼܬܿ : ܐܵܘܕܵܐ ܐܲܝܟܼ ܕܲܨܒܼܵܐ ܐܲܠܵܗܵܐ ܕܲܢܫܵܘܙܒܼܵܟܼ ܒܝܲܕܼ ܦܲܓܼܪܵܐ . ܘܲܕܦܲܓܼܪܵܐ ܠܵܐ ܗ̄ܘ̣ܵܐ ܡ̣ܢ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܫܬܲܚܠܲܦ ܠܐܘܼܤܝܼܵܐ ܕܒܸܤܪܵܐ ܘܐܸܬܼܓܒܸܠ ܘܐܸܨܛܲܠܲܡ : ܘܲܪܒܼܵܐ ܘܐܸܬܼܓܿܡܲܪ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܘܐܸܬܼܝܼܠܸܕ . ܐܸܠܵܐ ܡ̣ܢ ܓܘܼܫܡܵܐ ܕܓܼܒܼܝܼܠܵܬܐ ܕܝܼܠܲܢ : ܡ̣ܢ ܙܲܪܥܵܐ ܕܲܒܼܢܲܝ̈ܢܵܫܵܐ . ܙܲܪܥܵܐ ܓܹܝܪ ܕܐܲܒܼܪܵܗܵܡ ܐܝܼܬܼܵܘܗܝ ܗ̄ܘ̣ܵܐ . ܡܵܢܵܐ ܥܵܒܹ̇ܕܼ ܐܲܢ̄ܬܿ ܠܗܹܝܢ ܫܪܲܓܼܪܵܓܼܝܵܬܼܵܐ ܠܗܵܠܹܝܢ ܕܦܲܓܼܪܵܐ : ܘܲܡܒܲܛܸܠ ܐܲܢ̄ܬܿ ܠܗܵܠܹܝܢ ܕܓܼܘܼܫܡܵܐ : ܘܤܵܐܹ̇ܡ ܐܲܢ̄ܬܿ ܠܗܹܝܢ ܥܲܠ ܐܲܠܵܗܵܐ : ܐܲܝܟܲܢܵܐ ܕܲܬܼܪ̈ܝܗܘܿܢ ܡܵܘ̈ܠܵܕܹܐ ܒܦܘܼܠܵܓܼܵܐ ܬܸܥܒܸܿܕܼ ܐܸܢܘܿܢ : ܟܲܕܼ ܠܡܵܘܠܵܕܼܵܐ ܡ̇ܢ ܕܓܼܘܼܫܡܵܐ ܕܠܵܐ ܫܘܼܪܵܝܵܐ ܡ̣ܢ ܐܲܠܵܗܵܐ ܐܲܒܼܵܐ ܥܵܒܹ̇ܕܼ ܐܲܢ̄ܬܿ . ܦܲܓܼܪܵܐ ܓܹܝܪ ܘܒܲܪܢܵܫܵܐ ܐܵܡܲ݁ܪ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ : ܘܲܬܼܚܹܝܬܼ ܫܘܼܪܵܝܵܐ ܘܲܬܼܚܹܝܬܼ ܫܘܼܡܠܵܝܵܐ : ܘܲܕܼܡ̣ܢ ܒܬܼܘܼܠܬܼܵܐ ܛܘܼܒܼܵܢܝܼܬܼܵܐ ܐܸܬܼܝܼܠܸܕܼ : [ ܡܸܛܠ ܕܲܗܘ̤ܵܐ ܒܲܪܢܵܫܵܐ ]. ܐܲܝܟܲܢܵܐ ܐܸܡܲ݁ܪ ܐܲܢ̄ܬܿ ܝܲܠܕܵܐ ܕܦܲܓܪܵܐ ؟ ܠܐܲܠܵܗܵܐ ܓܹܝܪ ܡܸܠܬܼܵܐ ܒܲܠܚܘܿܕܼ ܝܵܗܹ̇ܒܼ ܐܲܢ̄ܬܿ ܡܵܘܠܵܕܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܘܡ̣ܢ ܒܬܼܘܼܠܬܼܵܐ . ܐܸܡܲܪ ܢܲܗܝܼܪܵܐܝܼܬܼ : ܘܐܵܘܕܵܐ ܒܲܟܼܝܵܢܵܐ ܐ̄ܢܵܫܝܵܐ pb. 273 ܕܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ : ܐܲܝܟܼ ܕܐܵܡ̇ܪܝܼܢ ܟܬܼܵܒܹ̈ܐ ܐܲܠܵܗܵܝܹ̈ܐ . ܘܐܸܫܬܲܪܝܲܬ̤ ܗܵܝ̇ ܕܡܸܬܼܒܲܥܝܵܐ : ܕܲܬܼܚܹܝܬܼ ܫܘܼܪܵܝܵܐ ܘܬܲܪܒܿܝܼܬܼܵܐ ܘܫܘܼܡܠܵܝܵܐ ܠܵܐ ܐܝܼܬܹܝܗ̇ ܐܘܼܤܝܼܵܐ ܕܐܲܠܵܗܵܐ : ܐܵܦܸܢ ܒܝܲܕܼ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܠܡܵܢܵܐ ܡܒܲܛܸܠ ܐܲܢ̄ܬܿ ܠܲܫܡܵܗܹ̈ܐ ܡܵܘܕܥܵܢܹ̈ܐ ܕܐ̄ܢܵܫܘܼܬܼܵܐ : ܗܵܟܼܘܵܬܼ ܕܹܝܢ ܐܵܦ ܥܲܠ ܐܵܠܵܗܘܼܬܼܵܐ ܨܵܒܹ̇ܐ ܐܲܢ̄ܬܿ ܠܲܡܗܲܝܡܵܢܘܼ ؟ ܐܸܠܵܐ ܐܲܝܟܼ ܐܲܝܕܵܐ ܕܠܵܐ ܐܝܼܬܹܝܗ̇ ܕܲܟܼܦܘܼܪܝܵܐ : ܘܲܠܗܵܝ̇ ܕܐܲܠܵܗܘܼܬܼܵܐ ܢܸܦܩܲܬ̤ ܡܸܢܵܗ̇ : ܐܲܝܟܼ ܐܲܝܕܵܐ ܕܡܵܘܕܥܵܐ ܕܠܵܐ ܢܸܤܒܲܬ̤ ܫܘܼܪܵܝܵܐ ܡܸܢܵܗ̇ : ܡܒܲܛܸܠ ܐܲܢ̄ܬܿ : ܘܲܠܐ̄ܢܵܫܘܼܬܼܵܐ ܕܐܸܬܼܝܲܠܕܲܬ̤ ܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ ܡܒܲܛܸܠ ܐܲܢ̄ܬܿ . ܠܵܘ ܓܹܝܪ ܝܸܠܕܲܬ̤ ܒܲܪܢܵܫܵܐ ܐܵܡܲ݁ܪ ܐܲܢ̄ܬܿ : ܐܸܠܑܵܐ ܐܲܝܟܼ ܕܲܝܘܹ̈ܐ ܡܲܛܥ̈ܝܵܢܹܐ : ܕܲܠܒܲܪܢܵܫܵܐ ܡܚܵܘܹܝܢ ܕܠܵܐ ܐܝܼܬܼܵܘܗܝ ܒܲܪܢܵܫܵܐ . ܒܲܪܢܵܫܵܐ ܓܹܝܪ ܡܵܘܕܸܐ ܐܲܢ̄ܬܿ : ܐܸܠܵܐ ܐܲܠܵܗܵܐ ܡܸܠܬܼܵܐ . ܘܐܲܠܵܗܵܐ ܡܸܠܬܼܵܐ ܡܵܘܕܸܐ ܐܲܢ̄ܬܿ : ܠܵܐ ܒܲܪܢܵܫܵܐ . ܡܲܛܥܸܐ ܐܲܢ̄ܬܿ ܓܹܝܪ ܠܲܒܼܢܲܝ̈ܢܵܫܵܐ : ܡܫܲܚܠܸܦ ܐܲܢ̄ܬܿ ܠܐܘܼ̈ܤܝܼܵܣ ܡ̣ܢ ܫܡܵܗܹ̈ܐ . ܒܲܪܢܵܫܵܐ ܓܹܝܪ ܐܸܡܲ݁ܪ ܐܲܢ̄ܬܿ : ܘܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܤܵܐܹ̇ܡ ܐܲܢ̄ܬܿ . ܘܬܼܘܼܒܼ ܐܲܠܵܗܵܐ ܡܸܠܬܼܵܐ ܐܸܡܲ݁ܪ ܐܲܢ̄ܬܿ : ܘܠܐܘܼܤܝܼܵܐ ܕܒܲܪܢܵܫܵ ܤܵܐܹ̇ܡ ܐܲܢ̄ܬܿ : ܘܒܲܫܡܵܐ ܕܐܲܠܵܗܵܐ ܡܸܠܬܼܵܐ ܐܵܪܝܼܡܬܵܗ̇ : ܠܲܝܬܿ ܠܗܘܿܢ ܡܸܕܸܡ ܠܡܹܐܡܲܪ . ܟܵܝܵܢܵܐ ܗ̄ܘ̣ ܐ̄ܢܵܫܵܝܵܐ ܗܵܘ̇ ܕܡ̣ܢ ܓܘܼܒܼܵܢܝܼܬܼܵܐ ܡܲܪܝܲܡ : ܡܵܕܹܝܢ ܝܵܠܕܲܬܼ ܒܲܪܢܵܫܵܐ ܗ̣̄ܝ : ܗܵܘ̇ ܕܡܸܢܵܗ̇ ܫܩܲܠ̣ ܫܘܼܪܵܝܵܐ ܘܐܸܬܿܕܲܪܲܓܼ ܘܐܸܬܼܓܡܲܪ . ܠܵܐ ܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ : ܐܵܦܸܢ ܡܸܬܼܐܡܲܪ ܗܵܟܲܢܵܐ : ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ . . . ܡܵܕܹܝܢ ܒܲܟܼܝܵܢܵܐ ܡ̇ܢ ܝܵܠܕܲܬܼ ܒܲܪܢܵܫܵܐ : ܒܡܸܢܼܓܲܠܝܵܢܘܼܬܼܵܐ ܕܹܝܢ ܝܵܠܕܲܬܼ ܐܲܠܵܗܵܐ . ܐܸܢ ܒܡܬܼܓܲܠܝܵܢܘܼܬܼܵܐ pb. 274 ܬܹܐܡܲܪ ܘܠܵܘ ܒܲܟܼܝܵܢܵܐ ܐܸܬܼܝܼܠܸܕܼ ܡܵܢܵܗ̇ : ܡܵܕܹܝܢ ܢܦܲܩ̣ ܟܲܕܼ ܡܚܲܝܲܕܼ ܒܗܵܘ̇ ܕܐܸܬܼܝܼܠܸܕܼ ܡܸܢܵܗ̇ ܒܲܒܼܤܲܪ . ܠܡܵܢܵܐ ܡܢܵܬܼܵܢܵܐܝܼܬܼ ܤܵܐܹ̇ܡ ܐܲܢ̄ܬܿ : ܘܲܡܒܲܛܸܠ ܐܲܢ̄ܬܿ ܠܗܹܝܢ ܐܲܝܟܼ ܥܵܒܼܕܲܝ̈ ܬܸܕܼܡܪ̈ܵܬܼܵܐ : ܕܐܲܝܠܹܝܢ ܕܡܸܬܼܚܲܙ̈ܝܵܢ ܠܵܐ ܡܸܬܼܚܲܙܝܵܢ̈ܝܵܬܼܵܐ ܥܵܒܼ̇ܕܝܢ ܠܗܹܝܢ : ܘܲܒܼܡܲܤܒܿܪܵܢܘܼܬܼܵܐ ܥܵܒܼ̇ܕܝܼܢ ܐܲܝܠܹܝܢ ܕܡܸܬܼܚܲܙ̈ܝܵܢ ܘܠܵܐ ܡܸܬܼܚܲܙ̈ܝܵܢ ؟ ܒܲܫܪܵܪܵܐ ܐܝܼܬܹܝܗ̇ ܟܪܸܤܛܝܵܢܘܼܬܼܵܐ : ܠܵܐ ܬܸܛܥܘܿܢ ... ܐ̄ܢܵܫܵܝܵܐ ܗ̄ܘ̣ ܗܵܘ̇ ܕܡ̣ܢ ܛܘܼܒܼܵܢܝܼܬܼܵܐ ܡܲܪܝܲܡ ܐܸܬܼܝܼܠܸܕܼ ... ܗܵܘ̇ ܕܲܢܤܲܒܼ ܫܘܼܪܵܝܵܐ ܘܐܸܬܿܕܲܪܲܓܼ ܘܐܸܬܼܕܡܲܪ . ܠܵܐ ܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ : ܐܵܦܸܢ ܡܸܬܼܐ̱ܡܲܪ ܗܵܟܲܢܵܐ ܡܸܛܠ ܡܸܬܼܓܲܠܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ . . . ܡܗܲܝܡܢܝܼܢ ܐܢ̄ܬܿܘܿܢ ܠܐܲܝܠܹܝܢ ܕܐܸܡ݂ܲܪܘ ܗܵܠܹܝܢ : ܐܲܝܟܼ ܫܲܪܝܼܪܹ̈ܐ ؟ ܡܗܲܝܡܢܝܼܢ ܐܢ̄ܬܿܘܿܢ ܠܐܲܝܠܹܝܢ ܕܲܟܼܬܲܒܼܬܿܘܿܢ : ܠܗܵܠܹܝܢ ܓܹܝܪ ܐܲܢ̄ܬܿܘܿܢ ܟܬܲܒܼܬܿܘܿܢ : ܐܵܘ ܠܵܐ ܡܗܲܝܡܢܝܼܢ ܐܢ̄ܬܿܘܿܢ ܠܗܘܿܢ ؟ ܐܵܘ ܒܲܪܢܵܫܵܐ ܫܚܝܼܡܵܐ ܐܵܡ̇ܪܝܼܢ : ܡܸܛܠ ܕܗܵܠܹܝܢ ܐܵܡ̇ܪܝܼܢ ܥܲܠ ܡܫܝܼܚܵܐ ؟ ܠܵܘ ܒܲܫܐܝܼܠܘܼ ܐܵܡ̇ܪܝܼܢ ܕܐܝܼܬܼܵܘܗܝ ܒܦܲܓܼܪܵܐ ܐܲܠܵܗܵܐ : ܒܡܸܬܼܚܵܘܝܵܢܘܼܬܼܵܐ ܐܵܡ̇ܪܝܼܢ ܥܲܠ ܐܲܠܵܗܵܐ ܕܫܲܪܝܼ ܘܐܸܬܿܕܲܪܲܓܼ . ܐܲܝܟܲܢܵܐ ܓܹܝܪ ܐܲܝܠܹܝܢ ܕܲܡܚܲܝܕܹܝܢ ܫܚ̈ܝܼܡܹܐ ܡܵܬܼܐܲܡܪܝܼܢ ؟ ܐܸܠܵܐ ܫܚܝܼ̈ܡܵܬܼܵܐ ܚܵܫܹ̇ܒܼ ܐܲܢ̄ܬܿ ܠܐܲܝܠܹܝܢ ܕܠܵܐ ܐܝܼܬܲܝܗܹܝܢ ܒܐܘܼܤܝܼܵܐ ܬܲܪ̈ܬܲܝܗܹܝܢ : ܠܐܲܠܵܗܘܼܬܼܵܐ ܕܠܵܐ ܐܼܝܬܹܝܗ̇ ܐ̄ܢܵܫܘܼܬܼܵܐ : ܘܲܠܐ̄ܢܵܫܘܼܬܼܵܐ ܕܠܵܐ ܐܝܼܬܹܝܗ̇ ܐܲܠܵܗܘܼܬܼܵܐ . ܐܸܠܵܐ ܫܟܼܝܼܪܵܢ ܗܵܠܹܝܢ ܠܡܹܐܡܲܪ : ܐܲܝܟܼ ܕܤܵܒܲܪ̇ ܐ̄ܢܵܐ : ܠܗܵܘ̇ ܕܐܸܡܲܪ ܕܠܵܐ ܡܸܬܼܒܲܛܲܠ ܦܘܼܪܫܵܢܵܐ ܕܲܟܼܝܵܢܹ̈ܐ ܡܸܛܠ ܚܕܼܵܝܘܼܬܼܵܐ . ܡܵܕܹܝܢ : ܠܗܵܕܹܐ ܐܵܡܲ݁ܪ ܐܲܢ̄ܬܿ . ܗܵܘ̇ ܡܵܐ ܕܐܵܦ ܐܸܢܵܐ : ܟܲܕܼ ܡܫܲܒܲܚ ܐ̄ܢܵܐ : ܕܐܲܠܵܗܘܼܬܼܵܐ ܐܝܼܬܹܝܗ̇ ܟܲܕܼ ܡܚܲܝܕܼܵܐ ܒܐ̄ܢܵܫܘܼܬܼܵܐ : ܘܐ̄ܢܵܫܘܼܬܼܵܐ ܐܝܬܹܝܗ̇ ܒܲܟܼܝܵܢܵܐ ܘܲܡܚܲܝܕܼܵܐ pb. 275 ܒܐܲܠܵܗܘܼܬܼܵܐ . ܘܒܲܐܝܠܹܝܢ ܕܲܒܼܕܝܼܠܝܼ ܡܲܚܪܸܡ ܐܲܢ̄ܬܿ ؟ ܐܵܦ ܠܗܵܠܹܝܢ ܕܝܼܠܵܟܼ ܐܲܚܪܸܡ . ܐܸܢܗ̤ܘ ܕܙܵܕܹܩ ܠܡܹܐܡܲܪ ܕܝܼܠܵܟܼ : ܗܵܠܹܝܢ ܕܠܵܐ ܬܟܼܝܼܠ ܐܲܢ̄ܬܿ ܥܠܲܝܗܹܝܢ ܕܐܲܝܟܼ ܕܒܲܫܪܵܪܵܐ ܐܸܢܹܝܢ : ܟܲܕܼ ܡܩܵܘܸܐ ܐܲܢ̄ܬܿ ܒܕܲܠܩܘܼܒܼܠܵܝܘܼܬܼܵܐ ܠܘܼܩܒܲܠ ܐܲܒܼ̈ܗܵܬܼܵܐ ܘܠܘܼܩܒܲܠ ܟܬܼܒܹ̈ܐ ܐܲܠܵܗܵܝܹ̈ܐ . ܬܡܝܼܗܬܵܐ ܗ̣̄ܝܼ ܓܹܝܪ ܘܲܡܫܲܒܲܚܬܼܵܐ ܫܟܼܵܚܬܼܵܐ ܗܕܹܐ ܕܗܹܪܹܤܝܼܣ : ܕܗܵܠܹܝܢ ܟܠܗܹܝܢ ܐܵܡܲ݁ܪ ܐܲܢ̄ܬܼ : ܕܗܵܠܹܝܢ ܕܐ̄ܢܵܫ ܠܵܐ ܡܵܘܕܹܐ ܒܗܹܝܢ : ܕܘܿܓܡܵܐ ܕܝܼܠܵܟܼ ܠܚܘܿܕܲܝܟ ܩܲܝܸܡ̣ܬܿ ܠܘܼܩܒܲܠ ܟܠܢܵܫ : ܕܐܲܤܒܲܪܬܿ ܕܡ̣ܢ ܟܠܢܵܫ ܡܸܬܼܠܲܒܼ̈ܟܵܢ . ܕܲܠܩܘܼܒܼܠܵܐ ܕܹܝܢ : ܐܲܝܟܼ ܐܲܝܢܵܐ ܕܲܠܟܼܠܢܵܫ ܒܡܲܤܲܒܼ ܒܐܲܦܹ̈ܐ ܕܲܒܲܪܬܿ : ܐܲܝܟܼ ܢܵܤܹ̇ܒܼ ܠܐܲܦܹ̈ܐ ܡ̣ܢ ܟܠܢܵܫ ܡܸܤܬܿܢܸܐ ܐܲܢ̄ܬܿ . ܐܲܝܟܲܢܵܐ ܕܢܸܬܼܓܠܸܐ ܫܪܵܪܵܐ : ܕܡ̣ܢ ܟܠܢܵܫ ܡܸܤܬܿܒܲܪ : ܕܡܸܕܲܥ ܡ̇ܢ ܝܵܕܲܥ̇ ܐܲܢ̄ܬܿ ܠܹܗ : ܕܬܹܐܡܪܝܼܘܗܝ ܕܹܝܢ ܠܵܐ ܡܲܡܪܲܚ ܐܲܢ̄ܬܿ . ܤܵܦܹ̇ܩ ܗܵܟܹܝܠ ܐܵܦ ܡ̣ܢ ܗܵܠܹܝܢ ܠܡܹܐܠܲܦ : ܠܐܲܝܠܹܝܢ ܕܒܼܵܥܹ̇ܝܢ ܕܢܸܕܲܥܘܼܢ ܪܸܥܝܵܢܵܟܼ : ܕܒܲܐܝܕܵܐ ܥܵܕܹܠ ܐܲܢ̄ܬܿ ܠܝܼ : ܐܲܝܟܼ ܕܠܲܐܝܢܵܐ ܕܲܒܼܪܲܚܝܼܩܘܼܬܼܵܐ ܕܕܘܼܟܿܬܼܵܐ ܐܸܡܲ݁ܪ ܐ̄ܢܵܐ ܕܲܦܪ̈ܝܵܫܵܢ ܐܘܼܤ̈ܝܼܵܣ : ܒܢܲܩܝܼܦܘܼܬܼܵܐ ܕܹܝܢ ܘܲܒܼܚܘܼܒܵܐ ܡܸܫܬܵܘ̈ܬܿܦܵܢ ܒܫܲܘܝܘܼܬܼܵܐ . ܘܠܵܐ ܗ̄ܘ̣ܵܐ ܒܗܵܝ̇ ܕܲܟܼܝܵܢܵܐܝܼܬܼ ܐܝܼܬܲܝܗܘܿܢ : ܒܡܸܠܬܼܵܐ ܗܵܟܹܝܠ ܕܲܟܼܝܵܢܹ̈ܐ ܡܦܲܪܫܝܼܢܲܢ . ܐ̄ܚܪܹܬܼܵܐ ܓܹܝܪ ܐܲܠܵܗܘܼܬܼܵܐ : ܘܲܐ̄ܚܪܹܬܼܵܐ ܐ̄ܢܵܫܘܼܬܼܵܐ . ܡ̣ܢ ܢܲܦܩܝܼܦܘܼܬܼܵܐ ܕܹܝܢ ܕܗܵܠܹܝܢ : ܠܵܘ ܐ̄ܚܪܹܢܵܐ ܘܲܐ̄ܚܪܹܢܵܐ ܒܦܲܪܨܘܿܦܵܐ . ܐܲܢ̄ܬܿ ܗܵܟܲܢܵܐ ܤܵܡ̣ܬܿ ܕܢܸܪܢܘܿܢ ܥܠܲܝ : ܕܲܠܩܘܼܒܼܠܵܐ ܕܹܝܢ ܡܸܬܼܚܙܝܵܐ ܕܐܸܡܲ݁ܪ ܐ̄ܢܵܐ : ܐܲܝܟܼ ܕܡܲܤܸܕܼ ܐܲܢ̄ܬܿ ܥܠܲܝ . ܕܲܡܚܲܝܸܕܼ ܐ̄ܢܵܐ ܡ̇ܢ : ܠܐܘܼܤ̈ܝܼܵܣ . ܡ̣ܢ ܚܕܼܵܝܘܼܬܼܵܐ pb. 276 ܕܹܝܢ ܕܐܘܼܤ̈ܝܼܵܣ : ܚܲܕܼ ܦܲܪܨܘܿܦܵܐ ܐܸܡܲ݁ܪ ܐ̄ܢܵܐ ܠܲܚܕܼܵܐ ܫܲܘܝܘܼܬܼܵܐ ܒܟܼܠ ܡܸܕܸܡ ܕܐܝܼܬܹܝܗ̇ ܠܦܲܪܨܘܿܦܵܐ : ܕܐܝܼܬܼ ܠܹܗ ܐܵܦ ܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ . ܠܵܐ ܗ̄ܘ̣ܵܐ ܒܤܸܕܼܩܵܐ ܘܲܒܼܡܸܬܼܪܲܚܩܵܢܘܼܬܼܵܐ : ܐܸܠܵܐ ܒܹܗ ܟܲܕܼ ܒܹܗ . ܒܪܲܡ ܐܵܦ ܥܲܠ ܐ̄ܚܪ̈ܵܢܝܵܬܼܵܐ ܡܲܪܗܛܵܐܝܼܬܼ ܐܲܝܟܼ ܕܡܸܫܟܿܚܵܐ ܢܸܥܒܲܪ : ܕܠܵܐ ܐ̄ܢܵܫ ܕܲܒܼܗܵܠܹܝܢ ܐܝܼܬܼܵܘܗܝ ܓܘܼܕܵܦܵܐ : ܐܵܘ ܒܝܲܕܼ ܗܸܢܹܝܢ ܘܐܵܦ ܗܵܠܹܝܢ ܡܸܬܼܟܲܤ̈ܤܵܢ . . . . . . . . . . . . . . . . . . . . ܗܵܝ̇ ܗܵܟܹܝܠ ܕܐܸܡ̇ܪܝܼܢ ܗ̣̄ܘܲܝܢ : ܠܵܐ ܬܸܕܼܚܲܠ ܠܡܸܕܼܒܲܪ ܠܡܲܪܝܲܡ ܐܲܢ̄ܬܿܬܼܵܟܼ . ܗܵܘ̇ ܓܹܝܪ [ ܕܐܸܬܼܝܼܠܸܕܼ ܒܵܗ̇ : ܡ̣ܢ ܪܘܼܚܵܐ ܗ̄ܘ̣ ܕܩܘܼܕܫܵܐ .] ܐܸܢ ܓܹܝܪ ܕܐܸܬܼܝܼܠܸܕܼ ܒܵܗ̇ : ܬܹܐܡܲܪ : ܘܐܸܢ ܕܲܗܘ̤ܵܐ ܒܵܗ̇ : ܠܤܘܼܡܟܵܠܵܐ ܡܸܕܸܡ ܗܵܕܹܐ ܠܵܐ ܡܲܚܤܪܵܐ . ܗܵܘ̇ ܓܹܝܪ ܕܐܸܬܼܝܼܠܸܕܼ ܒܵܗ̇ : ܡ̣ܢ ܪܘܼܚܵܐ ܗ̄ܘ̣ ܕܩܘܼܕܼܫܵܐ . ܐܸܢ ܓܹܝܪ ܢܹܐܡܲܪ ܕܐܲܠܵܗܵܐ ܡܸܠܬܼܵܐ ܐܸܬܼܝܼܠܸܕܸ ܒܟܲܪܤܵܐ : ܐ̄ܚܪܬܼܵܐ ܗ̣̄ܝ ܓܹܝܪ ܐܝܼܬܹܝܗ̇ ܗܵܝ̇ ܕܲܗܘ̤ܵܐ ܐܝܼܬܼܵܘܗܝ ܥܲܡ ܗܵܘ̇ ܕܡܸܬܼܝܼܠܸܕܼ : ܘܲܐ̄ܚܪܹܬܼܵܐ ܗܵܝ̇ ܕܢܸܬܼܝܼܠܸܕܼ . ܗܵܘ̇ ܠܲܡ ܓܹܝܪ ܕܒܼܵܗ̇ ܐܸܬܼܝܼܠܸܕܼ : ܡ̣ܢ ܪܘܼܚܵܐ ܗ̄ܘ̣ ܕܩܘܼܕܼܫܵܐ . ܗܵܢܵܘ ܕܹܝܢ : ܪܘܼܚܵܐ ܕܩܘܼܕܼܫܵܐ ܒܪ̣ܵܐ ܗܵܘ̇ ܕܒܼܵܗ̇ . ܚܙܵܘ ܗܵܟܹܝܠ ܐܲܒܼ̈ܗܵܬܼܵܐ : ܐܲܝܟܼ ܝܵܕܼܘܿܥܹ̈ܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ . ܘܐܸܢ ܥܲܠ ܗܵܘ̇ ܕܐܸܬܼܓܲܫܲܡ ܢܤܝܼܡ ܗܵܘ̇ ܕܐܸܬܼܝܼܠܸܕܼ : ܡܸܫܬܿܟܲܚ ܠܹܗ ܒܪܵܐ ܕܪܘܼܚܵܐ ܐܲܠܵܗܵܐ ܡܸܠܬܼܵܐ : ܐܵܘ ܕܲܬܼܪܹܝܢ ܐܲܒܼܵܗܹ̈ܐ ܐܝܼܬܼ ܠܹܗ . ܐܸܢܕܹܝܢ ܗܵܝ̇ ܕܲܗܘ̤ܵܐ ܢܹܐܡܲܪ : ܡܸܫܬܿܟܲܚ ܐܲܠܵܗܵܐ pb. 277 ܡܸܠܬܼܵܐ ܕܐܝܼܬܼܵܘܗܝ ܒܪܝܼܬܼܵܐ ܕܩܘܼܕܼܫܵܐ . ܘܟܲܕܼ ܥܵܪܩܝܼܢ ܡ̣ܢ ܡܸܠܬܼܵܐ ܕܝܲܠܬܼܵܐ : ܤܵܡ̣ܘ : ܕܢܚܸܬܼ ܡܸܛܠܵܬܲܢ ܒܢܲܝ̈ܢܵܫܵܐ ܘܡܸܛܠ ܦܘܼܪܩܵܢܲܢ ܘܐܸܬܼܓܲܫܲܡ . ܡ̇ܢ ܐܝܼܬܹܝܗ̇ ܗܵܝ̇ ܕܐܸܬܼܓܲܫܲܬܡ : ܕܠܵܐ ܐܸܫܬܲܚܠܲܦ ܡ̣ܢ ܐܲܠܵܗܘܼܬܼܵܐ ܠܒܸܤܪܵܐ ؟ ܒܗܵܝ̇ ܓܹܝܪ ܕܐܸܬܼܓܲܫܲܡ ܡ̣ܢ ܪܘܼܚܵܐ ܕܩܘܼܕܼܫܵܐ : ܐܸܬܿܕܢܝܼܘ ܠܐܹܘܲܢܓܲܠܸܤܛܵܐ . ܐܵܦ ܓܹܝܪ ܐܹܘܲܢܓܲܠܸܤܛܵܐ : ܟܲܕܼ ܐܸܬܼ݂ܵܐ ܠܘܵܬܼ ܡܸܬܼܒܼܲܢܵܫܢܘܼܬܼܵܐ : ܥܪܲܩ̣ ܡ̣ܢ ܕܲܠܡܹܐܡܲܪ ܝܲܠܕܵܐ ܥܲܠ ܡܸܠܬܼܵܐ : ܘܤܵܡ̣ ܡܸܬܼܓܲܫܡܵܢܘܼܬܼܵܐ . ܐܲܝܟܲܢܵܐ ؟ ܫܡܲܥ . ܘܡܸܠܬܼܵܐ ܒܸܤܪܵܐ ܗܘ̤ܵܐ . ܠܵܐ ܐܸܡ݂ܲܪ : ܕܡܸܠܬܼܵܐ ܒܝܲܕܼ ܒܸܤܪܵܐ ܐܸܬܼܝܼܠܸܕܼ . ܐܲܝܟܵܐ ܡ̇ܢ ܓܹܝܪ ܕܲܠܝܲܠܕܵܐ ܡܸܬܼܥܲܗܕܝܼܢ ܫܠܝܼܚܹ̈ܐ ܘܐܹܘܲܢܓܲܠܸܤ̈ܛܹܐ : ܠܲܒܼܪܵܐ ܤܝ̇ܡܝܼܢ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ . . . ܐܸܬܼܒܲܩܵܐ ܒܡ̇ܢ ܕܐܸܬܼܐ̱ܡܲܪ : ܒܵܥܹ̇ܐ ܐ̄ܢܵܐ ܡܸܢܵܟܼ . ܐܲܝܟܵܐ ܕܐܵܡ̇ܪܝܼܢ ܫܡܵܐ ܕܲܒܼܪܵܐ ܘܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܤܵܝ̇ܡܝܼܢ ܗܵܝ̇ ܕܐܸܬܼܝܼܠܸܕܼ . ܐܲܝܟܵܐ ܕܹܝܢ ܕܡܸܬܼܥܲܗܕܝܼܢ ܠܡܸܠܬܼܵܐ : ܠܵܐ ܐ̄ܢܵܫ ܕܹܝܢ ܡܸܢܗܘܿܢ ܐܲܡܪܲܚ ܠܡܹܐܡܲܪ ܝܲܠܕܵܐ ܒܝܲܕܼ ܐ̄ܢܵܫܘܼܬܼܵܐ . ܫܡܲܥ ܠܛܘܼܒܼܵܢܵܐ ܝܘܿܚܲܢܵܢ ܐܹܘܲܢܓܲܠܸܤܛܵܐ ܟܲܕܼ ܐܸܬܼ݂ܵܐ ܠܘܵܬܼ ܡܸܠܬܼܵܐ ܡܸܠܬܼܵܐ ܕܡܸܬܼܒܲܪܢܫܵܢܘܼܬܹܗ : ܫܡܲܥ ܐܲܝܠܹܝܢ ܐܸܡ݂ܲܪ : ܡܸܠܬܼܵܐ ܒܸܤܪܵܐ ܗܘ̤ܵܐ . ܗܵܢܵܘ ܕܹܝܢ : ܢܤܲܒܼ ܒܸܤܪܵܐ . ܘܐܲܓܸܢ ܒܲܢ . ܗܵܢܵܘ ܕܹܝܢ : ܠܲܟܼܝܵܢܲܢ ܠܒܸܫ̣ ܟܲܕܼ ܥ̣ܡܲܪ ܒܲܢ . ܘܲܚܙܲܝܢ ܫܘܼܒܼܚܹܗ ܫܘܼܒܚܵܐ ܕܲܒܼܪܵܐ . ܠܵܐ ܐܸܡ݂ܲܪ ܕܲܚܙܲܝܢ ܝܲܠܕܵܗ̇ ܕܡܸܠܬܼܵܐ . ܐܸܢܵܐ ܗܵܟܹܝܠ ܐܸܡ̇ܪܹܬܼ ܠܥܸܠܬܼܵܐ : ܕܤܵܒܲܪ ܗ̄ܘܹ̇ܝܬܼ ܕܫܲܦܝܼܪܵܐ : pb. 278 ܕܡܸܛܠܵܬܼܵܗ̇ ܠܑܵ ܐܸܡ݂ܲܪܘ ܐܲܒܼ̈ܗܵܬܼܵܐ ܒܲܤܝܵܡܵܐ ܕܗܲܝܡܵܢܘܼܬܼܵܐ : ܕܐܸܬܼܝܼܠܸܕܼ ܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܐܸܠܵܐ ܕܐܸܬܼܒܲܤܲܪ . ܕܠܵܐ ܗ̄ܘ̣ܵܐ ܠܪܘܼܚܵܐ ܕܩܘܼܕܼܫܵܐ ܢܹܐܡܲܪܘܼܢ ܐܲܒܼܵܐ ܐܵܘ ܒܵܪܘܿܝܵܐ ܕܲܒܼܪܵܐ : ܐܸܠܵܐ ܝܲܬܝܼܪܵܐܝܼܬܼ [ ܕܐܸܬܼܒܲܤܲܪ ܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܡ ܒܬܼܘܼܠܬܐ ] ܐܲܝܟܲܢܵܐ ܗܵܝ̇ ܕܲܗܘ̤ܵܐ : ܢܸܬܿܠܘܼܢܵܗ̇ ܠܒܸܤܪܵܐ : ܡܸܛܠ ܕܐܸܬܼܒܲܤܲܪ . ܬܲܫܥܝܼܬܼܵܐ ܗ̣̄ܝ ܓܹܝܪ ܕܥܵܒܼܘܿܕܼܘܼܬܼܵܐ . ܐܲܢ̄ܬܿܘܿܢ ܕܹܝܢ ܡܵܢܵܐ ܐܵܡܪܝܼܬܿܘܿ ؟ ܐܸܡܲܪܘ ܓܲܠܝܵܐܝܼܬܼ . ܐܲܟܸܤܘ ܠܐܲܝܠܹܝܢ ܕܓܲܕܼܦܘ ܢܲܗܝܼܪܵܐܝܼܬܼ : ܡ̣ܢ ܪܘܼܚܵܐ ܕܩܘܼܕܼܫܵܐ ܐܸܬܼܝܼܠܸܕܼ . ܐܸܢ ܐܸܬܼܝܼܠܸܕܼ : ܐܲܒܼܵܐ ܐܝܼܬܼܵܘܗܝ ܪܘܼܚܵܐ ܕܩܘܼܕܼܫܵܐ ܕܲܒܼܪܵܐ : ܐܵܘ ܒܵܪܘܿܝܵܐ ܕܐܲܠܵܗܵܐ ܡܸܠܬܼܵܐ . ܗܵܠܹܝܢ ܓܹܝܪ : ܐܸܡ̇ܪܹܬܼ ܐܸܢܵܐ : ܕܠܵܐ ܐܸܡ݂ܲܪܘ ܬܲܒܼ̈ܗܵܬܼܵܐ : ܘܠܵܐ ܐܸܢܵܐ ܐܵܡܲ݁ܪ ܐ̄ܢܵܐ : ܓܲܕܦܹ̇ܬܼ ܕܐܸܡ̇ܪܹܬܼ ܗܵܠܹܝܢ ؟ ܐܵܘ ܡܸܥܫܲܩ ܥܸܫܩܹ̇ܬܼ ܠܐܲܒܼ̈ܗܵܬܼܵܐ ؟ ܐܸܢ ܐܝܼܬܼ ܠܟܼܘܿܢ ܠܲܡܚܵܘܵܝܘܼ ܕܗܵܠܹܝܢ ܐܸܡ݂ܲܪܘ . ܐܵܒܼ̈ܗܵܬܼܵܐ : ܐܸܡܲܪܘ ܓܲܠܝܵܐܝܼܬܼ . ܐܲܝܢܵܘ ܡ̣ܢ ܗܵܠܹܝܢ ؟ ܒܪܝܼܬܼܵܐ ܐܝܼܬܼܵܘܗܝ : ܐܵܘ ܒܪܵܐ ܕܪܘܼܚܵܐ ܕܩܘܼܕܫܵܐ : ܐܲܠܵܗܵܐ ܡܸܠܬܼܵܐ ؟ ܘܐܸܢ ܐܝܼܬܼܵܘܗܝ ܒܪܝܼܬܼܵܐ ܒܸܤܪܵܐ ܕܐܝܼܬܼܵܘܗܝ ܒܸܤܪܵܢܵܐ : ܘܐܵܦܠܵܐ ܒܪܝܼܬܼܵܐ ܗ̄ܘ̣ ܕܪܘܼܚܵܐ ܕܩܘܼܕܼܫܵܐ : ܐܸܡܲܪܘ ܓܲܠܝܵܐܝܼܬܼ . ܗܵܝ̇ ܕܐܸܬܼܒܲܤܲܪ : ܒܲܟܼܝܵܢܹܗ ܡܸܬܼܐܡܲܪ ܕܐܸܬܼܒܲܤܲܪ ܡ̣ܢ ܟܠ ܦܪܘܿܣ . ܘܠܵܘ ܟܲܕܼ ܐ̄ܚܪܹܢܵܐ ܕܐܸܬܼܒܲܤܪ : ܗ̤ܘ ܡܸܬܼܐ̱ܡܲܪ ܕܐܸܬܼܒܲܤܲܪ . ܐܸܠܵܐ ܗ̤ܘ ܒܐܘܼܤܝܼܵܐ ܕܝܼܠܹܗ ܐܸܬܼܒܲܤܲܪ : ܒܒܸܤܪܵܐ ܕܲܗܘ̤ܵܐ ܘܐܸܬܼܝܼܠܸܕܼ ܡ̣ܢ ܪܘܼܚܵܐ ܕܩܘܼܕܼܫܵܐ . ܗܵܝ̇ ܓܹܝܪ ܕܐܸܬܼܝܼܠܸܕܼ : ܐܲܝܟܼ ܕܲܐ̄ܬܿ : ܕܲܠܩܘܼܒܼܠܵܐ ܗ̣̄ܝ ܕܗܵܝ̇ ܕܐܸܡ݂ܲܪܬܿ . ܕܟܲܕܼ ܐܸܬܼܝܼܠܸܕܼ : ܒܸܤܪܵܐ ܗ̄ܘ̣ ܡܸܬܼܐܡܲܪ ܕܐܸܬܼܝܼܠܸܕܼ : ܐܲܝܟܼ ܡ̇ܢ ܕܝܲܠܕܵܐ ܕܒܸܤܪܵܐ ܕܝܼܠܹܗ ܥܲܒܼܕܹܗ . ܠܵܘ ܕܹܝܢ pb. 279 ܕܲܒܼܕܼܝܼܠܵܝܘܼܬܼܵܐ ܐܸܬܼܤܲܒܲ : ܐܸܠܵܐ ܒܐܘܼܤܝܼܵܐ ܕܝܼܠܹܗ . ܠܵܐ ܡܵܕܹܝܢ ܗ̤ܝ ܟܲܕܼ ܗ̤ܝ ܡܵܘܕܥܵܐ ܗܵܝ̇ ܕܐܸܬܼܒܲܤܲܪ : ܘܗܵܝ̇ ܕܐܸܬܼܝܼܠܸܕܼ . ܘܡܸܛܠ ܗܵܢܵܐ ܤܵܡ̣ܘ ܗܵܝ̇ ܕܐܸܬܼܒܲܤܲܪ : ܘܠܵܐ ܗܵܝ̇ ܕܐܸܬܼܝܼܠܸܕܼ . ܡܸܛܠ ܕܗܵܝ̇ ܕܲܗܘ̤ܵܐ : ܥܲܠ ܒܸܤܪܵܐ ܢܲܤ̣ܒܿܘܼܗ̇ . ܘܡܸܛܠ ܗܵܢܵܐ ܐܵܦ ܐܹܘܲܢܓܲܠܸܤܛܵܐ : ܒܸܤܪܵܐ ܐܸܡ݂ܲܪ ܕܲܗܘ̤ܵܐ : ܘܠܵܐ ܐܸܡ݂ܹܲܪ ܕܐܸܬܼܝܼܠܸܕܼ . ܐܲܝܟܲܢܵܐ ܕܲܒܼܗܵܝ̇ ܕܲܗܘ̤ܵܐ : ܠܵܐ ܗ̄ܘ̣ܵܐ ܠܐܲܠܵܗܵܐ ܡܸܠܬܼܵܐ ܡܤܲܝܸܟܸ : ܐܸܠܵܐ ܥܲܠ ܒܸܤܪܵܐ ܕܲܗܘ̤ܵܐ : ܒܸܤܪܹܗ ܗܘ̤ܵܐ . ܘܐܲܓܸܢ ܒܲܢ ܐܲܠܵܗܵܐ ܡܸܠܬܼܵܐ : ܠܵܘ ܐܲܠܵܗܵܐ ܡܸܠܬܼܵܐ ܗܘ̤ܵܐ : ܐܝܼܬܼܵܘܗܝ ܗ̄ܘ̣ܵܐ ܓܹܝܪ . ܘܲܫܡܲܥ ܡܸܢܗܘܿܢ : ܠܵܐ ܓܹܝܪ ܡܸܫܬܲܐܠܝܼܢ ܐܢ̄ܬܿܘܿܢ ܡ̣ܢ ܓܒܼܪܹ̈ܐ ܗܵܢ̇ܘܿܢ : ܕܐܲܢ̄ܬܿܘܿܢ ܐܲܝܬܝܼܬܘܿܢ ܥܠܲܝ ܠܲܩܛܹܐ ܓܼܪܵܢܘܼܬܼܵܐ . ܐܸܡܲܪ ܗܵܟܹܝܠ ܐܘܿ ܐܲܡܒܿܪܘܿܤܝܼܵܐ : ܠܵܐ ܬܲܗܡܸܐ ܥܲܠ ܐܲܝܢܵܐ ܕܡܸܬܿܛܠܸܡ . ܠܵܐ ܬܸܗܘܸܐ ܒܦܘܼܡܵܐ ܕܥܵܫܘܿܩܹ̈ܐ : ܘܠܵܐ ܬܚܲܝܸܒܼ ܕܡܵܐ ܙܲܟܝܵܐ ܩܕܼܵܡ ܕܬܸܫܡܲܥ . ܐܸܢܵܐ ܠܒܸܤܪܵܐ ܐܵܡܲ݁ܪ ܐ̄ܢܵܐ ܕܲܗܘ̤ܵܐ ܡ̣ܢ ܡܲܪܝܲܡ ܒܬܼܘܼܠܬܼܵܐ : ܠܵܐ ܗ̄ܘ̣ܵܐ ܠܐܲܠܵܗܵܐ ܡܸܠܬܼܵܐ . ܠܵܐ ܥܒܼܝܼܕܼܵܐ ܓܹܝܪ : ܘܠܵܐ ܗܲܘܝܵܐ : ܘܠܵܐ ܒܲܪܝܵܐ ܡܵܘܕܐ ܐ̄ܢܵܐ ܠܹܗ . ܘܗܵܠܹܝܢ ܟܠܗܘܿܢ ܒܲܕܼܡܘܼܬܼ ܤܲܝ̈ܦܹܐ ܩܵܝ̇ܡܝܼܢ ܠܘܼܩܒܲܠܝ : ܘܐܵܦ ܠܵܐ ܠܒܲܪܬܼ ܩܵܠܝܼ ܠܲܓܼܡܵܪ ܨܵܒܹ̇ܝܢ ܠܡܸܫܡܲܥ : ܘܥܲܠ ܗܵܠܹܝܢ ܠܵܟܼ ܡܲܝܬܹܿܝܢ ܒܤܵܗ̈ܕܹܿܐ . ܠܵܐ ܗ̄ܘ̣ܵܐ ܡ̣ܢ ܡܵܘܬܵܐ ܕܚܲܠܹ̇ܬܼ ܕܗܵܟܲܢܵܐ ܐܸܬܼܥܲܫܩܹ̇ܬܼ : ܐܸܠܵܐ ܕܲܒܼܦܲܪܨܘܼܦܵܟܼ ܕܝܸܠܵܟܼ ܐܸܬܼܚܲܝ̇ܒܹܬܼ ܐܸܢܵܐ ܐܲܝܟܼ ܪܲܫܝܼܥܵܐ ܀ ܐܸܢܵܐ ܡ̣ܢ ܐܲܡܒܘܿܤܝܼܤܘܿܣ ܐܸܡ̇ܪܹܬܼ : ܘܲܒܼܡܸܕܸܡ ܕܐܸܡܹ̇ܬܼ ܠܵܐ ܟܵܦܲܪ ܐ̄ܢܵܐ : ܐܵܦܸܢ ܤܲܝܦܵܐ ܢܪܝܡܘܼܢ ܥܠܲܝ . pb. 280 ܗܵܠܹܝܢ ܐܸܡ̇ܪܹܬܼ : ܠܗܵܢܵܐ ܠܲܡ ܡ̣ܢ ܒܵܬܲܪ ܗܵܠܹܝܢ ܡܥܲܬܲܕ ܕܢܸܗܘܸܐ ܡ̣ܢ ܐܲܢ̄ܬܿܬܼܵܐ : ܐܲܝܟܼ ܗܵܝ̇ ܕܲܗܘ̤ܵܐ . ܠܵܐ ܗ̄ܘ̣ܵܐ ܠܐܲܠܵܗܘܼܬܼܵܐ : ܐܸܠܵܐ ܠܦܲܓܼܪܵܐ ܕܐܸܬܼܢܤܸܒܼ ܬܤܲܝܸܟܼ . ܗܘ̤ܵܐ ܡ̣ܢ ܐܲܢ̄ܬܿܬܼܵܐ : ܒܝܲܕܼ ܦܲܓܼܪܵܐ ܕܐܸܬܼܢܤܸܒܼ : ܗܵܢܵܘ ܓܹܝܪ : ܗܵܘ̇ ܕܵܢܚܸܬܼ : ܗܵܢܵܐ ܗ̄ܘ̣ ܗܵܘ̇ ܕܐܲܒܼܵܐ ܩܲܕܼܫܹܗ ܘܫܲܕܪܹܗ ܠܥܵܠܡܵܐ . ܐܵܠܦܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܤܢܝܼܩܵܐ ܥܲܠ ܩܘܼܕܵܫܵܐ ܐܸܠܵܐ ܒܸܤܪܵܐ ؟ ܐܸܢ ܗܵܟܹܝܠ ܐܲܛܥܝܼܘ : ܠܢܲܦܫܗܘܿܢ ܐܲܛܥܝܼܘ : ܘܠܵܐ ܠܝܼ ܀ ܡܵܢܵܐ [ ܗܵܟܹܝܠ ܘܐܵܦ ܐܲܢ̄ܬܿ : ܐܘ ܓܪܝܓܘܪܝܼܘܣ ܐܲܠܵܗܝܵܐ ؟] ܥܲܠ ܗܵܠܹܝܢ : ܐܲܝܢܵܐ ܪܸܥܝܵܢܵܐ ܐܝܼܬܼ ܠܵܟܼ ؟ ܡܫܲܐܸܠ ܐ̄ܢܵܐ : ܠܵܘ ܟܲܕܼ ܠܵܐ ܝܵܕܲܥ̇ ܐ̄ܢܵܐ : ܐܸܠܵܐ ܕܒܲܫܡܵܐ ܕܝܼܠܵܟܼ ܠܡܸܛܠܲܡ ܫܪܵܪܵܐ . ܐܲܝܟܲܢ ܝܵܕܵܥ̇ ܐܲܢ̄ܬܿ ܠܗܵܘ̇ ܕܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ : ܕܫܲܪܝܼ ܘܐܸܬܿܕܲܪܲܓܼ ܘܐܸܫܬܲܡܠܝܼ ؟ ܠܵܘ ܒܦܲܪܨܘܿܦܵܐ ܐܵܡܲ݁ܪ ܐ̄ܢܵܐ : ܐܸܠܵܐ ܒܐܘܼܤܝܼܵܐ . ܡܵܢܵܐ ܠܲܡ : ܡܸܵܕܸܡ ܐ̄ܚܪܹܝܢ ܝܵܗܹ̇ܿܒܼ ܐܲܢ̄ܬܿ : ܠܒܲܪ ܡ̣ܢ ܗܵܘ̇ ܡܸܕܸܡ ܕܝܲܗ̣̄ܒܼܬܿ ܠܗܘܿܢ ܒܲܟܼܬܼܝܼ̈ܒܼܵܬܼܵܐ ؟ ܕܒܲܪܢܵܫܵܐ ܕܐܸܬܼܢܤܸܒܼ . . . . ܗܵܘ̇ ܓܹܝܪ ܕܲܡܫܲܪܸܐ ܘܪܵܒܹ̇ܐ ܘܡܸܬܼܓܡܲܪ : ܠܵܐ ܗ̄ܘ̣ܵܐ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܼܩܲܢ . ܐܸܢ ܗ̤ܘ ܕܠܵܐ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ : ܗܵܝ̇ ܕܠܵܐ ܡܸܬܼܚܲܙܝܵܢܵܐ ܘܗܵܝ̇ ܕܡܸܬܼܚܲܙܝܵܢܵܐ : ܐܲܠܵܗܵܐ ܡ̇ܢ ܕܐܸܬܼܒܲܪܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܗ ܀ . . ܐܸܡܲܪ ܕܹܝܢ ܐܵܦ ܐܲܢ̄ܬܿ : ܐܘܿ ܚܲܟܿܝܼܡܵܐ ܐܵܬܵܢܵܤܝܼܣ . ܒܤܲܓܿܝܼ̈ܐܹܐܬ ܓܹܝܪ ܥܫܘܼ̈ܩܝܹܐ ܕܐܲܝܟܼ ܗܵܠܹܝܢ ܐܸܬܼܥܫܸܩ̣ܬܿ ܘܤܲܝ̣ܒܲܪܬܿ ܡ̣ܢ ܐܵܪ݁ܝܵܢܹܐ : ܚܠܵܦ pb. 281 ܡܲܫܠܡܵܢܘܼܬܼܵܐ ܕܲܒܼܪܵܐ ܐܲܠܵܗܵܐ ܡܸܠܬܼܵܐ . ܐܲܝܢܵܐ ܪܸܥܝܵܢܵܐ ܐܝܼܬܼ ܠܵܟܼ ܥܲܠ ܗܵܝ̇ ܕܐܸܬܼܝܼܠܸܕܼ ܡ̣ܢ ܪܘܼܚܵܐ ܕܩܘܼܕܼܫܵܐ ܘܡ̣ܢ ܡܲܪܝܲܡ ܒܬܼܘܼܠܬܼܵܐ ؟ ܒܲܟܼܝܵܢܵܐ : ܘܠܵܘ ܒܦܲܪܨܘܿܦܵܐ ܕܡ̣ܢ ܚܕܼܵܝܘܼܬܼܵܐ . ܚܲܕܼ ܠܲܡ ܓܹܝܪ ܘܠܹܗ ܟܲܕܼ ܠܹܗ ܠܲܒܼܪܵܐ ܐܵܡܪܝܼܢܲܢ ܕܐܸܬܼܝܼܠܸܕ ܡ̣ܢ ܩܲܕܝܼܫܬܼܵܐ ܡܲܪܝܲܡ : ܘܠܵܘ ܠܲܐ̄ܚܪܹܢܵܐ . ܐܸܠܵܐ ܠܗܵܘ̇ ܚܲܕܼ ܘܠܹܗ ܠܚܘܿܕܼܵܘܗܝ ܕܐܸܬܼܝܼܠܸܕܼ ܒܪܵܐ . ܡܫܝܼܚܵܐ ܐܲܠܵܗܵܐ ܡܸܠܬܼܵܐ ܥܲܡ ܒܸܤܪܹܗ : ܘܗ̤ܘܝܘܼ ܚܲܕܼ ܒܸܤܪܵܐ ܥܲܡ ܐܲܠܵܗܵܐ ܡܸܠܬܼܵܐ . ܐܸܠܵܐ ܒܐܘܼܤܝܼܵܐ ܠܲܠܵܗܵܐ ܡܸܠܬܼܵܐ : ܐܝܼܬܼܵܘܗܝ ܡ̣ܢ ܐܲܠܵܗܵܐ ܐܲܒܼܵܐ . ܘܒܸܤܪܵܐ : ܒܸܤܪܵܐ ܐܝܼܬܼܵܘܗܝ ܕܡ̣ܢ ܒܬܼܘܼܠܬܼܵܐ ܫܩܲܠ̣ ܕܢܸܗܘܸܐ . ܠܵܐ ܗ̄ܘ̣ܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܐܵܡ̇ܪܝܼܢܲܢ : ܚܲܕܼ ܗ̄ܘ̣ ܓܹܝܪ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ . ܗܵܘ̇ ܓܹܝܪ ܕܒܲܟܼܝܵܢܵܐ ܗܘ̤ܵܐ ܡ̣ܢ ܪܘܼܚܵܐ ܕܩܘܼܕܼܫܵܐ : ܡܲܢܘܼ ؟ ܘܡܵܢܵܘ ܟܝܵܢܹܗ ؟ ܘܕܲܐܝܢܵܐ ܟܝܵܢܵܐ ܐܝܼܬܹܝܗ̇ ܒܬܼܘܼܠܬܼܵܐ ܐܸܡܵܐ ؟ ܗܵܕܹܐ ܓܹܝܪ ܡܸܬܼܒܲܥܝܵܐ : ܫܡܲܥܘ ܟܠܟܼܘܿܢ . . . . . . ܐ̄ܢܵܫܵܐ ܐܸܡ̇ܪܹܬܼ ܕܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܫܲܪܝܸܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܲܪܘܿܩܲܢ . ܐܸܢ ܓܹܝܪ ܒܲܫܐܲܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ ܒܦܲܓܼܪܵܐ : ܐܲܝܟܼ ܕܐܵܡ̇ܪܝܼܢ . ܗܵܘ̇ ܕܹܝܢ ܕܡܸܬܼܐܡܲܪ ܒܲܫܐܝܼܠܘܼ : ܦܵܢܛܵܤܝܼܵܐ ܐܝܼܬܼܵܘܗܝ . ܡܸܫܬܿܟܲܚ ܠܹܗ ܦܘܼܪܩܵܢܵܐ ܘܲܩܝܵܡܬܼܵܐ ܕܲܒܼܢܲܝ̈ܢܵܫܵܐ : ܕܲܒܼܡܲܤܒܿܪܵܢܘܼܬܼܵܐ ܗܘ̤ܵܐ : ܐܲܝܟܼ ܕܐܸܡ݂ܲܪ ܪܲܫܝܼܥܵܐ ܡܵܐܢܝܼ . ܐܸܠܵܐ ܠܵܘ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ : ܐܵܦܠܵܐ ܕܦܲܓܼܪܵܐ ܒܠܚܘܿܕܼ . ܐܸܠܵܐ ܕܟܼܠܹܗ ܒܲܪܢܵܫܵܐ : ܕܢܲܦܫܵܐ ܘܲܕܼܦܲܓܼܪܵܐ : ܫܲܪܝܼܪܵܐܝܼܬܼ ܗܘ̤ܵܐ ܦܘܼܪܩܵܢܵܐ . ܐ̄ܢܵܫܝܵܐ ܗܵܟܹܝܠ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܐܵܡ̇ܪܝܼܢ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܿܩܲܢ . . . . . . pb. 282 . . . . ܗܵܟܲܢܵܐ ܠܲܡ ܘܠܲܡܫܝܼܚܵܐ ܕܒܲܒܼܤܲܪ : ܡ̣ܢ ܢܲܩܝܼܦܘܼܬܼܵܐ ܕܠܘܵܬܼ ܐܲܠܵܗܵܐ ܡܸܠܬܼܵܐ ܐܲܠܵܗܵܐ ܡܫܲܡܗܝܼܢܲܢ : ܟܲܕܼ ܝܵܕܼܥܝܼܢܲܢ ܠܗܵܘ̇ ܕܡܸܬܼܚܙܸܐ ܐܲܝܟܼ ܒܲܪܢܵܫܵܐ . ܫܡܲܥ ܠܦܵܘܠܘܿܣ ܕܐܵܡܲ݁ܪ ܒܬܲܪ̈ܬܲܝܗܹܝܢ : ܡ̣ܢ ܝܗ̄ܘܼ̈ܕܵܝܹܐ : ܠܲܡ ܡܫܝܼܚܵܐ ܕܒܲܒܼܤܲܪ : ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܕܥܲܠ ܟܠܝ . ܡܵܘܕܹܐ ܠܒܲܪܢܵܫܵܐ ܠܘܼܩܕܲܡ : ܘܗܵܝܕܹܝܢ ܒܢܲܩܝܼܦܘܼܬܼܵܐ ܕܲܠܘܵܬܼ ܐܲܠܵܗܵܐ ܡܸܠܬܼܵܐ ܐܸܡܲ݁ܪ ܠܗܵܘ̇ ܕܡܸܬܼܚܙܸܐ ܐܲܠܵܗܵܐ . ܕܠܵܐ ܐ̄ܢܵܫ ܢܲܤܒܲܪ ܥܲܠ ܟܪܸܤܛܝܵܢܘܼܬܼܵܐ : ܕܕܼܵܚܠܲܬܼ ܠܒܲܪܢܵܫܵܐ ܐܝܼܬܹܝܗ̇ . ܚܘܼܪܘ ܘܐܸܬܼܒܲܩܵܘ : ܕܠܵܐ ܠܕܘܼܟ ܡܩܲܛܪܸܓܼ ܠܝܼ : ܐܲܝܟܼ ܕܠܲܐܝܢܵܐ ܒܲܪܢܵܫܵܐ ܫܚܝܼܡܵܐ ܐܵܡܲ݁ܪ ܐ̄ܢܵܐ ܕܪܲܚܝܼܩ ܡ̣ܢ ܐܲܠܵܗܘܼܬܼܵܐܐ . ܠܲܡܫܝܼܚܵܐ ܕܒܲܒܼܤܲܪ ܐܸܡܲ݁ܪ ܐ̄ܢܵܐ : ܐܲܝܟܼ ܕܐܵܦ ܒܐܲܠܵܗܘܼܬܼܵܐ ܠܹܗ ܟܲܕܼ ܠܹܗ ܐܵܡܲ݁ܪ ܐ̄ܢܵܐ . ܠܵܐ ܓܹܝܪ ܐܸܡ̇ܪܹܬܼ ܠܲܡܫܝܼܚܵܐ ܒܸܤܪܵܢܵܝܵܐ : ܐܸܠܵܐ ܠܲܡܫܝܼܚܵܐ ܕܒܲܒܼܤܲܪ . ܠܒܸܤܪܵܐ ܕܲܡܫܝܼܚܵܐ ܐܸܡܲ݁ܪ ܐܢܵܐ : ܡ̣ܢ ܢܲܩܝܼܦܘܼܬܼܵܐ ܕܲܠܘܵܬܼ ܐܲܠܵܗܵܐ ܡܸܠܬܼܵܐ : ܐܲܝܟܼ ܡ̇ܢ ܕܲܡܚܲܝܲܕܼ : ܘܠܵܐ ܦܪܝܼܫ ܡ̣ܢ ܐܲܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܵܐ ܡ̇ܢ ܒܫܲܘܝܘܼܬܼܵܐ ܡܚܲܝܲܕܼ : ܐܸܠܵܐ ܠܹܗ ܠܐܲܠܵܗܵܐ ܡܸܠܬܼܵܐ . ܘܲܠܗܵܘ̇ ܕܒܼܐܘܼܤܝܼܵܐ ܡܸܬܼܚܙܸܐ ܗ̄ܘ̣ܵܐ ܐܸܡ̇ܪܹܬܼ ܕܐܝܼܬܼܵܘܗܝ ܡ̣ܢ ܝܗ̄ܘܼ̈ܕܲܝܹܐ : ܘܠܵܐ ܗ̄ܘ̣ܵܐ ܠܐܲܠܵܗܵܐ ܡܸܠܬܼܵܐ . ܡܸܛܠ ܕܲܠܒܲܪܢܵܫܵܐ ܒܐܘܼܤܝܼܵܐ ܘܒܲܟܼܝܢܵܐ ܡܵܘܕܹܐ ܐ̄ܢܵܐ ܕܐܝܼܬܼܵܘܗܝ ܡ̣ܢ ܝܗ̄ܘܼ̈ܕܵܝܹܐ : ܘܠܵܐ ܗ̄ܘ̣ܵܐ ܠܐܲܠܗܵܐ ܡܸܠܬܼܵܐ ܒܲܟܼܝܵܢܵܐ . ܘܲܠܒܲܪܢܵܫܵܐ ܐܵܡܲ݁ܪ ܐ̄ܢܵܐ ܒܲܟܼܝܵܢܵܐ : ܠܒܲܪ ܡ̣ܢ ܟܝܵܢܵܐ ܕܐܲܠܵܗܵܐ ܡܸܠܬܼܵܐ . pb. 283 ܐܲܠܵܗܵܐ ܕܹܝܢ : ܒܲܚܕܼܵܝܘܼܬܼܵܐ ܗܵܝ̇ ܕܲܒܼܦܲܪܨܘܿܦܵܐ ܗܘ̤ܵܬܼ : ܐܝܼܬܼܵܘܗܝ . ܡܸܛܠ ܗܵܢܵܐ ܡܸܬܼܚܲܡܲܬܼ ܐܲܢ̄ܬܿ ܠܘܼܩܒܲܠܝ ؟ ܐܸܠܵܐ ܫܡܲܥ ܡܵܢܵܐ ܩܵܥܹ̇ܐ ܠܘܵܬܼܵܟܼ ܐܵܬܵܢܵܤܝܼܣ : ܐ̄ܢܵܫܵܝܵܐ ܗܵܟܹܝܠ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ . ܠܵܘ ܒܡܲܤܒܿܪܵܢܘܼܬܼܵܐ ܘܠܵܘ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ : ܘܲܩܝܵܡܬܼܵܐ ܕܲܒܼܢܲܝ̈ ܐ̄ܢܵܫܵܐ : ܐܲܝܟܼ ܕܐܸܡ݂ܲܪ ܪܲܫܝܼܥܵܐ ܡܵܐܢܝܼ . ܘܐܵܦܠܵܐ ܕܦܲܓܼܪܵܐ ܒܲܠܚܘܿܕܼ : ܐܸܠܵܐ ܕܟܼܠܹܗ ܒܲܪܢܵܫܵܐ : ܕܢܲܦܫܵܐ ܘܲܕܼܦܲܓܼܪܵܐ : ܫܲܪܝܼܪܵܐܝܼܬܼ ܗܘ̤ܸܵܐ ܦܘܼܪܩܵܢܲܢ . ܐ̄ܢܵܫܝܵܐ ܐܝܼܬܼܵܘܗܝ ܗܵܟܹܝܠ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܕܦܵܪܘܼܩܲܢ . . . ܡܵܢܵܐ ܗܵܟܹܝܠ ܟܵܦܲܪ ܐܲܢ̄ܬܿ ܒܦܘܼܪܩܵܢܲܢ ؟ ܡܵܢܵܐ ܗܟܹܝܠ : ܠܐܲܝܢܵܐ ܕܠܵܐ ܟܵܦܲܪ ܐܸܠܵܐ ܡܵܘܕܸܐ ܚܲܝܸܒܼܬܿܘܿܢ ܐܲܝܟܼ ܪܲܫܝܼܥܵܐ ؟ ܐܵܘ ܓܹܝܪ ܟܵܦ̇ܪܝܼܢ ܐܢ̄ܬܿܘܿܢ ܕܐ̄ܢܵܫܵܝܵܐ ܐܝܼܬܼܵܘܗܝ : ܐܲܝܟܼ ܡܵܢܝܼ̈ܢܵܝܹܐ . ܐܵܘ ܐܸܢ ܠܵܐ ܟܵܦ̇ܪܝܼܢ ܐܢ̄ܬܿܘܿܢ : ܠܗܵܘ̇ ܕܠܵܐ ܟܵܦܲܪ ܐܸܠܵܐ ܡܵܘܕܸܐ : ܠܵܐ ܡܸܫܟܿܚܝܼܢ ܐܢ̄ܬܿܘܿܢ ܠܲܡܝܼܚܵܒܼܘܼܬܹܗ . ܫܡܲܥܘ ܠܲܓܼܪܝܼܓܼܘܿܪܝܼܘܿܣ ܟܲܕܼ ܩܵܥܹ̇ܐ : ܕܒܲܪܢܵܫܵܐ ܗ̄ܘ̣ ܕܐܸܢܤܸܒܼ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܪܲܪܲܓܼ ܘܡܸܬܼܓܡܲܪ : ܠܵܘ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ ܀ ܚܵܙܹ̇ܐ ܐܲܢ̄ܬܿ ܕܒܲܟܼܝܵܢܵܐ ܐܵܡܲ݁ܪ ܕܐܝܼܬܼܵܘܗܝ ܒܲܪܢܵܫܵܐ ܗܵܘ̇ ܕܐܸܬܼܢܤܸܒܼ : ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܡܲܪ : ܐܲܠܵܗܵܐ ܕܹܝܢ ܒܡܸܬܼܓܲܠܝܵܢܘܼܬܼܵܐ ؟ ܐܲܝܢܵܘ ܗܵܟܹܝܠ ܚܸܫܘܿܟܼܵܐ ܕܲܩܪܝܼܡ ܩܕܼܵܡ ܥܲܝܢܲܝ̈ܟܿܘܿܢ : ܕܗܵܠܹܝܢ ܠܵܐ ܬܸܚܙܘܿܢ ؟ ܐܸܢ ܕܹܝܢ ܠܗܵܠܹܝܢ ܕܝܠܝܼ ܡܩܲܛܪܓܼܝܼܢ ܐܢ̄ܬܿܘܿܢ : ܗܵܠܹܝܢ ܠܵܐ ܙܵܕܹܩ ܗ̄ܘ̣ܵܐ ܕܲܬܼܦܲܚܡܘܼܢ ܠܗܵܠܹܝܢ : ܡܸܛܠ ܕܲܕܼܥܘܼܕܼܪܵܢܗܹܝܢ ܐܝܼܬܲܝܗܹܝܢ . pb. 284 ܐܸܢ ܕܹܝܢ ܠܗܵܠܹܝܢ ܘܲܠܕܲܐܝܟܼ ܗܵܠܹܝܢ ܡܩܲܒܿܠܝܼܬܿܘܿܢ : ܠܵܐ ܙܵܕܹܩ ܗ̄ܘ̣ܵܐ ܕܬܸܟܼܬܿܒܼܘܼܢ ܐܸܢܹܝܢ ܐܲܝܟܼ ܪ̈ܲܫܝܼܥܵܬܼܵܐ . ܐܸܢܵܐ : ܠܘܵܬܼ ܐܲܝܠܹܝܢ ܕܟܼܵܦ̇ܪܝܼܢ ܒܐ̄̈ܢܵܫܘܼܬܼܵܐ ܕܐܸܬܼܢܲܤܒܲܬ̤ ܡܸܢܲܢ : ܘܡܵܘܕܹܝܢ ܐܲܝܟܼ ܡܵܢܝܼܢܵܝܹ̈ܐ : ܥܸܒܼ̇ܕܹܬܼ ܠܡܸܠܲܝ̈ ܗܵܠܹܝܢ : ܘܠܵܘ ܫܚܝܼܡܵܐܝܼܬܼ . ܐܸܠܵܐ ܥܲܡ ܬܚܘܼ̈ܡܹܐ ܤܵܡܹ̇ܬܼ ܠܕܼܝܼ̈ܠܵܬܼܵܐ ܕܟܝܵܢܹ̈ܐ : ܘܲܕܼܦܲܪܨܘܼܦܵܐ ܚܲܕܼ . ܘܲܒܼܡܸܕܸܡ ܬܘܼܒܼ ܬܪܹܝܢ : ܒܡܸܕܸܡ ܡ̇ܢ ܕܲܟܼܝܵܢܹ̈ܐ : ܒܡܸܕܸܡ ܕܹܝܢ ܒܢܲܩܝܼܦܘܼܬܼܵܐ . ܘܐܲܢ̄ܬܿ ܠܦܲܪܨܘܼܦܵܐ ܕܗܵܢܘܿܢ : ܥܠܲܝܟܼ ܩܲܒܸܿܠܬܵܝܗܝ . ܡܵܕܹܝܢ ܒܟܼܠ ܡܸܕܸܡ ܐܝܼܬܲܝܟܼ ܒܥܸܠܕܒܼܵܒܼܵܐ ܕܐܲܝܠܹܝܢ ܕܲܡܩܲܒܿܠܝܼܢ ܡܸܠܲܝ̈ : ܐܲܝܟܼ ܡ̇ܢ ܕܡ̣ܢ ܗܵܠܹܝܢ ܐܝܼܬܲܝܟܼ . ܚܲܢܲܢ ܓܹܝܪ ܡ̣ܢ ܗܵܠܹܝܢ ܢܵܤ̇ܒܿܝܼܢܲܢ ܘܡܲܪܡܹܝܢܲܢ ܩܕܼܵܡܲܝܟ ܟܲܕܼ ܩܵܥܹ̇ܝܢܲܢ : ܕܠܵܐ ܗ̄ܘ̣ܵܐ ܒܦܲܢܛܵܤܝܼܵܐ ܐܝܼܬܼܵܘܗܝ ܦܘܼܪܩܵܢܲܢ : ܐܘܿ ܒܲܪܢܵܫܵܐ . ܐ̄ܢܵܫܵܝܐ ܗ̄ܘ̣ ܟܝܵܢܵܐ ܕܡ̣ܢ ܡܲܪܝܲܡ : ܐܲܝܟܼ ܕܐܵܡ̇ܪܝܼܢ ܟܬܼܵܒܹ̈ܐ ܐܲܠܵܗܵܝܹ̈ܐ . . . ܗܵܘ̇ ܡ̇ܢ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܲܡܲܪ : ܠܵܐ ܗ̄ܘ̣ܵܐ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . . . . . . . . . ܐܸܠܵܐ ܐܲܟܼܙܢܵܐ ܕܐܵܡ̇ܪܝܼܢܲܢ ܐܲܠܵܗܵܐ ܠܒܼܵܪܘܿܝܵܐ ܕܟܼܠ : ܘܐܲܠܵܗܵܐ ܠܡܘܼܫܹܐ . ܘܐܲܠܵܗܵܐ ܠܲܡ ܓܹܝܪ ܤܵܡ̇ܬܵܟܼ ܠܦܸܪܥܘܿܢ . ܘܲܒܼܪܵܐ ܕܐܲܠܵܗܵܐ ܠܝܼܤܪܵܝܼܠ : ܒܹܪܝ ܠܲܡ ܒܘܼܟܼܪܝ ܝܑܼܤܪܵܝܹܠ . ܘܐܲܝܟܼ ܕܐܵܡ̇ܪܝܼܢ ܗ̣̄ܘܲܝܢ ܡܫܝܼܚܵܐ ܠܫܵܐܘܿܠ : ܠܵܐ ܠܲܡ ܓܹܝܪ ܐܲܪܡܸܐ ܐܝܼܕܼܝܼ ܥܠܵܘܗܝ : ܡܸܛܠ ܕܲܡܫܝܼܚܹܗ ܕܡܵܪܝܵܐ ܐܝܼܬܼܵܘܗܝ . ܘܲܠܟܼܘܼܪܸܫ ܗ̤ܘ ܗܵܟܲܢܵܐ : ܗܵܟܲܢܵܐ ܠܲܡ ܐܵܡܲ݁ܪ ܡܵܪܝܵܐ ܠܲܡܫܝܼܚܵܐ ܠܟܼܘܼܪܸܫ . ܘܲܠܒܼܵܒܼ̈ܠܵܝܹܐ ܩܲܕܝܼ̈ܫܹܐ : ܐܸܢܵܐ ܠܲܡ pb. 285 ܓܹܝܪ ܐܸܦܩܘܿܕܼ ܠܗܘܿܢ : ܩܲܕܼܝܼ̈ܫܹܐ ܐܝܼܬܲܝܗܘܿܢ : ܘܐܸܢܵܐ ܐܲܝܬܸܐ ܐܸܢܘܿܢ . ܗܵܟܲܢܵܐ ܐܵܡ̇ܪܝܼܢܲܢ ܘܲܠܡܵܪܲܢ ܡܫܝܼܚܵܐ : ܘܐܲܠܵܗܵܐ ܘܲܒܼܪܵܐ ܘܩܲܕܝܼܫܵܐ ܘܲܡܫܝܼܚܵܐ : ܐܸܠܵܐ ܘܫܵܘܬܵܦܘܼܬܼܵܐ ܡ̇ܢ ܕܲܫܡܵܗܹ̈ܐ ܕܵܡ̇ܝܵܐ : ܐܝܼܩܵܪܵܐ ܕܹܝܢ ܠܵܘ ܗ̤ܘ ܟܲܕܼ ܗ̤ܘ ܐܝܼܬܼܵܘܗܝ . ܒܡܵܢܵܐ ܐܸܬܼܥܲܕܲܠܬܿܘܿܢ ܒܗܵܠܹܝܢ : ܐܘܿ ܥܵܫܘܿܩܹ̈ܐ ܘܚܲܟܿܝܼ̈ܡܹܐ ؟ ܡܸܛܠ ܕܐܸܡ̇ܪܹܬܼ ܕܐܲܟܼܙܢܵܐ ܕܐܵܡ̇ܪܝܼܢܲܢ ܐܲܠܵܗܵܐ ܠܒܼܵܪܘܿܝܵܠ ܕܟܼܠ : ܘܐܲܠܵܗܵܐ ܠܡܘܪܫܹܐ : ܗܵܟܲܢܵܐ ܐܵܦ ܠܡܵܪܲܢ ܡܫܝܼܚܵܐ ܐܲܠܵܗܵܐ ܕܟܼܠ ܘܥܵܒܼܘܿܕܼܵܐ ؟ ܘܠܵܐ ܗ̄ܘ̣ܵܐ ܡܸܛܠ ܕܡܸܬܼܐܡܲܪ ܐܲܠܵܗܵܐ ܡܘܼܫܹܐ : ܐܲܠܵܗܵܐ ܕܹܝܢ ܡܫܝܼܚܵܐ ܡ̣ܢ ܟܲܕܘܼ ܒܵܪܘܿܝܵܐ ܕܟܼܠ . ܐܵܡ̇ܪܝܼܢܲܢ ܠܹܗ ܠܡܘܼܫܹܐ ܐܲܟܼܙܢܵܐ ܕܲܡܫܝܼܚܵܐ . ܐܵܘ ܡܸܛܠ ܕܐܝܼܬܼܵܘܗܝ ܡܘܼܫܹܐ ܐܲܠܵܗܵܐ ܕܦܸܪܥܘܿܢ : ܡ̣ܢ ܟܲܕܘܼ ܥܵܒܼܘܿܕܼܵܐ ܕܟܼܠ ܐܵܡܪܝܼܢܲܢ ܕܐܝܼܬܼܵܘܗܝ ؟ ܚܵܣ . ܠܵܘ ܓܹܝܪ ܫܵܘܬܵܦܘܼܬܼܵܐ ܕܲܫܡܵܗܹ̈ܐ : ܫܵܘܬܵܦܘܼܬܼܵܐ ܕܐܝܼܩܵܪܵܐ ܘܫܲܘܝܘܼܬܼܵܐ ܥܵܒܼܕܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܐܝܼܩܵܪܵܐ ܕܒܼܵܪܘܼܝܵܐ ܕܟܼܠ : ܘܲܐ̄ܚܪܹܢܵܐ ܗ̄ܘ̣ ܕܡܼܘܼܫܹܐ . ܕܗܵܢܵܐ ܡ̇ܢ : ܐܲܝܟܼ ܒܵܪܘܿܝܵܐ . ܕܗܵܘ̇ ܕܹܝܢ : ܐܲܝܟܼ ܒܲܪܝܵܐ ܕܐܸܬܼܦܩܸܕܼ ܕܢܸܗܘܸܐ ܪܹܫܵܐ . ܗܵܟܲܢܵܐ ܐܵܦ ܒܪܵܐ ܡܸܬܼܐܡܲܪ : ܐܵܦ ܡܵܪܲܢ ܐܵܦ ܝܑܼܤܪܵܝܹܠ . ܠܵܘ ܓܹܝܪ ܫܵܘܬܵܦܘܼܬܼܵܐ ܕܲܫܡܵܗܹ̈ܐ : ܫܘܵܬܵܦܘܼܬܼܵܐ ܕܐܝܼܩܵܪܐ ܥܵܒܼ̇ܕܵܐ . ܗܵܟܲܢܵܐ ܠܲܡ ܕܹܝܢ : ܒܲܟܼܝܵܢܵܐ ܐܲܠܵܗܵܐ : ܒܲܪ ܟܝܵܢܵܐ ܕܐܲܒܼܵܐ ܒܵܪܘܿܝܵܐ ܘܥܵܒܼܘܿܕܼܵܐ ܕܟܼܠ : ܗܵܘ̇ ܕܹܝܢ ܠܵܐ . ܗܵܟܲܢܵܐ : ܐܵܦ ܟܠܚܲܕܼ ܚܲܕܼ ܡ̣ܢ ܗܵܠܹܝܢ ܕܫܲܪܟܵܐ . ܐܲܝܟܲܢܵܐ ܕܐܵܡ̇ܪܝܼܢ ܚ̄ܢܲܢ ܥܲܠ ܐܲܠܵܗܵܐ ܒܵܪܘܿܝܵܐ ܕܟܼܠ : ܗܵܟܲܢܵܐ ܐܵܦ ܠܡܵܪܲܢ ܝܼܫܘܿܥ ܡܫܝܼܚܵܐ : ܐܲܠܵܗܵܐ ܘܲܒܼܪܵܐ ܘܲܡܫܝܼܚܵܐ ܐܵܡ̇ܪܝܼܢܲܢ . ܟܲܕܼ ܠܘܵܬܼ ܟܠܚܲܕܼ ܡ̣ܢ ܗܵܠܹܝܢ : ܕܒܹܗ ܒܲܫܡܵܐ ܡܸܬܼܩܪܹܝܢ : ܐܝܼܬܼ ܠܹܗ ܫܘܼܚܠܵܦܵܐ ܕܲܟܼܝܵܢܵܐ ܒܵܪܘܿܝܵܐ pb. 286 ܕܟܼܠ : ܘܕܐܝܼܩܵܪܹ̈ܐ ܐܲܝܠܹܝܢ ܕܡܸܬܼܝܼܗܵܒܼܘܼ ܡܸܬܼܝܲܗܒܿܝܼܢ . ܫܲܘܝܘܼܬܼܵܐ ܓܹܝܪ ܘܐܝܼܩܵܪܵܐ ܕܝܲܬܿܝܼܪ ܡ̣ܢ ܟܠ : ܟܝܵܢܵܐ ܐܝܼܬܼܵܘܗܝ . ܡܫܵܘܕܥܵܬܢܵܐ ܓܹܝܪ ܕܲܬܼܪܹܝܢ ܟܝܵܢ̈ܝܼܢ ܐܸܡ̇ܪܹܬܼ ܕܐܝܼܬܼܵܘܗܝ ܫܡܵܐ ܕܲܡܫܝܼܚܵܐ ܘܕܲܒܼܪܵܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܗܵܘ̇ ܡܵܐ ܕܠܲܝܬܿ ܡܸܕܸܡ ܕܲܫܘܸܐ ܥܲܡܹܗ ܒܐܲܝܠܹܝܢ ܕܐܸܬܼܐܡܲܪ . ܐܲܝܟܲܢܵܐ ܕܠܵܘ ܒܲܫܡܵܐ ܙܵܕܹܩ ܠܲܡܚܵܪ : ܐܸܠܵܐ ܒܗܵܘ̇ ܡܵܐ ܕܡܵܘܕܲܥ . ܐܲܠܵܗܵܐ ܡ̇ܢ ܕܟܼܠ ܘܒܼܵܪܘܿܝܵܐ ܐܝܼܬܼܵܘܗܝ ܡܫܝܼܚܵܐ : ܐܲܠܵܗܵܐ ܕܹܝܢ ܡܸܬܼܐܡܲܪ ܐܵܦ ܡܘܼܫܹܐ : ܠܵܘ ܓܹܝܪ ܗܵܟܲܢܵܐ ܡܸܬܼܐܡܲܪ ܐܲܠܵܗܵܐ : ܘܡܸܬܼܪܢܸܐ ܐܲܝܟܼ ܐܲܠܵܗܵܐ . ܐܸܠܑܵܐ ܓܹܝܪ ܡܲܤܒܿܪܝܼܢ ܕܫܵܚ̇ܩܝܼܢ ܠܝܼ : ܡܸܛܠ ܥܸܠܬܼܵܐ ܕܐ̄ܢܵܫܘܼܬܼܵܐ . ܕܐܸܢܗ̤ܘ ܠܲܡ ܕܲܟܼܝܵܢܵܐ ܐ̄ܢܵܫܝܵܐ ܐܝܼܬܼܵܘܗܝ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܩܲܕܝܼ̈ܫܹܐ : ܐܝܼܬܼܵܘܗܝ ܕܹܝܢ ܐܲܠܵܗܵܐ : ܡ̣ܢ ܡܸܬܼܚܵܘܝܵܢܘܼܬܼܵܐ ܘܠܵܘ ܡ̣ܢ ܟܝܵܢܵܐ : ܚܲܕܼ ܡ̣ܢ ܗܵܠܹܝܢ ܒܛܲܝܒܿܘܼ ܐܵܡܲ݁ܪ ܐܲܢ̄ܬܿ ܠܹܗ ܐܲܠܵܗܵܐ ܘܲܒܼܪܵܐ ܘܩܲܕܝܼܫܵܐ . ܐܸܢܵܐ ܕܹܝܢ ܠܘܵܬܼܟܼܘܿܢ ܗܵܕܹܐ ܒܲܠܚܘܿܕܼ ܐܸܵܡܲ݁ܪ ܐ̄ܢܵܐ : ܕܐܸܢܗ̤ܘ ܕܐܲܝܟܼ ܓܪܝܼܓܼܘܿܪܝܼܘܿܣ ܘܐܵܬܵܢܤܝܼܣ ܡܵܘܕܹܝܢ ܐܢ̄ܬܿܘܿܢ ܟܝܵܢܵܐ : ܐ̄ܢܵܫܝܵܐ ܠܗܵܘ̇ ܕܡ̣ܢ ܡܲܪܝܲܡ : ܘܲܕܼܫܲܪܝܼ ܘܐܸܬܿܕܲܪܲܓܼ ܘܐܸܬܼܓܿܡܲܪ : ܒܡܸܬܼܓܲܠܝܵܢܘܼܬܼܵܐ ܕܹܝܢ ܐܲܠܵܗܵܐ : ܘܲܦܪܝܼܫ ܡ̣ܢ ܟܠ ܐ̄ܢܵܫ ܒܪܸܥܝܵܢܵܐ ܕܲܫܡܵܐ ܗܵܘ̇ ܕܒܹܗ ܐܸܬܼܚܲܫܲܚ ܠܦܘܼܪܫܵܢܵܐ : ܐܲܝܟܼ ܟܡܵܐ ܕܐܝܼܬܼ ܠܒܼܵܪܘܿܝܵܐ ܠܘܵܬܼ ܒܪܝܼܬܼܵܐ : ܡܸܛܠ ܕܚܲܕܼ ܦܲܪܨܘܼܦܵܐ ܐܝܼܬܼܵܘܗܝ : ܗܵܟܲܢܵܐ ܐܵܦ ܐܸܢܵܐ ܡܵܘܕܸܐ ܐ̄ܢܵܐ . ܐܸܢ ܕܹܝܢ ܠܵܐ ܡܵܘܕܹܝܢ ܐܢ̄ܬܿܘܿܢ ܒܲܟܼܝܵܐ ܐ̄ܢܵܫܵܝܐ ܕܫܲܪܝܼ ܘܐܸܬܿܕܲܪܲܓܼ ܘܐܸܫܬܲܡܠܝܼ : ܐܵܘ ܕܠܵܐ ܫܲܪܝܼ ܐܵܘ ܐܸܬܿܕܲܪܲܓܼ ܘܐܸܫܬܲܡܠܝܼ : ܐܲܝܟܼ ܕܐܸܡ݂ܲܪ ܐܵܬܵܢܵܤܝܼܣ ܘܲܓܼܪܝܼܓܼܘܿܪܝܼܘܿܣ : pb. 287 ܐܵܦܠܵܐ ܡܸܫܬܲܐܠܝܼܬܿܘܿܢ ܐܲܝܟܼ ܐܵܪ̈ܬܵܕܘܿܟܿܤܹܐ . ܐܸܠܵܐ ܥܲܡ ܡܵܢܝܼܢܵܝܹ̈ܐ ܩܘܼܡܘ : ܘܲܡܫܲܠܝܼܢ ܠܟܼܘܿܢ ܓܪܝܼܓܼܘܿܪܝܼܘܿܣ ܘܐܵܬܵܢܵܤܝܼܣ ܘܐܲܡܒܿܪܘܿܤܝܼܣ : ܕܐܸܢ ܒܸܤܪܵܐ ܗ̄ܘ̣ ܒܲܪ ܟܝܵܢܲܢ : ܘܐܸܢ ܢܲܦܫܵܐ ܒܲܪܬܼ ܟܝܵܢܲܢ . ܟܠ ܡܵܐ ܕܐܝܼܬܼܵܘܗܝ : ܐܵܦ ܗ̤ܘ ܒܐܘܼܤܝܼܵܐ ܕܒܲܪܢܵܫܵܐ ܗ̄ܘ̣ . ܒܲܪܢܵܫܵܐ ܡܵܕܹܝܢ ܐܝܼܬܼܵܘܗܝ : ܕܒܼܐܝܼܩܵܪܵܐ ܘܲܒܼܫܲܘܝܘܼܬܼܵܐ ܦܪܝܼܫ ܡܸܢܲܢ . ܐܲܝܟܼ ܙܢܵܐ ܕܝܼܤܪܵܝܼܠ ܡܸܬܼܐܡܲܪ ܒܪܵܐ : ܘܐܲܝܟܼ ܕܡܘܼܫܹܐ ܐܲܠܵܗܵܐ : ܘܲܡܫܝܼܚܵܐ ܒܵܗ̇ ܒܲܕܼܡܘܼܬܼܵܐ : ܠܵܘ ܒܲܟܼܝܵܢܵܐ ܐܲܠܵܗܑܵ : ܘܠܵܘ ܒܲܟܼܝܵܢܵܐ ܒܪܵܐ ܕܐܲܠܵܗܵܐ . ܘܐܲܝܟܲܢܵܐ ܗܵܘ̇ ܐܲܠܵܗܵܐ ܐܸܬܼܒܲܪܢܲܫ : ܐܸܠܵܐ ܒܲܟܼܝܵܢܵܐ ܕܲܒܼܢܲܝ̈ܢܵܫܵܐ : ܐܸܬܼܒܲܪܢܲܫ ܒܗܵܘ̇ ܕܡ̣ܢ ܡܲܪܝܲܡ . ܐܸܢ ܕܹܝܢ ܠܵܘ ܒܒܲܪܢܵܫܵܐ ܐܸܬܼܒܲܪܢܲܫ : ܠܹܗ ܦܪܲܩ̣ : ܘܠܵܘ ܠܲܢ . ܐܸܢܕܹܝܢ ܠܲܢ ܦܲܪܩ̣ : ܒܲܢ ܐܸܬܼܒܲܪܢܲܫ : ܘܲܗܘ̤ܵܐ ܒܲܕܼܡܘܼܬܼܵܐ ܕܒܼܢܲܝ̈ܢܵܫܵܐ : ܘܒܸܐܤܟܹܡܵܐ ܐܸܫܬܿܟܲܚ ܐܲܝܟܼ ܒܲܪܢܵܫܵܐ : ܘܠܵܘ ܗ̤ܘ ܗܘ̤ܵܐ ܒܲܪܢܵܫܵܐ . ܐܸܡܲܪܘ ܡܵܕܹܝܢ ܓܲܠܝܵܐܝܼܬܼ ܗܵܠܹܝܢ ܘܕܲܐܝܟܼ ܗܵܠܹܝܢ . ܡܵܢܵܐ ܡܸܤܬܲܟܿܡܝܼܢ ܐܢ̄ܬܿܘܿܢ ܕܠܵܐ ܐܵܡ̇ܪܝܼܢ ܐܢ̄ܬܿܘܿܢ ܒܗܵܠܹܝܢ : ܘܕܼܵܪܫܝܼܢ ܐܢ̄ܬܿܘܿܢ ܥܠܲܝܗܹܝܢ ܐܲܝܟܼ ܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܘܲܠܗܵܠܹܝܢ ܠܵܐ ܐܵܡ̇ܪܝܼܢ ܐܢ̄ܐܬܿܘܿܢ ؟ ܘܠܲܐܝܠܹܝܢ ܕܐܵܡ̇ܪܝܼܢ ܐܢ̄ܬܿܘܿܢ : ܒܐܸܤܟܹܡܵܐ ܐܵܡ̇ܪܝܼܢ ܐܢ̄ܬܿܘܿܢ : ܘܠܵܐ ܨܵܒܹ̇ܝܢ ܐܢ̄ܬܿܘܿܢ ܠܡܹܐܡܲܪ ܟܝܵܢܵܐ ܐ̄̈ܢܵܫܵܝܵܐ ܠܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܕܐܲܡܝܼܪ ܒܲܟܼܬܼܵܒܹ̈ܐ : ܗܵܘ̇ ܕܠܵܐ ܐܸܡܲ݁ܪ ܠܹܗ ܟܝܵܢܵ ܐ̄ܢܵܫܵܝܵܐ ܐܲܝܟܼ ܚܲܕܼ ܡ̣ܢ ܒܢܲܝ̈ܢܵܫܵܐ : ܡ̣ܢ ܦܲܓܼܪܵܐ ܟܝܵܢܵܝܵܐ ܕܐܲܒܼܵܗܲܝ̈ܢ : ܕܡܸܢܗܘܿܢ ܐܵܦ ܚܢܲܢ ܐܝܼܬܲܝܢ ܡ̣ܢ ܢܲܦܫܵܐ ܘܡ̣ܢ ܦܲܓܼܪܵܐ : ܘܐܝܼܬܼ ܠܹܗ ܟܠܗܹܝܢ pb. 288 ܕܲܡܠܝܼܠܘܼܬܼܵܐ ܕܢܲܦܫܵܐ : ܤܛܲܪ ܡ̣ܢ ܚܛܝܼܬܼܵܐ . ܠܗܵܢܵܐ : ܐܲܝܟܼ ܡܵܢܝܼܢܵܝܹ̈ܐ : ܡܩܲܛܪܸܛܼ ܠܹܗ ܓܪܝܼܓܼܘܿܪܝܼܘܿܣ : ܗܵܘ̇ ܠܲܡ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܡܲܪ : ܠܵܘ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܒܗܵܝ̇ ܕܐ̄ܢܵܫܘܼܬܼܵܐ : ܠܲܝܬܵܘܗܝ ܒܲܟܼܝܵܢܵܐ ܐܲܠܵܗܵܝܵܐ : ܐܸܠܵܐ ܒܡܸܬܼܓܲܠܝܵܢܘܼܬܼܵܐ . ܒܲܟܼܝܵܢܵܐ ܕܹܝܢ ܕܐܲܠܵܗܘܼܬܼܵܐ : ܡ̣ܢ ܟܠܗܘܿܢ ܐܲܝܠܹܝܢ ܕܡܸܬܼܩܪܹܝܢ ܐܲܠܵܗܹ̈ܐ ܐܵܘ ܡܵܪ̈ܵܘܼܬܼܵܐ ܐܵܘ ܡܫܝܼܚܵܐ : ܦܘܼܪܫܵܢܵܐ ܪܲܒܵܐ ܩܢܸܐ . ܒܐ̄ܢܵܫܘܼܬܼܵܐ ܕܹܝܢ : ܠܟܼܠܗܘܿܢ ܕܵܡܹ̇ܐ . ܘܦܲܪܨܘܿܦܵܐ ܚܲܕܼ ܐܝܼܬܼܵܘܗܝ : ܒܲܬܼܪܹܝܢ ܟܝܵܫ̈ܝܼܢ . ܗ̤ܘ ܐܝܼܬܼܵܘܗܝ ܐܲܠܵܗܵܐ : ܘܗܘ̣ ܐܝܼܬܼܵܘܗܝ ܡܵܪܝܵܐ : ܘܗ̣ܘ ܐܝܼܬܼܵܘܗܝ ܡܫܝܼܚܵܐ . ܠܵܘ ܓܹܝܪ ܒܦܲܪܨܘܼܦܵܐ ܕܲܩܢܸܐ ܦܘܼܠܵܓܼܵܐ ܡܸܬܼܚܲܫܲܚ : ܐܸܠܵܐ ܒܗܵܢܵܐ ܐܸܬܼܚܲܫܲܚ ܐܲܝܟܼ ܕܼܒܼܦܲܪܨܘܿܦܹܗ . ܟܠܗܹܝܢ ܓܹܝܪ ܕܐܘܼܤܝܼܵܐ : ܐܝܼܬܼ ܠܹܗ ܒܲܚܕܼܵܝܘܼܬܼܵܐ : ܘܠܵܘ ܒܲܟܼܝܵܢܵܐ . ܐܵܘ ܠܵܐ ܡܩܲܒܿܠܝܼܢ ܐܢ̄ܬܿܘܿܢ ܡܫܝܼܚܵܐ ܒܐܲܠܵܗܘܼܬܹܗ : ܕܐܲܠܵܗܵܐ ܗ̄ܘ̣ ܥܵܒܼ̇ܘܿܕܼܵܐ ܕܟܼܠ : ܠܵܐ ܗ̄ܘ̣ܵܐ ܒܲܕܼܡܘܼܬܼ ܡܘܪܫܹܐ : ܐܵܦܸܢ ܡܸܬܼܩܪܸܐ ܡܘܼܫܹܐ ܐܲܠܵܗܵܐ . ܠܵܐ ܗ̄ܘ̣ܵܐ ܓܹܝܪ ܫܵܘܬܵܦܘܼܬܼܵܐ ܕܲܫܡܵܗܹ̈ܐ : ܫܵܘܬܵܦܘܼܬܼܵܐ ܕܐܝܼܩܵܪܵܐ ܥܵܒܼ̇ܕܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܐܝܼܩܵܪܵܐ ܕܥܲܒܼܕܵܐ : ܘܲܐ̄ܚܪܹܢܵܐ ܗ̄ܘ̣ ܕܡܵܪܵܐ : ܐܵܦܸܢ ܒܗܵܝ̇ ܕܦܲܓܼܪܵܐ ܦܪܝܼܫ ܡ̣ܢ ܥܲܒܼ̈ܕܹܐ . ܐܸܢ ܕܹܝܢ ܬܹܐܡܲܪ : ܕܦܲܓܼܪܵܐ ܘܲܟܼܝܵܢܵܐ ܕܦܲܓܼܪܵܐ : ܘܢܲܦܫܵܐ ܡܠܝܼܠܬܼܵܐ ܘܝܲܕܼܘܼܥܬܼܵܢܝܼܬܼܵܐ ܡܩܵܘܝܵܐ ܕܠܵܐ ܫܘܼܚܠܵܦܐ ܘܲܕܼܠܵܐ ܫܘܼܓܼܢܵܝܵܐ : ܠܵܐ ܕܹܝܢ ܬܩܲܒܸܿܠ ܠܐܲܝܠܹܝܢ ܟܡܵܘ̈ܕܥܵܢ ܠܢܲܦܫܵܐ ܘܲܠܦܲܓܼܪܵܐ . ܡܸܢܗܹܝܢ ܒܲܚܕܼܵܝܘܼܬܼܵܐ : ܘܡܸܢܗܹܝܢ ܒܲܟܼܝܵܢܵܐ . ܐܸܠܵܐ : ܥܲܠ ܚܲܕܼ ܟܝܵܢܵܐ ܟܠܗܹܝܢ pb. 289 ܢܵܤܹ̇ܒܼ ܐܲܢ̄ܬܿ . ܡܕܲܓܸܠ ܐܲܢ̄ܬܿ ܠܲܫܪܵܪܵܐ : ܟܲܕܼ ܥܵܒܹ̇ܕܼ ܐܲܢ̄ܬܿ ܠܐܹܝܢ : ܠܵܐ . ܘܲܠܠܵܐ : ܐܹܝܢ . ܘܐܲܝܟܼ ܕܲܠܡܲܛܥܝܵܢܘܼܬܼܵܐ ܐܵܡܲ݁ܪ ܐܲܢ̄ܬܿ ܟܝܵܢܵܐ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܠܵܐ ܥܵܒܹ̇ܕܼ ܐܵܢ̄ܬܿ ܠܗܹܝܢ ܕܝܼܠܹܗ ܒܲܟܼܝܵܢܵܐ ܠܗܵܠܹܝܢ ܕܐ̄ܢܵܫܘܼܬܼܵܐ . ܒܲܦܪܨܘܿܦܵܐ ܕܹܝܢ ܡܥܲܠܸܐ ܐܲܢ̄ܬܿ ܠܹܗ ܡ̣ܢ ܟ̱ܠܵܗ̇ ܐ̄ܢܵܫܘܼܬܼܵܐ : ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܒܐܘܼܤܝܼܵܐ : ܗܵܘ̇ ܕܲܡܬܼܘܿܡܵܐܝܼܬܼ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ : ܘܠܵܐ ܫܲܪܝܼ ܐܵܦܠܵܐ ܐܸܬܿܕܲܪܲܓܼ ܐܵܦܠܵܐ ܐܸܬܼܓܡܲܪ . ܐ̄ܚܪܹܢܵܐ ܗ̄ܘ̣ ܕܹܝܢ ܗܵܘ̇ ܕܫܲܪܝܼ ܘܐܸܬܿܕܲܪܲܓܼ ܘܐܸܬܼܓܡܲܪ : ܘܒܲܚܕܼܵܝܘܼܬܼܵܐ ܒܡܸܬܼܚܵܘܝܵܢܘܼܬܼܵܐ ܒܦܲܪܨܘܿܦܵܐ ܚܲܕܼ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܠܵܐ ܐܸܫܬܲܓܼܢܝܼ ܘܐܸܫܬܲܚܠܲܦ ܡ̣ܢ ܐܲܠܵܗܘܼܬܹܗ : ܐܲܝܟܼ ܕܐܵܦܠܵܐ ܐ̄ܢܵܫܘܼܬܹܗ ܕܲܡܫܝܼܚܵܐ ܒܲܟܼܝܵܢܵܐ ܡܫܲܚܠܦܵܐ ܡ̣ܢ ܒܢܲܝ̈ܢܵܫܵܐ : ܐܸܠܵܐ ܒܐܝܼܩܵܪܵܐ ܘܲܒܼܦܲܪܨܘܿܦܵܐ . ܕܟܼܠ ܓܹܝܪ ܐܝܼܬܼܵܘܗܝ ܐܲܠܵܗܵܐ : ܘܡܵܪܝܵܐ : ܘܲܒܼܪܵܐ : ܘܲܒܼܟܼܠܗܹܝܢ ܐܲܝܠܹܝܢ ܕܐܝܼܬܹܝܗ̇ ܒܐܘܼܤܝܼܵܐ ܐܲܠܵܗܘܼܬܼܵܐ : ܒܗܵܠܹܝܢ ܐܝܼܬܹܝܗ̇ ܒܐܝܼܩܵܪܵܐ ܐ̄ܢܵܫܘܼܬܼܵܐ . ܠܵܘ ܒܐܝܼܩܵܪܵܐ ܐ̄ܚܪܹܢܵܐ : ܐܸܠܵܐ ܒܹܗ ܚܲܕܼ ܒܹܗ ܒܗܵܘ̇ ܕܗܵܘ̇ ܕܢܲܤܒܹܿܗ ܠܦܲܪܨܘܿܦܵܐ : ܟܲܕܼ ܐ̄ܢܵܫܘܼܬܼܵܐ ܡܸܬܼܚܲܫܚܵܐ ܒܦܲܪܨܘܼܦܵܐ ܕܐܲܠܵܗܘܼܬܼܵܐ : ܘܐܲܠܵܗܘܼܬܼܵܐ ܒܦܲܪܨܘܿܦܵܐ ܕܐ̄ܢܵܫܘܼܬܼܵܐ . ܕܲܠܗܵܕܹܐ ܐܸܬܼܢܤܸܒܼ : ܘܲܠܗܵܕܹܐ ܢܲܤܒܹܿܗ . ܠܵܘ ܐܲܝܟܼ ܡ̇ܢ ܕܠܵܐ ܢܵܘܕܸܐ ܒܹܗ ܕܐܸܬܼܢܤܸܒܼ : ܐܸܠܵܐ ܐܲܝܟܼ ܕܢܵܘܕܸܐ ܒܹܗ . ܐܵܘܕܵܐ ܗܵܟܹܝܠ : ܐܲܝܟܼ ܕܲܢܤܲܒܼ ܢܵܤ̇ܘܿܒܹܿܐ : ܐܲܝܟܼ ܕܐܸܬܼܢܤܸܒܼ ܡܸܬܼܢܲܤܒܵܢܵܐ . ܒܐܲܝܕܵܐ ܕܹܝܢ ܐ̄ܚܪܹܢܵܐ ܘܒܲܐ̇ܚܪܹܢܵܐ : ܘܒܲܐܝܕܵܐ ܚܲܕܼ ܘܠܵܘ ܬܪܹܝܢ : ܒܹܗ ܒܲܙܢܵܐ ܐܲܝܟܼ ܙܢܵܐ ܕܲܬܼܠܝܼܬܼܵܝܘܼܬܼܵܐ . pb. 290 ܒܵܗ̇ ܒܲܕܸܡܘܼܬܼܵܐ ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܚܲܡܫܲܥܸܤܪܹ̈ܐ . ܗܵܕܹܐ ܐܸܬܼܪܲܥܵܘ ܒܢܲܦܫܟܼܘܿܢ : ܗܵܝ̇ ܕܐܵܦ ܝܼܫܘܿܥ ܡܫܝܼܚܵܐ : ܗܵܘ̇ ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܢܲܦܫܹܗ ܤܵܪܸܩ̣ ܘܲܕܼܡܘܼܬܼܵܐ ܕܥܲܒܼܕܵܐ ܢܤܲܒܼ . ܠܵܐ ܐܵܡܲ݁ܪ : ܗܵܕܹܐ ܐܸܬܼܪܲܥܵܘ ܒܢܲܦܫܟܼܘܿܢ : ܗܵܝ̇ ܕܐܵܦ ܐܲܠܵܗܵܐ ܡܸܠܬܼܵܐ . ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܕܡܘܼܬܼܵܐ ܕܥܲܒܼܕܵܐܬ ܢܤܲܒܼ . ܐܸܠܵܐ ܤܵܡ̣ ܫܡܵܐ ܕܲܡܫܝܼܚܵܐ : ܗܵܘ̇ ܕܐܝܼܬܼܵܘܗܝ ܡܫܘܕܥܵܢܵܐ ܕܲܬܼܪܗܲܝܗܘܿܢ ܟܝܵܢܹ̈ܐ ܕܠܵܐ ܩܹܘܲܢܕܝܡܘܿܣ . ܘܕܼܡܘܼܬܼܵܐ ܕܥܲܒܼܕܵܐ ܗܵܝ̇ ܕܢܤܲܒܼ : ܘܕܲܐܠܵܗܵܐ ܡܫܲܡܲܗ ܠܹܗ : ܟܲܕܼ ܡܸܬܼܦܲܠ̈ܓܼܵܢ ܗܵܠܹܝܢ ܕܡܸܬܼܐܲܡܪ̈ܵܢ ܕܠܵܐ ܥܸܕܼܠܵܝ ܠܲܥܦܝܼܦܘܼܬܼܵܐ ܕܲܟܼܝܵܢܹ̈ܐ . ܙܵܕܸܩ ܐܵܦ ܡ̣ܢ ܗܵܠܹܝܢ ܠܲܡܒܲܚܵܢܘܼ ܪܸܥܝܵܢܵܐ ܕܟܼܠ ܐ̄ܢܵܫ : ܘܩܲܕܼܡܵܝܑܬܼ ܕܝܼܠܝܼ : ܐܸܢ ܐܲܝܟܼ ܕܗܵܢܵܐ ܐܵܡܲ݁ܪ ܐܝܼܬܹܝܗ̇ . ܕܲܐ̄ܚܪܹܢܵܐ ܘܵܐ̄ܚܪܹܢܵܐ ܐܵܡܲ݁ܪ ܐ̄ܢܵܐ : ܘܲܡܦܲܪܸܫ ܐ̄ܢܵܐ ܠܐܲܠܵܗܘܼܬܼܵܐ ܒܲܡܢܵܬܼܵܐ ܡܸܕܸܡ ܐܲܝܟܼ ܕܲܒܼܪܲܚܝܼܩܘܼܬܼܵܐ ܕܕܼܘܼܟܿܬܼܵܐ : ܘܠܵܐ ܗ̄ܘ̣ܵܐ ܚܲܕܼܘܼ ܘܠܹܗ ܟܲܕܼ ܠܹܗ ܡܵܘܕܸܐ ܐ̄ܢܵܐ . ܕܠܵܐ ܩܹܘܲܢܕܼܝܢܘܿܣ ܕܹܝܢ ܐܸܡ̇ܪܹܬܼ : ܕܠܲܕܼܡܘܼܬܼܵܐ ܕܥܲܒܼܕܵܐ ܘܠܲܐܠܵܗܵܐ ܫܲܡܲܗ . ܠܵܐ ܠܗܵܝ̇ ܕܢܸܤܒܲܬ̤ ܘܠܵܐ ܠܗܵܝ̇ ܕܐܸܬܼܢܲܤܒܲܬ̤ : ܡܦܲܪܫܵܐܝܼܬܼ ܡܸܤܬܲܟܿܠܝܼܢ ܚ̄ܢܲܢ . ܐܸܠܵܐ ܒܗܵܝ̇ ܕܢܸܤܒܲܬ̤ ܠܗܵܝ̇ ܕܐܸܬܼܢܲܤܒܲܬ̤ : ܘܲܒܼܗܵܝ̇ ܕܐܸܬܼܢܲܤܒܲܬ̤ ܗ̤ܝ ܗܵܝ̇ ܕܢܸܤܒܲܬ̤ ܡܸܬܼܪܲܢܝܵܐ . ܠܵܐ ܓܹܝܪ ܡܸܬܼܪܲܢܝܵܐ ܡܸܟܹܿܝܠ ܗܵܝ̇ ܕܢܸܒܲܬ̤ ܡܸܢܵܗ̇ ܘܠܵܗ̇ : ܘܠܵܐ ܬܘܼܒܼ ܗܵܝ̇ ܕܐܸܬܢܲܤܒܲܬ̤ . ܕܠܵܐ ܗ̄ܘ̣ܵܐ ܒܗܵܘ̇ ܦܲܪܨܘܿܦܵܐ ܕܗܵܝ̇ ܕܢܸܤܒܲܬ̤ ܘܲܕܼܗܵܝ̇ ܕܐܸܬܼܢܵܤܒܲܬ̤ ܐܝܼܬܼܵܘܗܝ . pb. 291 ܡܵܕܹܝܢ ܠܵܘ ܒܗܵܕܹܐ ܟܵܐܹ̇ܐ ܐܲܢ̄ܬܿ ܒܝܼ : ܐܸܠܵܐ ܡܸܛܠ ܕܲܡܦܲܪܸܫ ܐ̄ܢܵܐ ܠܕܝܼ̈ܠܝܵܬܼܵܐ ܕܲܚܕܼܵܝܘܼܬܼܵܐ ܕܐܝܼܬܼ ܠܟܼܠ ܚܲܕܼ ܡ̣ܢ ܟܝܵܢܹ̈ܐ : ܐܲܝܟܲܢܵܐ ܕܲܡܩܲܝܲܡ ܟܠ ܚܲܕܼ ܡܸܢܗܘܿܢ ܒܲܩܢܘܿܡܹܗ . ܘܠܵܐ ܗ̄ܘ̣ܵܐ ܥܲܠ ܐܲܠܵܗܵܐ ܡܸܠܬܼܵܐ ܐܵܡܲ݁ܪ ܐ̄ܢܵܐ ܕܤܵܠ̈ܩܵܢ : ܐܲܝܟܼ ܐܲܝܢܵܐ ܕܒܼܐܘܼܤܝܼܵܐ ܐܝܼܬܼܵܘܗܝ ܬܵܪ̈ܬܲܝܗܹܝܢ : ܐܵܘ ܕܗܵܠܹܝܢ ܕܒܸܤܪܵܐ ܕܠܵܐ ܩܢܘܿܡܵܐ ܥܲܠ ܐܲܠܵܗܵܐ ܡܸܬܼܢܲܤ̈ܒܵܢ . ܕܢܸܬܼܓܠܸܐ ܒܲܠܚܘܿܕܼ ܒܲܕܡܘܼܬܼܵܐ ܕܒܸܤܪܵܐ : ܘܲܕܼܢܸܬܼܚܲܫܚ ܘܲܕܼܢܸܚܲܫ ܟܠܗܹܝܢ ܗܵܠܹܝܢ ܕܒܸܤܪܵܐ . ܐܵܘ ܕܠܲܟܼܝܵܢܵܐ ܕܒܸܤܪܵܐ ܐܸܬܫܲܚܠܲܦ : ܐܵܘ ܠܚܲܕܼ ܟܝܵܢܵܐ ܐܸܬܼܡܲܙܲܓܼܘ . ܐܵܘ ܒܒܼܘܼܠܒܵܠܵܐ ܐܵܘ ܒܡܸܫܬܲܢܝܵܢܘܼܬܼܵܐ ܤܠ̈ܩܵܢ ܗܵܠܹܝܢ ܕܒܸܤܪܵܐ ܠܐܘܼܤܝܼܵܐ ܕܐܲܠܵܗܵܐ : ܐܵܘ ܒܪܘܼܟܵܒܼܵܐ ܟܝܵܢܵܝܵܐ ܠܫܘܼܡܠܵܝܵܐ ܕܪܘܼܟܵܒܼܵܐ ܟܝܵܢܵܐܝܵܐ : ܕܢܸܚܲܫ ܚܵܫܘܿܫܵܐܝܼܬܼ ܚܲܫܹ̈ܐ ܕܦܲܓܼܪܵܐ . ܟܲܕܼ ܠܵܐ ܡܡܲܠܸܐ ܡܸܕܸܡ ܓܘܼܫܡܵܐ ܒܲܟܼܝܵܢܹܗ ܕܝܼܠܹܗ ܠܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܘܠܵܐ ܡܥܒܸܿܕܼ ܡܲܥܒܿܕܼܵܢ̈ܘܵܬܼܵܐ ܐ̄ܢܵܫܝ̈ܬܼܵܐ : ܠܵܐ ܒܨܒܼܝܵܢܵܐ ܕܢܲܦܫܵܐ : ܘܠܵܐ ܒܪܸܥܝܵܢܵܐ ܐܐ̄ܢܵܫܵܝܵܐ : ܘܠܵܐ ܒܲܪܓܸܫܬܼܵܐ ܕܦܲܓܼܪܵܐ : ܐܸܠܵܐ ܒܪܸܥܝܵܢܵܬܼܵܐ ܘܲܒܼܨܒܼܝܵܢܵܐ ܕܐܲܠܵܗܵܐ : ܐܵܦ ܒܲܪܓܸܫܬܼܵܐ ܕܐܲܠܵܗܵܐ ܪܓܲܫ̣ ܟܠܗܹܝܢ ܐ̄ܢܵܫܝ̈ܬܼܵܐ . ܒܲܫܡܵܐ ܕܹܝܢ ܒܲܠܚܘܿܕܼ : ܕܠܵܐ ܩܢܘܿܡܵܐ ܘܲܕܼܠܵܐ ܡܲܥܒܿܕܼܵܢܘܼܬܼܵܐ ܐܝܼܬܼ ܠܹܗ ܦܲܓܼܪܵܐ . ܘܡܸܛܠ ܗܵܢܵܐ ܐܲܝܟܼ ܡܸܕܸܡ ܝܲܬܿܝܼܪܵܐ ܒܒܲܪܬܼ ܩܵܠܵܐ ܒܲܠܚܘܿܕܼ ܘܒܲܫܡܵܐ ܩܵܪܹܐ ܐܲܢ̄ܬܑܿ ܒܲܪܢܵܫܵܐ : ܒܗܵܝ̇ ܕܐܘܼܤܝܼܵܐ ܘܡܲܥܒܿܕܼܵܢܘܼܬܼܵܐ ܕܒܲܪܢܵܫܵܐ ܠܵܐ ܡܩܲܒܸܿܠ ܐܲܢ̄ܬܿ ܠܡܹܐܡܲܪ . ܘܠܵܐ ܬܪܹܝܢ ܟܝܵܢ̈ܝܼܢ ܢܸܗܘܘܿܢ : ܒܕܼܝܼ̈ܠܝܵܬܼܵܐ ܘܒܲܩܢܘܼܡܹ̈ܐ ܘܒܼܐܘܼܤܝܼܵܐ ܟܠ ܚܲܕܼ ܡܸܢܗܘܿܢ . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܡܸܛܠ ܕܠܵܐ ܡܵܘܕܹܝܬܿ ܕܗ̤ܝ ܟܲܕܼ pb. 292 ܗ̤ܝ ܐܲܠܵܗܵܐ ܡܸܠܬܼܵܐ ܘܲܡܫܝܼܚܵܐ : ܘܡܸܛܠ ܗܵܢܵܐ ܒܐܲܝܠܹܝܢ ܕܲܐ̄ܚܪܹܢܵܐ ܐܵܡ̇ܪܝܼܢ ܠܹܗ ܠܲܡܫܝܼܚܵܐ : ܘܲܐ̄ܚܪܹܪܢܵܐ ܠܐܲܠܵܗܵܐ ܡܸܠܬܼܵܐ : ܤܛܲܪ ܡ̣ܢ ܡܫܝܼܚܵܐ : ܟܵܐܹ̇ܐ ܐܲܢ̄ܬܿ . ܐܸܢܗ̤ܘ ܗܵܟܹܝܠ ܕܐܸܡ̇ܪܹܬܼ ܠܲܡܫܝܼܚܵܐ : ܘܲܐ̄ܚܪܹܢܵܐ ܠܐܲܠܵܗܵܐ ܡܸܠܬܼܵܐ ܤܛܲܪ ܡ̣ܢ ܡܫܝܼܚܵܐ : ܐܵܘ ܠܲܡܫܝܼܚܵܐ ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ : ܛܵܒܼܵܐܝܼܬܼ ܐܵܡ̇ܪܝܼܢ ܗ̣̄ܘܲܝܬܿܘܿܢ . ܐܸܢ ܕܹܝܢ ܗܵܕܹܐ ܠܵܐ ܐܸܡ̇ܪܹܬܼ ܘܠܵܐ ܐܸܡܲ݁ܪ ܐ̄ܢܵܐ : ܐܸܠܵܐ ܕܲܐ̄ܚܪܹܢܵܐ ܡܫܵܘܕܲܥ : ܐܵܦ ܗܵܫܵܐ ܠܵܗ̇ ܠܗܵܕܹܐ ܐܵܡܲ݁ܪ ܐ̄ܢܵܐ . ܠܵܐ ܬܲܗܦܵܟܼ ܠܗܵܝ̇ ܕܐܵܡܲ݁ܪ ܐ̄ܢܵܐ : ܘܒܼܵܗ̇ ܟܲܕܼ ܒܵܗ̇ ܡܸܫܟܲܚ ܐܲܢ̄ܬܿ ܦܘܼܪܫܵܢܵܐ ܕܗܵܘ̇ ܡܸܕܸܡ ܕܡܵܘܕܲܥ . ܐܸܡ̇ܪܹܬܼ ܓܹܝܪ : ܕܲܫܡܵܐ ܕܲܡܫܝܼܚܵܐ : ܡܫܵܘܕܥܵܢܵܐ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܕܐܲܠܵܗܵܐ ܕܹܝܢ : ܚܲܕܼ ܟܝܵܢܵܐ . ܐ̄ܚܪܹܢܵܐ ܗ̄ܘ̣ ܕܹܝܢ ܫܡܵܐ ܕܡܵܘܕܲܥ ܬܪܹܝܢ : ܘܲܐ̄ܚܪܹܢܵܐ ܕܡܵܘܕܲܥ ܚܲܕܼ : ܕܠܵܐ ܗܵܘ̇ ܡܸܕܸܡ ܐ̄ܚܪܹܝܢ ܐܝܼܬܼܵܘܗܝ : ܐܲܟܼܙܢܵܐ ܕܐܵܦ ܥܲܠ ܒܲܪܢܵܫܵܐ ܐܸܢ ܢܹܐܡܲܪ ܐ̄ܢܵܫ : ܕܲܐ̄ܚܪܹܢܵܐ ܡܫܵܘܕܲܥ ܫܡܵܐ ܕܒܲܪܢܵܫܵܐ : ܘܲܐ̄ܚܪܹܢܵܐ ܕܢܲܦܫܵܐ ܡܠܝܼܠܢܼܵܐ . ܠܵܘ ܕܲܐ̄ܚܪܹܢܵܐ ܗ̄ܘ̣ ܒܲܪܢܵܫܵܐ : ܐ̄ܚܪܹܬܼܵܐ ܕܹܝܢ ܢܲܦܫܵܐ ܤܛܲܪ ܡ̣ܢ ܒܲܪܢܵܫܵܐ . ܠܵܐ ܗ̄ܘ̣ܵܐ ܓܹܝܪ ܗܵܘ̇ ܕܐܸܡܲ݁ܪ ܒܲܪܢܵܫܵܐ : ܒܸܠܥܵܕܼ ܢܲܦܫܵܐ ܐܵܡܲ݁ܪ ܠܹܗ . ܡܸܛܠ ܕܲܠܒܲܪ ܡ̣ܢ ܢܲܦܫܵܐ : ܒܵܪܢܵܫܵܐ ܠܵܐ ܐܝܼܬܼܵܘܗܝ . ܐܸܠܵܐ ܗܵܘ̇ ܡ̇ܢ ܕܒܲܪܢܵܫܵܐ : ܡܵܘܕܥܵܢܵܐ ܐܝܼܬܼܵܘܗܝ ܕܲܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢ̈ܝܵܢ : ܕܢܲܦܫܵܐ ܘܲܕܼܦܲܓܼܪܵܐ . ܗܵܘ̇ ܕܹܝܢ : ܕܲܟܼܝܵܢܵܐ . ܐ̄ܚܪܹܝܢ ܗ̄ܘ̣ ܓܹܝܪ ܟܝܵܢܵܐ : ܘܐ̄ܚܪܹܬܼܵܐ ܗ̣̄ܝ ܚܕܼܵܝܘܼܬܼܵܐ ܕܲܟܼܝܵܢܹ̈ܐ . ܡܵܢܵܐ ܗܵܟܹܝܠ ؟ ܐܸܢ ܠܵܐ ܗ̄ܘ̣ܵܐ ܡܸܕܸܡ ܗ̄ܘ̣ ܐ̄ܚܪܹܝܢ ܐܲܠܵܗܵܐ ܡܸܠܬܼܵܐ ܤܛܲܪ ܡ̣ܢ ܡܫܝܼܚܵܐ : ܘܲܡܫܝܼܚܵܐ ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ : ܠܡܵܢܵܐ ܠܵܐ ܦܵܪܘܿܫܵܐܝܼܬܼ ܡܸܚܲܫܲܚ ܐܲܢ̄ܬܿ ܒܲܫܡܵܗܹ̈ܐ : ܐܲܝܟܼ ܡ̇ܢ ܕܗ̤ܝ ܟܲܕܼ ܗ̤ܝ ܡܫܵܘܕܥܵܐ ܒܝܲܕܼ ܗܵܢܵܐ : ܐܵܘ pb. 293 ܒܝܲܕܼ ܗܵܘ̇ ؟ ܐܸܠܵܐ ܠܲܡ ܡܦܲܠܸܓܼ ܐܲܢ̄ܬܿ : ܕܠܵܐ ܐܵܡܲ݁ܪ ܐ̄ܢܵܐ ؟ ܠܲܐܲܠܵܗܵܐ ܡܸܠܬܼܵܐ ܐܸܠܵܐ ܠܲܡܫܝܼܚܵܐ . ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܡܫܝܼܚܵܐ : ܐ̄ܚܪܹܢܵܐ ܕܹܝܢ ܐܲܠܵܗܵܐ ܡܸܠܬܼܵܠܐ . ܐܸܠܵܐ ܫܡܲܥ ܐܵܦ ܡܸܢܲ : ܐ̄ܚܪܹܢܵܐ ܘܲܐ̄ܚܪܹܢܵܐ ܠܵܐ ܐܝܼܬܼܵܘܗܝ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܐܝܼܬܼܵܘܗܝ ܗ̄ܘ̣ܵܐ : ܐܸܢ ܤܛܲܪ ܡ̣ܢ ܐܵܠܵܗܵܐ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܡܫܝܼܚܵܐ . ܐ̄ܚܪܹܢܵܐ ܕܹܝܢ ܘܲܐ̄ܚܪܹܢܵܐ ܡܫܵܘܕܲܥ : ܐܸܢܗ̤ܘ ܕܠܵܐ ܗ̄ܘ̣ܵܐ ܗ̤ܘܝܘܼ ܟܲܕܼ ܗ̤ܘ ܒܐܘܼܤܝܼܵܐ : ܡܸܬܼܚܲܙܝܵܢܵܐ ܘܠܵܐ ܡܸܬܼܚܲܙܝܵܢܵܐ . ܘܐܲܝܠܹܝܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܒܐܘܼܤ̈ܝܼܵܣ ܕܝܼܠܗܹܝܢ ܐܝܼܬܼܵܝܗܹܝܢ : ܘܠܵܐ ܗ̄ܘ̣ܵܐ ܐܲܠܵܗܸܐ ܡܸܠܬܼܵܐ ܐܝܼܬܼܵܘܗܝ ܒܲܟܼܝܵܢܵܐ ܕܬܲܪ̈ܬܲܝܗܹܝܢ . ܟܝܵܢܹ̈ܐ ܕܹܝܢ ܦܪ̈ܝܼܫܹܐ ܡܲܘܕܸܐ ܐܲܢ̄ܬܿ ܕܐܲܠܵܗܵܘܼܬܼܵܐ ܘܲܕܐ̄ܚܢܵܫܘܼܬܼܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܠܵܐ ܗ̄ܘ̣ܵܐ ܟܝܵܢܹ̈ܐ ܡܫܲܚ̈ܠ̱ܦܹܐ ܐܵܡܲ݁ܪ ܐܲܢ̄ܬܿ ܠܹܗ ܠܐܲܠܵܗܵܐ ܡܸܠܬܼܵܐ ܐܸܠܵܐ ܚܲܕ : ܦܘܼܪܫܵܢܵܐ ܕܹܝܢ ܐܝܼܬܼ ܠܹܗ ܠܘܵܬܼ ܚܲܒܼܪܹܗ . ܡܵܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ ܐܵܡܲ݁ܪ ܐܲܢ̄ܬܿ ܠܹܗ ܠܲܡܫܝܼܚܵܐ : ܡܸܛܠ ܕܐܵܡܲ݁ܪ ܐܲܢ̄ܬܿ ܠܹܗ ܟܝܵܢܹ̈ܐ ܡܫܲܚ̈ܠ̱ܦܹܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܚܲܕܼ ܕܹܝܢ ܟܝܵܢܵܐ ܕܐܲܠܵܗܵܐ ܡܸܠܬܼܵܐ : ܠܵܘ ܟܝܵܢܹ̈ܐ ܡܫܲܚ̈ܠ̱ܦܹܐ ܐܝܼܬܼܵܘܗܝ . ܐܵܘ ܐܲܝܟܼ ܡܵܐ ܕܐܸܢܵܐ ܐܸܡ̇ܪܹܬܼ : ܕܲܐ̄ܚܪܹܢܵܐ ܘܲܐ̄ܚܪܹܢܵܐ ܠܵܐ ܐܝܼܬܼܵܝܘܗܝ : ܒܗܵܝ̇ ܕܠܵܐ ܗ̄ܘ̣ܵܐ ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܡܫܝܼܚܵܐ : ܘܠܸܐ ܬܘܼܒܼ ܐܲܠܵܗܵܐ ܡܸܠܬܼܵܐ ܤܛܲܪ ܡ̣ܢ ܡܫܝܼܚܵܐ . ܐ̄ܚܪܹܢܵܐ ܕܹܝܢ ܘܲܐ̄ܚܪܹܢܵܐ ܡܵܘܕܵܥ : ܡܸܛܠ ܕܲܡܫܝܼܚܵܐ ܡ̣ܢ ܐܲܠܵܗܵܐ ܡܸܠܬܼܵܐ ܘܡ̣ܢ ܐ̄ܢܵܫܘܼܬܼܵܐ ܐܝܼܬܼܵܘܗܝ ܒܲܚܕܼܵܝܘܼܬܼܵܐ . ܐܲܠܵܗܵܐ ܕܹܝܢ ܡܸܠܬܼܵܐ ܚܲܕܼ ܟܝܵܢܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܡ̣ܢ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܐܲܠܵܗܵܐ ܡܸܠܬܼܵܐ . pb. 294 ܘܲܠܗܵܠܹܝܢ ܡܸܠܹ̈ܐ ܕܐܸܢܵܐ ܐܵܡܲ݁ܪ ܐ̄ܢܵܐ : ܐܵܦ ܐܲܢ̄ܬܿ ܡܲܤܗܸܕܼ ܐܲܢ̄ܬܿ ܟܲܕܼ ܠܵܐ ܨܵܒܹ̇ܐ ܐܲܢ̄ܬܿ . ܒܪܲܡ ܕܹܝܢ ܡܲܗܗܸܕܼ ܐܲܢ̄ܬܿ ܟܲܕܼ ܐܵܡܲ݁ܪ ܐܲܢ̄ܬܿ : ܕܲܡܫܲܚܠ̱ܦܝܼܢ ܟܝܵܢܹ̈ܐ ܕܐܸܬܼܟܲܢܲܫ ܠܲܚܕܼܵܝܘܼܬܼܵܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܐܸܢܗ̤ܘ ܓܹܝܪ ܕܠܵܐ ܐ̄ܚܪܹܢܵܐ ܘܲܐ̄ܚܪܹܢܵܐ ܡܵܘܕܲܥ ܐܲܢ̄ܬܿ : ܡܸܛܠ ܡ̇ܢ ܗܵܘ̇ ܡܵܐ ܕܠܝܼ ܡܦܝܼܣ ܐܲܢ̄ܬܿ ܠܡܹܐܡܲܪ : ܠܵܐ ܗ̄ܘ̣ܵܐ ܩܲܕܼܡܵܝܑܬܼ ܐܲܢ̄ܬܿ ܐܲܡܪܲܚ̣ܬܿ ܠܡܹܐܡܲܪ : ܕܚܲܕܼ ܡ̣ܢ ܬܪ̈ܲܝܗܘܿܢ ܐܲܠܵܗܵܐ ܡܸܠܬܼܵܐ ؟ ܐܸܠܵܐ ܠܵܐ ܡܸܫܟܲܚ ܗ̣̄ܘܲܝܬܿ ܠܡܹܐܡܲܪ : ܐܵܘ ܠܵܐ ܡܸܫܟܲܚ ܗ̄ܘܹ̇ܝܬܼ ܐܸܢܵܐ ܠܡܸܫܡܲܥ ܥܲܪܛܸܠܵܝܐܝܼܬܼ ܠܪܘܼܫܥܵܟܼ : ܘܡܸܛܠ ܗܵܢܵܐ ܥܒܲܪܬܵܝܗܝ ܟܲܕܼ ܠܵܐ ܡܵܘܕܲܥ ܐܲܢ̄ܬܿ ܠܹܗ . ܐܲܝܟܲܢܵܐ ܕܠܵܐ ܡ̣ܢ ܗܵܪܟܵܐ ܬܸܬܼܟܲܚܲܕܼ : ܘܠܵܐ ܢܸܗܘܸܐ ܠܵܟܼ ܒܹܝܬܼ ܡܲܥܪܩܵܐ : ܐܸܬܼܐ̱ܠܸܨܬܿ ܠܡܵܘܕܵܝܘܼ ܢܲܗܝܼܪܵܐܝܼܬܼ ܫܪܵܪܵܐ . ܐ̄ܚܪܹܢܵܐ ܘܲܐ̄ܚܪܹܢܵܐ ܡܵܘܕܲܥ ܗܵܘ̇ ܘܗܵܘ̇ : ܘܠܵܘ ܐ̄ܚܪܹܢܵܐ ܘܲܐ̄ܚܪܹܬܵܐ ܐܝܼܬܼܵܘܝܗ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲ : ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܣ : ܐܲܝܟܼ ܕܐܵܦ ܥܲܠ ܬܠܝܼܬܼܵܝܘܼܬܼܵܐ ܐܝܼܬܹܝܗ̇ . ܐܸܠܵܐ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܵܠܹܝܢ ܕܒܸܤܪܵܐ : ܕܢܸܚܙܸܐ ܘܲܢܡܲܠܸܠ ܘܢܸܚܲܫ ܗܵܠܹܝܢ ܕܦܲܓܼܪܵܐ : ܒܲܠܚܘܿܕܼ ܕܹܝܢ ܡܸܬܼܚܲܫܵܚܘܼ ܡܸܬܼܚܲܫܲܚ ܒܒܸܤܪܵܐ : ܐܲܝܟܼ ܕܐܵܡ̇ܪܝܼܢ ܐܵܪ̈ܝܢܹܐ : ܘܝܵܗ̈ܒܿܝܼܢ ܠܡܲܥܒܿܕܼܵܢ̈ܘܵܬܼܵܐ ܘܲܠܚܲܫܹ̈ܐ ܠܐܲܠܵܗܘܼܬܼܵܐ ܟܝܵܢܵܐܝܼܬܼ . ܘܐܲܝܟܼ ܐܵܦܘܿܠܝܼܢܵܪܝܼܣ : ܕܲܚܠܵܦ ܡܲܕܥܵܐ ܤܵܥܲ݁ܪ ܟܝܵܢܵܐܝܼܬܼ ܗܵܠܹܝܢ ܕܢܲܦܫܵܐ ܘܲܕܼܦܲܓܼܪܵܐ . ܗܵܟܲܢܵܐ ܘܗܵܢܵܐ ܒܟܼܠܗܹܝܢ ܡܸܚܲܫܲܚ ܒܐܲܠܵܗܵܐ ܡܸܠܬܼܵܐ : ܘܲܒܼܦܲܓܼܪܵܐ ܘܲܒܼܢܲܦܫܵܐ ܝܲܕܼܘܼܥܬܼܵܢܝܼܬܼܵܐ : ܕܢܸܚܲܫ ܚܲܫܹ̈ܐ ܕܦܲܓܼܪܵܐ : ܘܲܕܼܢܥܒܸܿܕܼ ܗܵܠܹܝܢ ܕܢܲܦܫܵܐ ܡܠܝܼܠܬܼܵܐ : ܠܗܘܼܦܵܟܼܵܐ ܘܲܠܕܼܘܼܒܵܪܵܐ ܕܐܲܠܵܗܵܐ ܡܠܬܼܵܐ . ܘܠܗܵܠܹܝܢ ܕܦܲܪܨܘܿܦܵܐ ܕܝܼܠܹܗ : ܠܲܟܼܝܵܢܹܗ ܕܐܲܠܵܗܵܐ ܡܸܠܬܼܵܐ pb. 295 ܝܵܗܹ̇ܒܼ : ܘܠܵܘ ܠܦܲܪܨܘܿܦܵܐ ܕܐ̄ܢܵܫܘܼܬܼܵܐ : ܕܡ̣ܢ ܐ̄ܢܵܫܘܼܬܼܵܐ ܡܸܬܿܬܿܙܝܼܥܵܐ ܐܲܝܟܼ ܟܝܵܢܵܐ ܕܒܲܪܢܵܫܵܐ : ܐܸܠܵܐ ܡ̣ܢ ܐܲܠܵܗܵܐ ܡܸܠܬܼܵܐ . ܡܲܢ̣ܘܼ ܕܹܝܢ ܐܝܼܬܼܵܘܗܝ ܒܲܪܢܵܫܵܐ ܡܫܲܠܡܵܢܵܐ : ܕܠܵܐ ܗ̄ܘ̣ܵܐ ܐܲܝܟܼ ܟܝܵܢܵܐ ܕܒܲܪܢܵܫܵܐ ܡܲܥܒܸܿܕܼ ܘܡܸܬܿܬܲܥܒܲܕܼ ؟ ܒܲܫܡܵܐ ܕܹܝܢ ܒܲܠܚܘܿܕܼ ܐܝܼܬܼܵܘܗܝ ܒܲܪܢܵܫܵܐ : ܘܒܲܫܡܵܐ ܦܲܓܼܪܵܐ : ܘܒܲܫܡܵܐ ܢܲܦܫܵܐ ܡܠܝܼܠܵܬܼܵܐ : ܗܵܘ̇ ܕܒܲܟܼܝܵܢܵܐ ܕܝܵܬܹܗ ܠܵܐ ܡܬܿܬܿܙܝܼܥ . ܠܵܐ ܐܲܝܟܼ ܢܲܦܫܵܐ ܒܪܸܥܝܵܢܵܐ ܘܲܒܼܨܒܼܝܵܢܵܐ : ܘܠܵܐ ܬܘܼܒܼ ܐܲܝܟܼ ܦܲܓܼܪܵܐ ܒܲܪܓܸܫܬܼܵܐ ܢܲܦܫܵܢܵܝܬܼܵܐ . ܐܸܠܵܐ ܐܸܬܼܩܲܝܲܡ ܐܲܠܵܗܵܐ ܡܸܠܬܼܵܐ : ܕܢܸܗܘܸܐ ܠܨܸܒܼܝܵܢܵܐ ܘܲܠܪܸܥܝܵܢܵܐ ܘܠܲܪܓܸܫܬܼܵܐ ܒܦܲܓܼܪܵܐ ܘܲܒܼܢܲܦܫܵܐ : ܐܲܝܟܲܢܵܐ ܕܢܸܥܒܸܿܕܼ ܘܢܸܚܲܫ ܐܲܠܵܗܵܐ ܡܸܵܠܬܼܵܐ ܗܵܠܹܝܢ ܦܲܓܼܪ̈ܵܢܵܝܬܼܵܐ ܪܲܚܿܫܘܼܬܼܵܢܵܐܝܼܬܼ . ܘܗܵܠܹܝܢ ܢܲܦܫܵܢܵܝ̈ܬܼܵܐ : ܠܪܘܼܓܼܙܵܐ : ܘܲܠܚܸܡܬܼܵܐ : ܘܠܲܪ̈ܓܼܝܼܓܼܵܝܼܬܼܵܐ : ܘܲܠܕܼܚܠܬܼܵܐ : ܘܠܲܪܬܹܝܵܬܼܵܐ : ܘܲܠܡܲܚܫ̈ܒܼܵܬܐ : ܘܲܠܤܘܼܥܪ݁ܵܢܹܐ : ܘܲܠܕܼܝܼܢܵܐ : ܘܠܲܓܼܒܼܝܼܬܼܵܐ ܨܸܒܼܝܵܢܵܝܬܼܵܐ : ܗܵܠܹܝܢ ܟܠܗܹܝܢ ܗ̤ܘ ܡܲܥܒܸܿܕܼ ܘܚܵܐܹ̇ܫ : ܚܠܵܦ ܢܲܦܫܵܐ ܘܲܚܠܵܦ ܦܲܓܼܪܵܐ . ܐܲܝܟܲܢܵܐ ܕܲܒܼܙܵܟܼܘܼܬܼܵܐ ܚܵܫܘܿܫܬܼܵܐ ܘܲܟܼܝܵܢܵܝܬܼܵܐ ܕܐܲܠܵܗܵܐ ܡܸܠܬܼܵܐ : ܢܸܙܟܸܿܐ ܟܝܵܢܵܐ ܗܵܘ̇ ܕܚܵܒܼ ܗ̄ܘ̣ܵܐ : ܟܲܕܼ ܝܲܗ̣̄ܒܼ ܠܹܗ ܙܵܟܼܘܼܬܼܵܐ ܕܝܼܠܹܗ : ܕܒܼܐܝܼܕܹܗ ܘܒܹܗ ܢܸܙܟܸܐ ܗ̄ܘ̣ܵܐ : ܕܢܲܤܒܹܿܗ ܠܲܟܼܝܵܢܹܗ . ܗܵܠܹܝܢ ܟܠܗܹܝܢ ܡܫܲܚܠܦܵܢ̈ܝܬܼܵܐ ܐܸܢܹܝܢ ܕܲܟܼܝܵܢܹܗ ܕܐܲܠܵܗܵܐ ܡܸܠܬܼܵܐ : ܟܲܕܼ ܟܝܵܢܵܐܝܼܬܼ ܡܸܬܼܝܲܗ̈ܒܵܢ ܠܹܗ ܕܢܸܚܲܫ : ܘܲܟܼܝܵܢܵܐ ܚܵܫܘܿܫܵܐ ܘܡܸܬܿܚ̱ܠܦܵܢܵܐ ܘܡܸܬܲܓܼܢܝܵܢܵܐ ܐܸܡܲ݁ܪ ܐܲܢ̄ܬܿ ܠܹܗ . ܗܵܘ̇ ܓܹܝܪ ܕܒܲܟܼܝܼܢܹܗ ܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ : ܒܲܟܼܝܵܢܵܐ ܕܹܝܢ ܚܵܫܘܿܫܵܐ ܟܝܵܢܵܐ ܕܗܵܢܵܐ ܗܘ̤ܵܐ : ܚܵܫܘܿܫܵܐ ܐܝܼܬܼܵܘܗܝ ܘܡܸܬܼܚܲܒܿܠܵܢܵܐ ܘܡܸܫܬܿܓܼܢܝܵܢܵܐ . ܗܘ̇ ܓܹܝܪ ܕܒܲܟܼܝܵܢܵܐ ܠܵܐ ܚܵܫܘܿܫܵܐ ܗ̄ܘ̣ ܘܠܵܐ pb. 296 ܡܸܫܬܲܚܠ̱ܦܵܢܵܐ ܘܠܵܐ ܡܸܫܬܲܓܼܢܝܵܢܵܐ : ܘܠܵܐ ܒܚܲܕܼ ܙܢܵܐ ܚܵܐܹ̇ܫ ܒܲܟܼܝܵܢܵܐ ܐ̄ܢܵܫܵܝܵܐ : ܗܵܘ̇ ܡܵܐ ܕܠܲܝܬܿ ܠܹܗ ܒܲܟܼܝܵܢܹܗ ܕܢܸܚܲܫ . ܐܸܢ ܕܹܝܢ ܠܗܵܘ̇ ܕܠܲܝܬܿ ܠܹܗ ܕܢܸܚܲܫ ܒܲܟܼܝܵܢܹܗ : ܠܗܵܢܵܐ ܐܵܡܲ݁ܪ ܐܲܢ̄ܬܿ ܕܚܲܫ̣ ܒܲܟܼܝܵܢܵܐ : ܒܸܕܼܝܵܐ ܗ̄ܘ̣ ܗܵܢܵܐ ܕܢܹܐܡܲܪ ܕܚܲܫ̣ ܒܲܟܼܝܵܢܵܐ ܐ̄ܚܪܹܢܵܐ . ܗܵܘ̇ ܕܹܝܢ ܕܲܠܒܸܕܼܝܵܐ ܐܵܬܹ̇ܐ : ܡܲܛܥܵܝܘܼ ܡܲܛܥܸܐ . ܘܐܲܝܟܼ ܡܵܢܝܼܢܵܝܹ̈ܐ ܥܵܒܹ̇ܕܼ ܠܹܗ ܠܦܘܼܪܩܵܢܲܢ : ܕܲܒܼܡܲܛܥ̱ܝܵܢܘܼܬܼܵܐ ܗܘ̤ܵܐ . ܐܸܡܲܪܘ : ܡܵܢܵܐ ܐܵܡ̇ܪܝܼܢ ܐܢ̄ܬܿܘܿܢ ؟ ܐܲܝܕܵܐ ܗ̣̄ܝ ܓܒܼܝܼܬܼܵܐ ܕܐܵܪ̈ܬܵܕܘܿܟܿܤܹܐ : ܕܗܵܢ̇ܘܿܢ ܕܠܵܐ ܡܸܫܬܲܚ̱ܠܦܵܢܵܐ ܘܠܵܐ ܡܸܫܬܲܓܼܢܝܵܢܵܐ ܡܲܠܦܝܼܢ ܥܲܠ ܐܲܠܵܗܵܐ ܡܸܠܬܼܵܐ : ܐܵܘ ܕܗܵܢ̇ܘܿܢ ܕܲܟܼܝܵܢܵܐ ܐ̄ܢܵܫܵܝܵܐ ܐܵܡ̇ܪܝܼܢ ܠܹܗ ܡ̣ܢ ܡܲܪܝܲܡ ؟ ܗܵܢ̇ܘܿܢ ܕܚܵܫܵܒܿܝܼܢ ܠܹܗ ܢܲܦܫܵܐ ܡܠܝܼܠܬܼܵܐ ܘܝܲܕܘܼܥܬܼܵܢܝܼܬܼܵܐ ܘܒܲܪܢܵܫܵܐ ܡܫܲܠܡܵܢܵܐ : ܘܗܵܝܕܹܝܢ ܟܵܦ̇ܪܝܼܢ ܒܕܼܝܼ̈ܠܵܝܵܬܼܵܐ ܕܐ̄ܢܵܫܘܼܬܼܵܐ : ܘܠܵܐ ܡܵܘܕܹܝܢ ܕܐܝܼܲܝܗܹܝܢ ܐܲܝܟܼ ܕܐܝܼܬܼ ܒܲܟܼܝܵܢܵܐ ܕܒܲܪܢܵܫܵܐ : ܘܡܵܘܠܵܕܼܵܐ ܘܪܘܼܒܵܝܵܐ ܘܬܲܪܒܿܝܼܬܼܵܐ : ܘܡܸܬܿܕܲܪܓܼܵܢܘܼܬܼܵܐ ܕܩܵܘܡܬܼܵܐ ܘܲܕܚܸܟܼܡ̱ܬܼܵܐ ܘܲܕܼܛܲܝܒܿܘܼܬܼܵܐ : ܘܦܘܼܩ̈ܕܵܢܹܐ ܘܲܢܛܘܼܪ̈ܵܬܼܗܘܿܢ ܘܲܡܫܲܡܠ̱ܝܘܼܬܼܗܘܿܢ : ܘܚܲܫܵܐ ܘܲܨܠܝܼܒܼܵܐ ܘܡܵܘܬܵܐ ܘܲܩܝܵܡܬܼܵܐ : ܠܐܲܠܵܗܵܐ ܡܸܠܬܼܵܐ ܐܲܝܟܼ ܕܲܠܡܸܫܬܲܚ̱ܠܦܵܢܵܐ ܘܡܸܫܬܿܓܼܢܝܵܢܵܐ ܝܵܗ̇ܒܿܝܼܢ ܠܹܗ ܟܠܗܹܝܢ . ܡܵܢܵܐ ܐܵܡ̇ܪܝܼܢ ܐܢ̄ܬܿܘܿܢ ؟ ܐܲܠܸܦܘ ܠܲܒܼܢܲܝ̈ܢܵܫܵܐ : ܐܲܝܟܲܢܵܐ ܙܵܕܹܩ ܠܡܸܬܼܪܲܥܵܝܘܼ ܘܲܠܡܵܘܕܵܝܘܼ ؟ ܐܲܠܵܗܵܐ ܡܸܠܬܼܵܐ ܒܲܟܼܝܵܢܵܐ ܐܝܼܬܼܵܘܗܝ ܬܪܹܝܢ ܐܘܼܤ̈ܝܼܵܣ : ܐܵܘ ܠܒܲܪܢܵܫܵܐ ܒܲܟܼܝܵܢܹܗ ܬܲܪܬܹܝܢ ܐܘܼܤ̈ܝܼܵܣ ܡܸܬܼܪܲܥܸܐ ܐܲܢ̄ܬܿ ܕܐܝܼܬܼܵܘܗܝ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ؟ ܐܵܘ ܐܲܠܵܗܵܐ ܡܸܠܬܼܵܐ ܚܕܼܵܐ ܐܘܼܤܝܼܵܐ ܐܝܼܬܼܵܘܗܝ : ܘܐܘܼܤܝܼܵܐ ܕܝܼܠܹܗ ܬܵܘܤܲܦܬܼܵܐ ܠܵܐ ܩܲܒܿܠܲܬ̤ : pb. 297 ܐܲܝܟܼ ܡܵܐ ܕܲܡܬܼܘܿܡܵܐܝܼܬܼ ܐܝܼܬܹܝܗ̇ ܗ̄ܘ̣ܵܬܼ . ܘܐܘܼܤܝܼܵܐ ܕܒܲܪܢܵܐ ܚܕܼܵܐ ܐܝܼܬܹܝܗ̇ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ : ܘܐܲܝܟܼ ܟܝܵܢܵܐ ܕܲܒܼܢܲܝ̈ ܐ̄ܢܵܫܵܐ ܐܵܦ ܐܝܼܬܼܵܘܗܝ ܗ̄ܘ̣ܵܐ ܐܵܦ ܡܸܬܿܕܲܒܲܪ ܗ̄ܘ̣ܐ ؟ ܠܵܐ ܬܵܘܕܹܐ ܗܵܠܹܝܢ : ܘܬܼܘܼܒܼ ܬܸܟܼܦܘܿܪ ܒܗܹܝܢ . ܐܸܬܼܒܲܪܢܲܫ ܐܲܠܵܗܵܐ ܡܸܠܬܼܵܐ : ܕܢܸܥܒܿܕܼܝܼܗ̇ ܠܐ̄ܢܵܫܘܼܬܼܵܐ ܕܡܘܼܬܼܵܐ ܕܐܲܠܵܗܵܐ ܒܹܗ : ܘܲܢܚܲܕܬܼܝܼܗ̇ ܒܹܗ ܒܲܟܼܝܵܢܵܐ ܕܐ̄ܢܵܫܘܼܬܼܵܐ . ܘܗܵܝܕܹܝܢ ܚܲܕܲܬܼܵܗ̇ ܠܲܓܼܒܼܝܼܠܬܹܗ : ܘܚܵܘܝܵܗ̇ ܕܠܵܐ ܚܛܵܗ̈ܝܼܢ ܒܲܢܛܘܼܪ̈ܵܬܼܵܐ ܕܦܘܼܩ̈ܕܵܢܹܐ . ܐܲܝܟܼ ܡ̇ܢ ܕܗ̤ܘ ܒܲܠܚܘܿܕܼܵܘܗܝ ܤܵܦܹ̇ܩ ܗ̄ܘ̣ܵܐ ܕܲܢܚܲܕܬܼܘܼܗܝ : ܠܗܵܘ̇ ܕܩܲܕܼܡܵܝܑܬܼ ܢܦܲܠ̣ ܗ̄ܘ̣ܵܐ ܒܡܸܬܼܥܲܒܼܪܵܢܘܼܬܼܵܐ ܕܲܢܛܘܼܪܬܵܐ ܕܦܘܼܩ̈ܕܵܢܹܬ . ܐܵܘ ܢܲܦܫܹܗ ܝܲܗ̣̄ܒܼ ܚܠܵܦܵܘܗܝ ܠܡܸܛܲܪ ܐܸܢܘܿܢ : ܡܸܛܠ ܕܠܵܐ ܤܵܦܹ̇ܩ ܗ̄ܘ̣ܵܐ ܕܲܕܼܠܵܐ ܚܛܵܗ̈ܝܼܢ ܢܼܬܼܢܛܲܪ . ܡܵܕܹܝܢ : ܡܩܵܝܵܐ ܡܲܦܘܼܠܬܲܢ ܕܠܵܐ ܐܵܤܝܘܼܬܼܵܐ . ܐܲܟܼܙܢܵܐ ܕܲܡܫܲܪܝܵܐ ܕܡܸܬܼܐܲܤܸܐ ܘܲܡܩܵܘܸܐ ܟܲܕܼ ܠܵܐ ܡܗܲܠܸܟܼ : ܐܸܠܵܐ ܡܗܲܠܸܟܼ ܚܠܵܦܵܘܗܝ ܐܵܤܝܼܵܐ : ܐܵܘ ܛܵܥܹ̇ܝܢ ܠܹܗ . ܘܠܵܐ ܐܵܡܲ݁ܪ ܠܹܗ : ܕܩܘܼܡ ܗܲܠܵܟܼ : ܕܡܸܛܠ ܗܵܕܹܐ ܐܵܦ ܐܸܬܼܚܠܸܡܬܿ ܕܲܬܼܗܲܠܸܟܼ . ܡܸܛܠ ܗܵܢܵܐ ܓܹܝܪ ܢܤܲܒ̣ ܕܡܘܼܬܼܵܐ ܕܥܲܒܼܕܵܐ : ܕܲܕܼܠܵܐ ܚܛܵܗ̈ܝܼܢ ܒܲܒܼܪܝܼܬܼܵܗ̇ ܐܝܼܬܹܝܗ̇ ܗ̄ܘ̣ܵܬܼ : ܐܲܝܟܲܢܵܐ ܕܐܵܦ ܒܲܢܛܘܼܪ̈ܵܬܼܵܐ ܕܦܘܼ̈ܩܕܵܢܹܐ ܢܩܲܒܸܿܠ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܲܕܼܗܵܘ̇ ܡܵܐ ܕܐܝܼܬܼ ܗ̄ܘ̣ܵܐ ܒܚܘܼܕܵܬܼܵܐ ܕܲܓܼܒܼܝܼܠܬܹܗ : ܢܸܫܬܲܪܲܪ ܒܲܢܛܘܼܪ̈ܵܬܼܵܐ ܘܒܲܙܗܝܼܪܘܼܬܼܵܐ . ܕܡܸܛܠ ܗܵܕܹܐ ܗܘ̤ܵܐ ܐܵܦ ܚܘܼܕܵܬܼܵܐ ܕܓܲܒܼܝܼܠܬܼܵܐ : ܡܸܛܠ ܡܸܬܼܒܲܪܢܫܵܢܘܼܬܼܵܐ . ܕܒܼܐܝܼܕܹܗ ܢܸܬܼܟܲܬܲܫ ܠܘܼܩܒܲܠ ܚܵܘܒܿܬܼܵܐ . ܐܸܢ ܕܹܝܢ ܠܵܐ ܐܸܫܬܲܡܠܝܲܬ̤ ܗܵܝ̇ pb. 298 ܕܡܸܛܠܵܬܼܵܗ̇ ܐܵܦ ܐܸܬܼܒܲܪܢܲܫ : ܠܲܓܼܡܵܪ ܐܵܦܠܵܐ ܡܸܗܘܵܐ ܗܘ̤ܵܬܼ . ܐܸܠܵܐ ܟܠܗܹܝܢ ܕܡܲܤܒܿܪܵܢܘܼܬܼܵܐ ܘܲܕܼܒܸܕܼܿܝܵܐ ܐܝܼܬܲܝܗܹܝܢ : ܗܵܢܹ̇ܝܢ ܕܠܵܐ ܡܸܫܬܲܡܥܵܢܘܼܬܼܵܐ ܕܒܲܪܢܵܫܵܐ ܩܲܕܼܡܵܝܵܐ : ܘܐܵܦ ܗܵܠܹܝܢ ܕܚܲܝܒܼܵܝ̈ܗܝ ܠܡܵܘܬܵܐ . ܗܵܘ̇ ܓܹܝܪ ܕܠܲܝܬܿ ܗ̄ܘ̣ܵܐ ܠܹܗ ܟܝܵܢܵܐ ܕܡܸܫܟܲܚ ܕܢܸܛܲܪ : ܐܵܦܠܵܐ ܡܸܫܟܲܚ ܗ̄ܘ̣ܵܐ ܕܢܸܛܲܪ . ܡܸܛܠ ܗܵܢܵܐ ܐܵܠܦܵܐ ܒܲܪܢܵܫܵܐ ܕܲܬܼܪܹܝܢ ܢ̣ܛܲܪ : ܐܸܠܵܐ ܚܠܵܦܵܘܗܝ ܐܲܠܵܗܵܐ ܐܸܬܿܕܲܒܲܪ ܘܲܢ̣ܛܲܪ ܠܦܘܼܩ̈ܕܵܢܹܐ : ܡܸܛܠ ܕܐܝܼܬܼܵܘܗܝ ܗ̄ܘ̣ܵܐ ܒܲܟܼܝܵܢܵܐ ܗܵܘ̇ ܕܠܵܐ ܚܵܛܹ̇ܐ . ܘܐܸܢ ܗܵܕܹܐ ܐܝܼܬܹܝܗ̇ : ܡ̇ܢ ܐܵܠ̇ܨܵܐ ܗ̄ܘ̣ܵܬܼ ܥܲܠ ܕܘܼܒܵܪܹ̈ܐ ܕܐ̄ܢܵܫܘܼܬܼܵܐ ܕܲܢܚܵܘܸܐ : ܕܗܵܘ̇ ܕܐܲܠܵܗܵܐ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ : ܐܸܫ̣ܟܲܚ ܠܡܸܛܲܪ ܠܐ̄ܢܵܫܝ̈ܬܼܵܐ . ܗܵܠܹܝܢ ܕܠܵܐ ܐܸܫܟܲܚ ܠܡܸܛܲܪ : ܗܵܘ̇ ܕܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ ؟ ܘܐܸܠܵܐ ܕܲܢܚܵܘܸܐ ܕܠܲܝܬܿ ܗ̄ܘ̣ܵܐ ܠܹܗ ܫܘܼܠܛܵܢܵܐ : ܕܟܲܕܼ ܨܵܒܹ̇ܐ ܗ̄ܘ̣ܵܐ ܕܲܢܫܵܘܙܒܼܝܼܘܗܝ ܡ̣ܢ ܡܵܘܬܵܐ : ܡܸܛܠ ܕܐܲܒܼܵܐ ܠܵܐ ܨܵܒܹ̇ܐ ܗ̄ܘ̣ܵܐ : ܗ̤ܘ ܚܠܵܦ ܟܠ ܐܸܬܿܕܲܒܲܪ ܘܐܸܬܼܢܛܲܪ ܕܠܵܐ ܚܛܵܗܹ̈ܐ : ܘܐܲܝܟܼ ܐܲܝܢܵܐ ܕܠܵܐ ܚܛ̣ܵܐ : ܚܠܵܦ ܦܘܼܪܩܵܢܵܐ ܝܲܗ̣̄ܒܼ ܢܲܦܫܹܗ ܥܲܠ ܐܲܦܲܝ̈ ܟܠܗܘܿܢ ܒܢܲܝ̈ܢܵܫܵܐ . ܗܵܠܹܝܢ ܐܝܼܬܲܝܗܹܝܢ ܕܐܵܪ̈ܬܵܕܘܿܟܿܤܹܐ : ܕܡܵܘܕܹܝܢ ܚܕܼܵܐ ܐܘܼܤܝܼܵܐ ܕܐܲܒܼܵܐ ܘܕܲܒܼܪܵܐ : ܘܚܲܕܼ ܨܸܒܼܝܵܢܵܐ ܘܚܲܕܼ ܚܲܝܠܵܐ . ܗܵܠܹܝܢ ܐܝܼܬܲܝܗܹܝܢ ܕܐܲܝܠܹܝܢ ܕܡܵܘܕܹܝܢ : ܕܠܵܐ ܗ̄ܘ̣ܵܐ ܒܸܕܼܝܵܐ ܘܠܵܐ ܡܲܤܒܿܪܵܢܘܼܬܼܵܐ ܐܝܼܬܲܝܗܹܝܢ ܗܵܠܹܝܢ ܕܲܡܫܝܼܚܵܐ . ܠܵܐ ܗ̄ܘ̣ܵܐ ܒܐܸܤܟܹܡܵܐ ܒܕܸܡ ܥܵܒܹ̇ܕܼ ܗ̄ܘ̣ܵܐ ܟܲܕܼ ܟܦܸܢ ܘܲܨܗܝܼ ܘܲܕܼܚܸܠ̣ : ܟܲܕܼ ܝܵܠܹ̇ܦ ܗ̄ܘ̣ܵܐ ܟܲܕܼ ܠܵܐ ܝܵܕܲܥ̇ : ܘܟܼܠܗܹܝܢ ܐܲܝܠܹܝܢ ܕܡܸܫ̈ܟܿܚܵܢ ܗ̣̄ܘܲܝ̈ ܠܲܡܦܵܤܘܼ ܕܒܲܪܢܵܫܵܐ ܐܝܼܬܼܵܘܗܝ . ܡܸܛܠ pb. 299 ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܒܲܟܼܝܵܢܐ ܒܲܫܪܵܪܵܐ : ܘܒܲܢܵܫܵܐ ܒܲܡܼܝܵܢܵܐ ܘܒܲܫܪܵܪܵܐ . ܘܡܸܛܠ ܗܵܕܹܐ : ܐܵܠ̇ܨܵܐ ܗ̄ܘ̣ܵܬܼ ܥܲܠ ܐܲܠܵܗܘܼܬܼܵܐ ܕܲܬܼܚܕܼܬܼ ܠܒܲܪܢܵܫܵܐ : ܘܥܲܠ ܐ̄ܢܵܫܘܼܬܼܵܐ ܕܬܸܬܼܚܲܕܲܬܼ . ܘܲܕܲܬܸܤܲܒܼ ܠܨܲܠܡܵܐ ܗܵܘ̇ ܕܲܒܼܪܵܗ̇ : ܘܠܵܘ ܠܐܘܼܤܝܼܵܐ ܕܝܼܠܹܗ . ܘܐܵܠ̇ܵܨܵܐ ܗ̄ܘ̣ܵܬܼ ܕܬܸܛܲܪ ܙܗܝܼܪܵܐܝܼܬܼ ܠܕܘܼܒܵܪܵܐ ܕܒܲܪܢܵܫܵܐ ܗܵܘ̇ ܕܲܢܦܲܠ̣ ܗ̄ܘ̣ܵܐ : ܡܸܛܠ ܕܐܵܦ ܥܲܠ ܗܵܕܹܐ ܐܸܬܼܒܲܪܝܲܬ̤ : ܐܲܝܟܼ ܕܲܒܼܢܵܡܘܿܤܵܐ ܕܒܲܟܼܝܵܢܵܐ ܕܲܒܼܢܲܝ̈ܢܵܫܵܐ ܬܸܬܿܕܲܒܲܪ : ܘܬܸܛܲܪ ܨܲܠܡܵܐ ܗܵܘ̇ ܕܒܼܵܪܘܿܝܵܐ : ܒܲܢܛܘܼܪ̈ܵܬܼܵܐ ܕܦܘܼܩ̈ܕܵܢܹܐ ܕܠܵܐ ܚܘܼܒܵܠ : ܟܲܕܼ ܐܲܠܵܗܘܼܬܼܵܐ ܡܸܚܲܫܚܵܐ ܒܦܲܪܨܘܿܦܵܐ ܕܝܼܠܵܗ̇ ܒܲܕܼܡܘܼܬܼܵܐ ܕܥܲܒܼܕܵܐ . ܐܲܝܟܲܢܵܐ ܕܲܒܼܗܵܘ̇ ܦܲܪܨܘܿܦܵܐ ܕܒܹܗ ܐܸܬܼܟܲܬܿܫܲܬ̤ ܐ̄ܢܵܫܘܼܬܼܵܐ : ܒܗܵܢܵܐ ܟܲܕܼ ܬܸܙܟܸܐ ܬܸܫܬܲܪܲܪ ܙܵܟܼܘܼܬܼܵܗ̇ . ܐܝܼܬܼ ܗ̄ܘ̣ ܗ̄ܘ̣ܵܐ ܠܵܗ̇ ܓܹܝܪ ܡ̣ܢ ܚܲܕܼܬܘܼܬܼܵܐ ܕܲܓܼܒܼܝܼܠܬܵܗ̇ : ܨܲܠܡܵܐ ܕܲܒܼܪܘܼܬܼܵܐ ܡ̣ܢ ܗܵܘ̇ ܕܲܒܼܪܵܗ̇ . ܤܢܝܼܩܵܐ ܗ̄ܘ̣ܵܬܼ ܕܹܝܢ ܐܵܦ ܥܲܠ ܦܘܼܪܥܵܢܵܐ ܕܲܢܛܘܼܪ̈ܵܬܼܵܐ ܕܦܘܼܩ̈ܕܵܢܹܐ : ܐܲܝܟܲܢܵܐ ܕܲܕܼܓܼܵܘܵܐ ܢܸܗܘܸܐ ܦܲܪܨܘܼܦܵܐ : ܕܗܵܘ̇ ܕܝܲܗ̣̄ܒܼ : ܘܲܕܼܗܵܘ̇ ܕܢܲܤܒܹܿܗ ܠܨܲܠܡܵܐ ܡܸܛܠ ܡܸܫܬܲܡܥܵܢܘܼܬܹܗ . ܗܵܘ̇ ܕܡܸܛܠ ܕܠܵܐ ܢܲܛܪܹܗ ܗ̄ܘ̣ܵܐ ܐܵܕܼܵܡ : ܟܲܕܼ ܐܸܬܼܝܼܗܸܒܼ ܠܹܗ ܡ̣ܢ ܓܒܼܝܼܠܘܼܬܹܗ : ܐܸܬܼܢܤܸܒܼ ܡܸܢܹܗ . ܠܵܐ ܗܵܟܹܝܠ ܬܵܘܒܸܿܕܼ ܢܝܼܫܵܐ ܕܡܸܬܼܒܲܪܢܫܵܢܘܼܬܼܵܐ : ܐܸܠܵܐ ܗܲܒܼ ܕܝܼ̈ܠܵܝܬܼܵܐ ܕܐܲܠܵܗܘܼܬܼܵܐ : ܘܗܲܒܼ ܕܝܼ̈ܠܵܝܵܬܼܵܐ ܕܐ̄ܢܵܫܘܼܬܼܵܐ : ܘܗܲܒܼ ܚܲܕܼ ܦܲܪܨܘܿܦܵܐ ܕܲܚܕܼܵܝܘܼܬܼܵܐ . ܘܟܼܠܗܹܝܢ ܫܲܪܝܼܪ̈ܵܢ ܐܸܢܹܝܢ : ܘܟܼܠܗܹܝܢ ܐܵܪ̈ܕܘܿܟܿܤܵܝܵܢ . ܐܸܢ ܨܵܒܹ̇ܝܢ ܐܢ̄ܬܿܘܿܢ ܠܡܸܫܡܲܥ : ܗܸܢܹܝܢ ܟܲܕܼ ܗܸܢܹܝܢ ܥܠܲܝܗܹܝܢ ܟܲܕܼ ܥܠܲܝܗܹܝܢ ܡ̣ܢ ܤܵܗ̈ܕܘܵܬܼܵܐ ܐܲܝܠܹܝܢ ܕܐܲܝܬܿܝܼܬܿܘܿܢ ܫܡܲܥܘ . ܐܸܡ̇ܪܹܬܼ ܐܸܢܵܐ : ܗܵܕܹܐ ܐܸܬܼܪܲܥܵܘ ܒܢܲܦܫܟܼܘܿܢ : ܗܵܝ̇ ܕܐܵܦ ܝܼܫܘܿܥ pb. 300 ܡܫܝܼܚܵܐ . ܗܵܘ̇ ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܢܲܦܫܹܗ ܤܲܪܸܩ̣ : ܘܲܕܼܡܘܼܬܼܵܐ ܕܥܲܒܼܕܵܐ ܢܤܲܒܼ . ܠܑܵܐ ܐܸܡ݂ܲܪ : ܗܵܕܹܐ ܐܸܬܼܪܲܥܵܘ : ܗܵܝ̇ ܕܐܵܦ ܐܲܠܵܗܵܐ ܡܸܠܬܼܵܐ : ܕܟܲܕܼ ܐܝܼܬܼܵܘܗܝ ܒܲܕܼܡܘܼܬܼܵܐ ܕܐܲܠܵܗܵܐ : ܕܡܘܼܬܼܵܐ ܕܥܲܒܼܕܵܐ ܢܤܲܒܼ . ܐܸܠܵܐ ܢܤܲܒܼ ܫܡܵܐ ܕܲܡܫܝܼܚܵܐ : ܐܲܝܟܼ ܩܪܵܝܬܼܵܐ ܡܫܵܘܕܥܵܢܝܼܬܼܵܐ ܕܲܬܼܪܹܝܢ ܟܝܵܢ̈ܝܼܢ : ܕܠܵܐ ܩܹܘܲܢܕܹܝܢܘܿܣ . ܘܒܹܗ ܡܫܲܡܲܗ : ܠܲܕܼܡܘܼܬܼܵܐ ܕܥܲܒܼܕܵܐ ܗܵܝ̇ ܕܲܢܤܲܒܼ : ܘܠܲܐܠܵܗܵܐ . ܚܲܕܼ ܗ̤ܘ ܟܲܕܼ ܗ̤ܘ ܡܫܝܼܚܵܐ . ܬܪܹܝܢ ܟܝܵܢ̈ܝܼܢ ܐܸܡ̇ܪܹܬܼ : ܠܲܕܼܡܘܼܬܼܵܐ ܕܥܲܒܼܕܵܐ ܗܵܝ̇ ܕܲܢܤܲܒܼ : ܘܠܲܐܠܵܗܵܐ : ܕܠܵܐ ܦܘܼܪܫܵܢܵܐ . ܐܸܡܲܪܘ ܗܵܠܹܝܢ ܕܲܓܼܪܝܼܓܼܘܿܪܝܼܘܿܣ : ܟܝܵܢܹ̈ܐ ܡ̇ܢ ܬܪܹܝܢ : ܐܲܠܵܗܵܐ ܘܒܲܪܢܵܫܵܐ . ܒܢܲܝ̈ܐ ܕܹܝܢ : ܠܵܘ ܬܪܹܝܢ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܗܘܿܢ ܗܵܢܘܿܢ : ܕܡܸܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ : ܐܸܠܵܐ ܚܲܕܼ ܒܡܘܼܙܵܓܼܵܐ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܘܬܼܘܼܒܼ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܠܵܘ ܠܐܲܠܵܗܵܐ ܡܸܠܬܼܵܐ ܐܸܡ݂ܲܪ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܕܡ̣ܢ ܬܪܹܝܢ ܟܝܵܢ̈ܝܼܢ ܗܘ̤ܵܐ . ܘܠܵܐ ܗ̄ܘ̣ܵܐ ܠܒܲܪܢܵܫܵܐ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܕܡ̣ܢ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܐܸܠܵܐ ܬܪܹܝܢ ܟܝܵܢ̈ܝܼܢ : ܐܲܠܵܗܵܐ ܘܒܲܪܢܵܫܵܐ . ܢܤܲܒܼ ܓܹܝܪ ܠܫܘܼܡܵܗܵܐ ܕܓܼܵܘܵܐ ܕܲܟܼܝܵܢܹ̈ܐ : ܒܪܵܐ ܘܦܵܪܘܿܩܵܐ . ܘܲܕܼܠܵܐ ܤܸܕܼܩܵܐ : ܐܲܠܵܗܵܐ ܘܒܲܪܢܵܫܵܐ ܡܫܲܡܲܗ . ܘܠܲܬܼܪܹܝܢ ܟܝܵܢ̈ܝܼܢ ܡܦܲܠܸܓܼ ܠܗܵܘ̇ ܥܦܝܼܦܵܐ : ܠܗܵܢܘܿܢ ܕܡܸܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܘܒܲܚܕܼܵܝܘܼܬܼܵܐ ܡܸܬܼܐܡܲܪ ܐ̄ܚܪܹܢܵܐ : ܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ ܐ̄ܚܪܹܢܵܐ . ܗܵܟܲܢܵܐ pb. 301 ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ : ܠܵܐ ܗ̄ܘ̣ܵܐ ܕܐܸܫܬܲܚܠܲܦ ܡ̣ܢ ܐܲܠܵܗܘܼܬܹܗ . ܘܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܠܡ̇ܢ ܗܵܟܹܝܠ ܐܸܡ݂ܲܪ ܚܲܕܼ ؟ ܘܲܒܡ̇ܢ ܬܪܹܝܢ ؟ ܘܲܠܡ̇ܢ ܒܐܘܼܤܝܼܵܐ ؟ ܘܲܠܡ̇ܢ ܒܲܚܕܼܵܝܘܼܬܼܵܐ ؟܀ ܘܐܵܦ ܐܲܡܒܿܪܘܿܤܝܼܣ ܕܹܝܢ ܗܸܢܹܝܢ ܟܲܕܼ ܗܸܢܹܝܢ ܐܸܡ݂ܲܪ ܘܠܵܘ ܢܘܼܟܼܪ̈ܵܝܵܬܼܵܐ : ܥܲܠ ܚܕܼܵܝܘܼܬܼܵܐ ܕܐܲܠܵܗܵܐ ܘܲܕܼܒܸܤܪܵܐ . ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢ̈ܝܼܢ . ܚܘܼܪܘ ܒܹܗ : ܫܘܼܒܼܚܵܐ ܡ̇ܢ ܕܐܲܠܵܗܵܐ : ܚܲܫܹ̈ܐ ܕܹܝܢ ܕܒܲܪܢܵܫܵܐ ܀ ܐܵܦ ܗܵܢܵܐ ܓܹܝܪ ܠܲܚܕܼܵܝܘܼܬܼܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ ܐܵܡܲ݁ܪ : ܠܵܘ ܕܚܲܕܼ ܟܝܵܢܵܐ ܬܪܹܝܢ ܟܝܵܢ̈ܝܼܢ : ܐܸܠܵܬ ܒܚܲܕܼ ܦܲܪܨܘܼܦܵܐ ܕܲܒܼܪܵܐ ܬܪ̈ܲܝܗܘܿܢ ܟܝܵܢܹ̈ܐ . ܫܘܼܒܼܚܵܐ ܡ̇ܢ ܕܐܲܠܵܗܘܼܬܼܵܐ : ܚܲܫܹ̈ܐ ܕܹܝܢ ܕܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܐ̄ܚܪܹܢܵܐ ܐܵܡܲ݁ܪ ܒܪܵܐ : ܐ̄ܚܪܹܢܵܐ ܕܹܝܢ ܒܪܵܐ ܠܐܲܠܗܵܐ ܡܸܠܬܼܵܐ . ܐܸܠܵܐ ܕܡܸܕܸܡ ܐ̄ܚܪܹܝܢ ܡܫܵܘܕܲܥ : ܐܲܝܟܼ ܦܲܪܨܘܿܦܵܐ ܘܐܘܼܤܝܼܵܐ . ܐܲܟܼܙܢܵܐ ܕܲܡܫܵܐ ܕܐܲܠܵܗܵܐ : ܗܵܟܲܢܵܐ ܐܵܦ ܫܡܵܐ ܕܲܒܼܪܵܐ . ܗܵܢܵܐ ܡ̇ܢ : ܡܵܘܕܥܵܢܵܐ ܗ̄ܘ̣ ܕܲܟܼܝܵܢܹ̈ܐ . ܗܵܘ̇ ܕܹܝܢ : ܕܦܲܪܨܘܿܦܵܠܐ ܕܲܒܼܪܵܐ : ܗ̤ܘ ܟܲܕܼ ܗ̤ܘ ܐܲܠܵܗܵܐ ܘܲܒܼܪܵܐ ܘܚܲܕܼ ܦܲܪܨܘܼܦܵܐ ܐܝܼܬܼܵܘܗܝ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܘܠܵܘ ܕܲܚܕܼܵܐ ܐܘܼܤܝܼܵܐ . ܡܸܛܠ ܗܵܢܵܐ : ܚܲܕܼ ܒܪܵܐ ܬܪ̈ܲܝܗܘܿܢ : ܘܲܒܼܚܲܕܼ ܒܪܵܐ ܬܪ̈ܵܝܗܘܿܢ ܟܝܵܢܹ̈ܐ . ܠܵܘ ܚܲܕܼ ܐܲܠܵܗܵܐ ܡܸܠܬܼܵܐ ܬܪܹܝܢ ܟܝܵܢ̈ܝܼܢ : ܘܠܵܘ ܚܕܼܵܐ ܐܲܠܵܗܘܼܬܼܵܐ ܬܪܹܝܢ ܟܝܵܢ̈ܝܼܢ . ܠܵܐ ܗ̄ܘ̣ܵܐ ܓܹܝܪ ܒܘܼܠܒܵܠܵܐ ܗܘ̤ܵܐ : ܘܠܵܐ ܗܘ̤ܵܐ ܡܘܼܙܵܓܵܪܐ : ܘܠܵܐ ܬܘܼܒܼ ܫܘܼܚܠܵܦܵܐ ܕܐܘܼܤ̈ܝܼܵܣ ܕܲܠܚܲܕܼ ܟܝܵܢܵܐ ܕܐܘܼܤܝܼܵܐ : ܘܐܵܦܠܵܐ ܬܘܼܒܼ ܒܪܘܼܟܵܒܼܵܐ ܟܝܵܢܵܝܵܐ ܠܲܟܼܝܵܢܵܐ ܡܪܲܟܿܒܼܵܐ . pb. 302 ܡܵܢܵܐ ܗܵܟܹܝܠ ܫܡܲܥܬܿܘܿܢ ܒܡܸܠܲܝ̈ ܕܐܝܼܬܼܵܘܗܝ ܢܘܼܟܼܪܵܝܵܐ ܘܚܲܝܸܒܼܬܿܘܿܢܵܝܗܝ : ܘܤܵܡܬܿܘܿܢ ܗܵܠܹܝܢ ؟ ܗܵܘ̇ ܓܹܝܪ ܫܡܵܐ ܕܲܒܼܪܵܐ ܤܵܐܹ̇ܡ : ܘܗܵܘ̇ ܕܦܵܪܘܿܩܵܐ : ܘܐܵܬܵܢܵܤܝܼܣ ܕܡܵܪܝܵܐ . ܐܲܝܟܲܢܵܐ ܕܹܝܢ ܐܲܡܪܲܚܘ ܠܡܸܬܼܦܲܠܵܓܼܘܼ ܗܵܢ̇ܘܿܢ ܕܡܸܬܼܩܪܹܝܢ ܟܪܸ̈ܤܛܝܵܢܹܐ : ܐܸܢܗ̤ܘ ܕܡܵܪܝܵܐ ܗܵܘ̇ ܕܐܸܬܼܝܼܠܸܕܼ ܡ̣ܢ ܡܲܪܝܲܡ ܒܪܵܐ ܐܝܼܬܼܵܘܗܝ ܒܐܘܼܤܝܼܵܐ ܘܒܲܟܼܝܵܢܵܐ ܕܐܲܠܵܗܵܐ ܐܲܒܼܵܐ : ܒܲܒܼܤܲܪ ܕܹܝܢ ܡ̣ܢ ܙܲܪܥܵܐ ܕܒܹܝܬܼ ܕܵܘܝܼܕܼ ܐܸܬܼܝܼܠܸܕܼ ؟ ܒܸܤܪܵܐ ܓܹܝܪ ܡ̣ܢ ܡܲܪܝܲܡ ܒܬܼܘܼܠܬܼܵܐ . ܕܟܼܝܵܢܵܐ ܗ̄ܘ̣ ܓܹܝܪ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ ܒܬܼܘܼܠܬܼܵܐ : ܐܵܦ ܐܲܢ̄ܬܿ ܝܵܕܲܥ̇ ܐܲܢ̄ܬܿ . ܒܲܟܼܝܵܢܵܐ ܡ̇ܢ ܘܒܼܐܘܼܤܝܼܵܐ ܒܪܵܐ ܕܐܲܠܵܗܵܐ : ܒܐܘܼܤܝܼܵܐ ܘܒܲܟܼܝܵܢܵܐ ܕܐܲܠܵܗܵܐ ܐܲܒܼܵܐ . ܒܲܒܼܤܲܪ ܕܹܝܢ : ܟܝܵܢܵܐ ܐ̄ܢܵܫܵܝܵܐ ܡ̣ܢ ܡܲܪܝܲܡ . ܤܵܡ̣ ܓܹܝܪ ܫܡܵܐ ܓܵܘܵܢܵܝܵܐ ܕܡܵܪܝܵܐ : ܕܕܲܟܼܝܵܢܵܐ ܘܒܲܟܼܝܵܢܵܐ ܡܸܬܼܪܢܸܐ . ܘܐܝܼܬܼ ܕܐܲܝܠܹܝܢ ܕܡܵܘܕ̈ܥܵܢܝܵܬܼܵܐ ܐܸܢܹܝܢ ܕܕܼܝܼ̈ܠܵܝܵܬܼܵܐ ܕܲܟܼܝܵܢܹ̈ܐ : ܟܲܕܼ ܡܵܘܕܲܥ ܬܲܪ̈ܬܲܝܗܹܝܢ : ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . ܗܵܘ̇ ܡ̣ܢ ܐܲܠܵܗܵܐ ܐܲܒܼܵܐ ܒܲܟܼܝܵܢܵܐ : ܘܗܵܘ̇ ܡ̣ܢ ܐܲܢ̄ܬܿܬܼܵܐ ܒܲܟܼܝܢܵܐ . ܠܵܘ ܟܲܕܼ ܐܸܡܲ݁ܪ ܠܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐ̄ܢܵܫܵܝܵܐ : ܒܲܟܼܝܵܢܹܗ ܡ̣ܢ ܐܲܠܵܗܵܐ ܐܲܒܼܵܐ ܐܵܡܲ݁ܪ ܠܹܗ . ܐܸܠܵܐ ܐܵܦ ܒܕܸܝܼ̈ܠܵܝܵܬܼܵܐ ܟܝܵܢܵܝ̈ܬܼܵܐ ܠܲܬܼܪ̈ܲܝܗܘܿܢ ܟܝܵܢܹ̈ܐ ܡܵܘܕܲܥ . ܠܵܐ ܗ̄ܘ̣ܵܐ ܕܠܵܐ ܦܲܪܨܘܿܦܵܐ ܘܲܕܼܠܵܐ ܩܢܘܿܡܵܐ ܥܵܒܹ̇ܕܼ ܠܲܟܼܝܵܢܵܐ ܐ̄ܢܵܫܵܝܵܐ : ܘܠܵܐ ܠܗܵܘ̇ ܐܲܠܵܗܵܝܵܐ . ܘܠܵܘ ܐܲܝܟܼ ܡܸܕܸܡ ܝܼܬܿܝܼܪܵܐ ܕܠܵܐ ܡܫܲܡܠܲܝ : ܗܘ̤ܵܬܼ ܡܸܬܼܒܲܪܢܫܵܘܼܬܼܵܐ ܕܥܲܠ ܐܲܦܲܝ̈ܢ : ܐܲܝܟܲܢܵܐ ܕܥܲܠ ܐܲܠܵܗܵܐ ܢܲܤܸܩ ܐ̄ܢܵܫܝ̈ܬܼܵܐ : ܐܲܝܟܼ ܕܐܵܡ̇ܪܝܼܢ ܐܵܪ̈ܝܵܢܹܐ : ܕܚܲܫ̣ ܒܲܟܼܝܵܢܵܐ ܚܲܫܹ̈ܐ ܕܝܼܠܲܢ : ܒܲܟܼܝܵܢܹܗ ܕܝܼܠܹܗ ܘܲܒܼܦܲܪܨܘܿܦܹܗ : ܟܲܕܼ ܡܸܕܸܡ ܠܵܐ ܡܵܘܬܲܪ ܒܸܤܪܵܐ . ܐܸܠܵܐ ܐܲܝܟܼ ܡܵܐ ܕܲܡܫܲܡܠܝܵܐܝܼܬܼ ܡܸܬܼܪܲܢܝܵܐ ܐ̄ܢܵܫܘܼܬܼܵܐ ܐܲܝܟܼ ܟܝܵܢܵܐ ܕܒܲܪܢܵܫܵܐ : ܟܠܗܹܝܢ ܕܲܒܼ̈ܢܲܝ ܐ̄ܢܵܫܵܐ pb. 303 ܡܫܲܡܠܝܵܐܝܼܬܼ ܐܝܼܬܼ ܠܹܗ : ܟܲܕܼ ܥܵܒܹ̇ܕܼ ܟܲܕܼ ܚܵܐܹ̇ܫ : ܐܲܟܼܡܵܐ ܕܲܡܟܼܵܢ ܟܝܵܢܵܐ ܕܲܒܼܢܲܝ̈ܢܵܫܵܐ . ܒܵܗ̇ ܒܲܕܼܡܘܼܬܼܵܐ ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܿܬܲܥܸܤܪܹ̈ܐ . ܕܒܲܫܡܹܗ ܠܲܡ ܕܝܼܫܘܿܥ ܟܠ ܒܪܘܿܟ ܬܸܟܿܘܿܦ ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܟܼܠ ܠܸܫܵܢ ܢܵܘܕܹܐ ܕܡܵܪܝܵܐ ܗ̄ܘ̣ ܝܼܫܘܿܥ ܡܫܝܼܚܵܐ . ܡܸܛܠ ܕܗܵܘ̇ ܕܲܠܒܸܫ̣ : ܠܗܵܘ̇ ܕܐܸܬܼܠܒܸܫ ܡܝܲܩܲܪ ܐ̄ܢܵܐ . ܘܡܸܛܠ ܗܵܘ̇ ܕܠܵܐ ܡܸܬܼܚܙܸܐ : ܤܵܓܹ̇ܕܼ ܐ̄ܢܵܐ ܠܗܵܘ̇ ܕܡܸܬܼܚܙܸܐ . ܠܵܐ ܡܸܬܼܦܲܪܸܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ : ܡܸܛܠ ܗܵܢܵܐ ܐܝܼܩܵܪܹܗ ܕܗܵܘ̇ ܕܠܵܐ ܡܸܬܼܦܪܸܫ ܠܵܐ ܡܦܲܪܸܫ̣ ܐ̄ܢܵܐ . ܡܦܲܪܸܫ ܐ̄ܢܵܐ ܟܝܵܢܹ̈ܐ : ܘܲܡܚܲܝܸܕܼ ܐ̄ܢܵܐ ܠܤܸܓܼܕܬܼܵܐ ܀ ܒܵܥܹ̇ܐ ܐ̄ܢܵܐ ܘܲܡܦܝܼܣ ܐ̄ܢܵܐ ܠܟܼܘܿܢ : ܕܲܒܼܟܼܠ ܕܘܼܟ ܙܗܝܼܪܵܐܝܼܬܪ ܬܸܬܼܒܲܩܘܿܢ : ܕܠܵܐ ܥܵܕܹܠ ܠܝܼ ܐܲܝܟܼ ܕܒܲܡܢܵܬܼܵܐ ܡܢܵܬܼܵܐ ܤܵܐܹ̇ܩ ܐ̄ܢܵܐ ܘܲܡܦܲܠܸܓܼ ܐ̄ܢܵܐ ܐܲܠܵܗܘܼܬܼܵܐ ܘܲܠܐ̄ܢܵܫܘܼܬܼܵܐ : ܒܲܕܼܡܘܼܬܼ ܐܲܝܠܹܝܢ ܕܲܒܼܕܼܘܼܬܼܵܐ ܦܪܝܼܫܝܼܢ ܡ̣ܢ ܚܕܼܵܕܹ̈ܐ . ܐܲܝܟܲܢܵܐ ܓܹܝܪ ܡܸܬܼܦܪܸܫ ܗܵܘ̇ ܠܵܒܼܘܿܫܵܐ ܡ̣ܢ ܠܒܼܘܼܫܹܗ : ܘܗܵܘ̇ ܕܲܟܼܤܸܐ ܡ̣ܢ ܗܵܘ̇ ܕܲܓܼܠܸܐ : ܐܲܝܟܲܢܵܐ ܕܐܵܦ ܒܗܹܝܢ ܒܡܸ̈ܠܲܝܢ ܐܵܘܤܸܦܢ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ ܀ ܐܸܠܵܐ ܐܵܡܲ݁ܪ ܐܲܢ̄ܬܿ ܠܝܼ : ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ . ܐܲܝܟܲܢܵܐ ܗܵܟܹܝܠ ܡܸܬܼܦܟ̇ܫܝܼܢ ܟܝܵܢܹ̈ܐ : ܗܵܢܘܿܢ ܕܠܵܐ ܡܸܢܼܦܲܪܫܝܼܢ ؟ ܒܡܸܠܬܼܵܐ ܗ̄ܘ̣ ܓܹܝܪ ܡܸܬܼܝܲܕܼܥܝܼܢ ܐܲܝܟܼ ܠܘܼܤ̈ܝܼܵܣ : ܕܠܵܐ ܒܘܼܠܒܵܠܵܐ ܕܠܵܐ ܡܘܼܙܵܓܼܵܐ . ܐܲܝܟܲܢܵܐ ܕܒܲܚܕܼܵܝܘܼܬܼܵܐ ܢܛܝܼܪܝܼܢ ܬܪ̈ܲܝܗܘܿܢ ܟܝܵܢܹ̈ܐ ܒܲܟܼܝܵܢܵܝܵܬܼ̈ܗܘܿܢ : ܘܲܒܼܕܼܝ̈ܠܵܝܵܬܼܵܐ pb. 304 ܕܐܘܼܤܝܼܵܐ ܟܝܵܢܵܐܝܼܬܼ . ܐܲܝܟܼ ܕܲܟܼܝܵܢܵܐ ܐܲܠܵܗܵܝܵܐ ܒܲܟܼܝܵܐ ܕܐܲܠܵܗܵܐ ܢܸܬܼܪܢܸܐ : ܘܲܟܼܝܵܢܵܐ ܐ̄ܢܵܫܵܝܵܐ ܒܲܟܼܝܵܢܵܐ ܕܐ̄ܢܵܫܘܼܬܼܵܐ ܒܐܘܼܤܝܼܵܐ ܢܸܬܼܪܢܸܐ . ܗܵܢܵܐ ܡܦܲܪܸܫ ܒܲܡ̈ܢܵܘܵܢ ܡ̈ܢܵܘܵܢ : ܗܵܘ̇ ܕܐܸܡܲ݁ܪ ܕܒܲܐܠܵܗܘܼܬܼܵܐ ܡܸܬܼܪܲܢܝܵܐ ܐ̄ܢܵܫܘܼܬܼܵܐ ܒܲܟܼܝܵܢܵܐ : ܘܠܵܐ ܗ̄ܘ̣ܵܐ ܐ̄ܢܵܫܘܼܬܼܵܐ ܐܲܠܵܗܘܼܬܼܵܐ ܡܸܬܼܪܲܢܝܵܐ . ܘܠܵܐ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܐܵܘ ܒܐܸܤܟܹܿܡܵܐ : ܐܵܘ ܒܠܵܐ ܩܘܼܝܵܡܵܐ ܕܒܸܤܪܵܐ : ܐܵܘ ܒܚܵܫܘܿܫܘܼܬܼܵܐ : ܐܵܘ ܒܲܡܥܒܿܕܼܵܢܘܼܬܼܵܐ ܕܲܪܓܸܫܵܬܼܵܐ ܘܒܲܟܼܝܵܢܵܐ ܕܒܸܤܪܵܐ . ܐܸܢ ܓܹܝܪ ܠܵܘ ܗܵܟܲܢܵܐ ܡܸܬܼܪܢܸܐ . ܐܵܦܠܵܐ ܐܚܪܵܢܝܵܐܝܼܬܼ ܡܸܬܼܪܢܸܐ . ܘܠܵܐ ܬܘܼܒܼ ܐ̄ܚܪܵܢܝܵܐܝܼܬܼ ܠܒܲܪ ܡ̣ܢ ܗܵܟܲܢܵܐ ܡܸܫܟܿܚܵܐ : ܕܗܵܘ̇ ܕܲܕܼܠܵܐ ܬܚܘܼܡ ܐܝܼܬܼܵܘܗܝ ܘܠܵܐ ܡܸܤܬܲܝܟܼܵܢܵܐ : ܒܦܘܼܪܫܵܢܵܐ ܢܤܲܝܟܼܝܼܘܗܝ . ܐܵܦ ܓܹܝܪ ܒܹܗ ܒܗܵܘ̇ ܡܵܐ ܕܒܸܐܓܲܪܬܹܗ ܐܵܡܲ݁ܪ ܗ̄ܘ̣ܵܐ : ܗ̤ܘ ܗܵܢܵܐ ܪܸܥܝܵܢܵܐ ܐܝܼܬܼ ܠܹܗ . ܠܵܐ ܠܲܡ ܡܸܬܼܒܲܛܠܝܼܢ ܫܘܼܚ̈ܠܵܦܹܐ ܕܲܟܼܝܵܢܹ̈ܐ : ܡܸܛܠ ܚܕܼܵܝܘܼܬܼܵܐ . ܒܫܘܼܚ̈ܠܵܦܹܐ ܓܹܝܪ ܟܝܵܢܵܝܹ̈ܐ : ܠܗܵܠܹܝܢ ܕܲܡܚܲܝܕܹܝܢ ܡܦܲܪܸܫ : ܟܲܕܼ ܠܵܐ ܡܸܬܼܦܲܪܫܵܢܵܐܝܼܬܼ ܦܪܲܫ̣ : ܒܡܸܠܬܼܵܐ ܓܹܝܪ ܕܐܘܼܤܝܼܵܐ ܦܪܲܫ̣ . ܐ̄ܚܪܹܬܼܵܐ ܗ̣̄ܝ ܓܹܝܪ ܡܸܠܬܼܵܐ ܘܪܸܥܝܵܢܵܐ ܕܐܲܠܵܗܘܼܬܼܵܐ : ܘܲܐ̄ܚܪܹܬܼܵܐ ܗ̣̄ܝ ܕܐ̄ܢܵܫܘܼܬܼܵܐ . ܗܵܢ̇ܘܿܢ ܓܹܝܪ ܡܸܬܼܦܲܪ̈ܫܵܢܹܐ : ܡܸܬܼܦܲܪ̈ܫܵܢܹܐ ܐܝܼܬܲܝܗܘܿܢ . ܐܸܠܵܐ ܬܪܹܝܢ ܟܝܵܢ̈ܝܼܢ ܐܸܡܲ݁ܪ ܐ̄ܢܵܐ : ܕܲܐ̄̇ܚܪܹܢܵܐ ܡ̇ܢ ܗܵܘ̇ ܕܲܠܒܸܫ̣ : ܘܲܐ̄ܚܪܹܢܵܐ ܗܵܘ̇ ܕܡܸܬܼܠܒܸܫ . ܘܲܬܼܪܹܝܢ ܐܸܢܘܿܢ ܦܲܪ̈ܨܘܿܦܹܐ : ܕܗܵܘ̇ ܕܲܠܒܸܫ̣ : ܘܲܕܼܗܵܘ̇ ܕܡܸܬܼܠܒܸܫ . ܐܸܠܵܐ ܡ̣ܢ ܬܪܹܝܢ ܟܝܵܢ̈ܝܼܢ : ܐܵܦ ܐܲܢ̄ܬܿ ܡܵܘܕܸܐ ܐܲܢ̄ܬܿ . ܠܵܘ ܕܠܵܐ ܦܲܪܨܘܿܦܵܐ ܘܠܵܘ ܕܠܵܐ ܩܢܘܿܡܵܐ : ܒܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܸܬܼܝܼܕܲܥ ܟܠܚܲܕܼ ܡܸܢܘܗܘܿܢ . ܠܵܘ ܬܪܹܝܢ ܦܲܪ̈ܨܘܿܦܹܐ ܕܲܒܼ̈ܢܲܝܵܐ ܡܸܬܼܪܢܹܝܢ : ܘܠܵܐ ܬܘܼܒܼ ܬܪܹܝܢ ܦܵܪ̈ܨܘܿܦܹܐ pb. 305 ܕܲܒܼܢܲܝ̈ܢܵܫܵܐ : ܐܸܠܵܐ ܕܚܲܕܼ ܒܲܪܢܵܫܵܐ . ܕܒܹܗ ܟܲܕܼ ܒܹܗ ܒܲܙܢܵܐ ܡܸܤܬܲܥܪܵܐ : ܐܵܦ ܡ̣ܢ ܗܵܘ̇ ܐ̄ܚܪܹܢܵܐ . ܠܦܲܪܨܘܿܦܵܐ ܓܹܝܪ : ܘܠܵܘ ܠܐܘܼܤܝܼܵܐ ܘܠܲܟܼܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐ ܕܦܲܪ̈ܨܘܼܦܹܐ . ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܲܚܕܼܵܐ ܐܘܼܤܝܼܵܐ ܕܠܵܐ ܩܢܘܿܡܵܐ ܡܸܬܼܪܲܢܝܵܐ : ܐܲܝܟܼ ܐܲܝܕܵܐ ܕܠܲܚܕܼܵܐ ܐܘܼܤܝܼܵܐ ܐܸܬܼܚܲܕܲܬ̤ . ܘܚܲܕܼ ܦܲܪܨܘܿܦܵܐ ܕܼܵܚܕܵܐ ܐܘܼܤܝܼܵܐ ܐܝܼܬܼܵܘܗܝ . ܐܸܠܵܐ ܡܩܝܼܡܝܼܢ ܟܝܵܢܹ̈ܐ ܒܦܲܪ̈ܨܘܿܦܲܝܗܘܿܢ ܘܒܲܟܼܝܵܢܲܝ̈ܗܘܿܢ : ܘܲܒܼܦܲܪܨܘܿܦܵܐ ܕܲܚܕܼܵܝܘܼܬܼܵܐ . ܒܦܲܪܨܘܿܦܵܬ ܓܹܝܪ ܟܝܵܢܵܝܵܐ ܕܲܐ̄ܚܪܹܢܵܐ : ܐܵܦ ܐ̄ܚܪܹܢܵܐ ܒܹܗ ܟܲܕܼ ܒܹܗ ܡܸܬܼܚܲܫܲܚ ܡܸܛܠ ܚܕܼܵܝܘܼܬܼܵܐ . ܘܗܵܟܲܢܵܐ : ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ . ܒܦܲܪܨܘܿܦܵܐ ܕܲܚܕܼܵܐ ܐܘܼܤܝܼܵܐ : ܦܲܪܨܘܿܦܵܐ ܕܐܘܼܤܝܼܵܐ ܐ̄ܚܪܹܬܼܵܐ ܡܸܬܼܚܲܫܲܚ ܒܹܗ ܟܲܕܼ ܒܹܗ . ܠܐܲܝܕܵܐ ܓܹܝܪ ܐܘܼܤܝܼܵܐ : ܕܠܵܐ ܦܲܪܨܘܿܦܵܐ ܒܵܥܹ̇ܐ ܐܲܢ̄ܬܿ ܠܡܸܥܒܲܕܼ ؟ ܠܗܵܝ̇ ܕܐܲܠܵܗܘܿܬܼܵܐ ؟ ܘܲܠܗܵܝ̇ ܕܐ̄ܢܵܫܘܼܬܼܵܐ ؟ ܡܵܕܹܝܢ ܠܵܐ ܐܲܠܵܗܵܐ ܡܸܠܬܼܵܐ ܬܹܐܡܲܪ ܒܸܤܪܵܐ : ܘܐܵܦ ܠܵܐ ܠܒܸܤܪܵܐ ܒܪܵܐ . ܐܸܢ ܕܹܝܢ ܠܐܲܠܵܗܵܐ ܡܸܠܬܼܵܐ ܬܹܐܡܲܪ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܐܵܠܵܗܵܐ ܘܒܲܪܢܵܫܵܐ : ܠܒܲܪܢܵܫܵܐ ܕܹܝܢ ܘܠܵܐ ܡܸܕܸܡ . ܡܸܕܸܡ ܐ̄ܚܪܹܢܵܐ ܙܵܕܹܩ ܠܡܸܪܢܵܐ ܥܠܲܝܟܼ . ܕܐܵܘ ܫܡܵܐ ܘܐܸܤܟܹܡܵܐ ܒܲܠܚܘܿܕܼ ܕܒܲܪܢܵܫܵܐ ܕܠܵܐ ܟܝܵܢܵܐ ܡܸܕܸܡ ܐܵܡ݂ܲܪ ܐܲܢ̄ܬܿ ܕܡܸܢܹܗ ܡܸܫܬܲܡܲܗ ܐܲܠܵܗܵܐ ܡܸܠܬܼܵܐ : ܐܵܘ ܐܲܝܟܼ ܡ̇ܢ ܕܐ̄ܢܵܫܘܼܬܼܵܐ ܡܸܕܸܡ ܠܵܐ ܐܵܘܬܿܪܲܬ̤ ܒܲܟܼܝܵܢܵܐ ܠܦܲܪܨܘܿܦܵܐ ܕܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ : ܐܵܘ ܡܸܛܠ ܕܢܸܫܟܲܚ ܕܢܸܬܼܓܿܠܸܐ ܘܲܕܼܢܸܚܲܫ ܚܲܫܹ̈ܐ ܐ̄ܢܵܫܵܝܹ̈ܐ ܐܲܠܵܗܵܐ ܡܸܠܬܼܵܐ ܒܠܵܐ ܨܸܒܼܝܵܢܹܗ . ܕܟܲܕܼ ܒܠܵܐ ܪܲܓܿܘܼܫܬܼܵܢܘܼܬܼܵܐ ܚܵܐܹ̇̄ܫܵܐ ܗ̄ܘ̣ܵܬܼ ܐ̄̈ܢܵܫܘܼܬܼܵܐ : ܐܲܠܵܗܵܐ ܡܸܠܬܼܵܐ ܚܵܐܹ̇ܫ ܗ̄ܘ̣ܵܐ ܚܲܫܹ̈ܐ ܕܦܲܓܼܪܵܐ pb. 306 ܘܚܲܫܹ̈ܐ ܕܢܲܦܫܵܐ ܘܚܲܫܹ̈ܐ ܕܡܲܕܿܥܵܐ . ܘܥܵܒܹ̇ܕܼ ܗ̄ܘ̣ܵܐ : ܘܡܸܬܼܥܒܸܕܼ . ܘܡܸܛܠ ܗܵܢܵܐ ܠܟܼܠܗܹܝܢ ܥܵܒܹ̇ܕܼ ܐܲܢ̄ܬܿ ܠܗܹܝܢ ܕܐܲܠܵܗܵܐ ܡܸܠܬܼܵܐ : ܘܡܲܦܸܩ ܐܲܢ̄ܬܿ ܠܐ̄ܢܵܫܘܼܬܼܵܐ . ܐܸܢ ܡ̣ܢ ܗܵܕܹܐ ܕܲܬܼܪܹܝܢ ܟܝܵܢ̈ܝܼܢ ܕܐܵܘܕܝܼܬܿ ܥܲܡܝ ܡܸܫܬܸܿܠ ܐܲܢ̄ܬܿ : ܒܵܗ̇ ܟܲܕܼ ܒܵܗ̇ ܒܡܸܠܬܼܵܐ ܐܸܫܬܲܐܠ ܐܵܦ ܡ̣ܢ ܕܬܹܐܡܲܪ ܕܐܸܬܼܒܲܤܲܪ ܐܲܠܵܗܵܐ ܡܸܠܬܼܵܐ : ܐܵܦ ܡ̣ܢ ܒܸܤܪܵܐ ܕܒܹܗ ܐܸܬܼܒܲܤܲܪ ܐܵܘ ܐܸܬܼܒܲܪܢܲܫ . ܒܵܗ̇ ܒܲܕܼܡܘܼܬܼܵܐ : ܐܵܦ ܥܲܠ ܒܲܪܢܵܫܵܐ ܐܵܦ ܥܲܠ ܐܲܠܵܗܵܐ . ܐܸܠܵܐ ܠܵܘ ܬܪܹܝܢ ܐܲܠܵܗܹ̈ܐ ܡܸܠܹ̈ܐ : ܘܠܵܘ ܬܪܹܝܢ ܒܸܤܪܹ̈ܐ ܥܵܒܹ̇ܕܼ ܗܵܘ̇ ܕܗܵܟܲܢܵܐ ܐܵܡܲ݁ܪ . ܐܸܠܵܐ ܡܫܲܡܠܝܵܐܝܼܬܼ ܕܠܵܐ ܒܘܼܨܵܪ ܥܵܒܹ̇ܕܼ ܬܵܘܕܝܼܬܼܵܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܕܒܼܵܗ̇ ܐܸܬܼܒܲܪܢܫܲܬ̤ . ܕܠܵܐ ܒܡܲܤܒܿܪܵܢܘܼܬܼܵܐ ܬܸܬܼܪܢܸܐ ܐ̄ܢܵܫܘܼܬܼܵܐ : ܐܵܦܠܵܐ ܬܘܼܒܼ ܒܫܘܼܚܠܵܦ ܐܘܼܤܝܼܵܐ ܘܲܒܼܫܘܼܚܠܵܦ ܕܡܘܼܬܼܵܐ : ܕܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܠܲܟܼܝܵܢܵܐ ܕܒܲܪܢܵܫܵܐ . ܘܟܲܕܼ ܗܵܟܲܢܵܐ ܗܵܘ̇ܝܵܐ : ܐܵܦ ܠܵܐ ܒܡܘܼܙܵܓܼܵܐ ܘܲܒܼܒܼܘܼܠܒܵܠܵܐ ܐܵܘ ܒܫܘܼܚܠܵܦ ܐܘܼܤܝܼܵܐ : ܘܐܵܦܠܵܐ ܬܘܼܒܼ ܒܪܘܼܟܵܒܼܵܐ ܟܝܵܢܵܐ ܕܐ̄ܢܵܫܘܼܬܼܵܐ ܡܸܬܼܪܢܸܐ . ܟܠܗܹܝܢ ܡܲܤ̈ܠܲܝܵܬܼܵܐ ܐܸܢܹܝܢ ܘܲܕܼܚܘܼܒܵܠܵܐ : ܘܲܠܚܲܢܦܘܼܬܼܵܐ ܘܲܠܗܲܪ̈ܵܛܝܼܩܹܐ ܠܵܚ̈ܡܵܢ : . ܘܲܠܕܼܝܼ̈ܠܵܝܵܬܼܵܐ ܕܟܼܠ ܟܝܵܢ̈ܝܼܢ ܡܚܲܒ̈ܠܵܢ . ܐܸܠܵܐ ܐܘܿ ܕܲܝܵܢܹ̈ܐ ܡܝܲܬܿܪܹ̈ܐ : ܨܵܒܹ̇ܝܢ ܐܢ̄ܬܿܘܿܢ ܠܡܲܝܬܝܘܼ ܤܵܗܕܘܼܬܼܵܐ ܕܡ̣ܢ ܐܲܒܼ̈ܗܵܬܼܵܐ ܕܐܸܬܼܟܲܬܼܒܲܬ̤ ܡܸܢܟܼܘܿܢ ܕܐܸܬܼܚܲܫܲܚ ܒܵܗ̇ ؟ ܕܟܲܕܼ ܒܤܵܗ̈ܕܹܐ ܕܠܵܐ ܦܘܼܠܓܼܵܐ ܐܸܬܼܚܲܫܲܚ : ܬܹܐܠܦܘܼܢ ܕܐܵܦ ܐܸܢܵܐ ܗܸܢܹܝܢ ܗܵܠܹܝܢ ܐܸܡ̇ܪܹܬܼ . ܘܚܲܝܸܒܼܬܿܘܿܢܵܢܝ ܐܲܝܟܼ ܕܠܲܐܝܢܵܐ ܕܠܵܘ ܗܵܠܹܝܢ ܐܸܡܲ݁ܪ : ܘܐܲܝܟܼ ܕܲܒܼܚܸܡܬܼܵܐ ܒܲܥܪܝܼܪܵܝܬܼܵܐ ܘܲܒܼܚܸܫܘܿܡܟܼܵܐ ܚܲܝܸܒܼܬܿܘܿܢܵܝܢ . ܡܵܢܵܐ ܓܹܝܪ pb. 307 ܡܸܕܸܡ ܐ̄ܚܪܹܝܢ ܐܸܡ̇ܪܹܬܼ : ܠܒܲܪ ܡ̣ܢ ܗܵܘ̇ ܕܲܓܼܪܝܼܓܼܘܿܪܝܼܘܼܣ ܐܸܡ݂ܲܪ ؟ ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܗܘܿܢ ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܼܩܲܢ . ܐܸܢܗ̤ܘ ܕܠܵܘ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܗܵܝ̇ ܕܠܵܐ ܡܸܬܼܚܲܙܝܵܢܵܐ ܠܗܵܝ̇ ܕܡܸܬܼܚܲܙܝܵܢܵܐ : ܘܗܵܝ̇ ܕܲܕܼܠܵܐ ܙܲܒܼܢܵܐ ܠܗܵܝ̇ ܕܲܬܼܚܹܝܬܼ ܙܲܒܼܢܵܐ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ : ܬܪ̈ܲܝܗܘܿܢ ܓܹܝܪ ܚܲܕܼ ܒܡܘܼܙܵܓܼܵܐ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܗ ܀ ܚܙܝܼ ܓܹܝܪ ܕܠܲܠܒܼܘܼܫܵܐ ܐܵܡܲ݁ܪ ܡܸܬܼܚܲܙܝܵܢܵܐ : ܘܲܠܗܵܘ̇ ܕܲܠܒܸܫ̣ ܠܵܐ ܡܸܬܼܚܲܙܝܵܢܵܐ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܼܵܘܗܝ : ܐܲܠܵܗܵܐ ܘܒܲܪܢܵܫܵܐ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ ܐܝܼܬܼܵܘܗܝ : ܐܸܠܵܐ ܒܦܲܪܨܘܿܦܵܐ ܚܲܕܼ ܒܲܚܕܼܵܝܘܼܬܼܵܐ : ܕܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܐܲܠܵܗܵܐ ܡ̇ܢ ܡ̣ܢ ܒܲܪܢܵܫܵܐ ܡܸܬܼܐ̱ܡܲܪ ܕܐܸܬܼܒܲܪܢܲܫ : ܘܒܲܪܢܵܫܵܐ ܡ̣ܢ ܐܲܠܵܗܵܐ ܡܸܬܼܐ̱ܡܲܪ ܕܐܸܬܼܐܲܠܲܗ : ܠܵܐ ܗ̄ܘ̣ܵܐ ܕܐܸܫܬܲܚܠܲܦ ܡ̣ܢ ܐܲܠܵܗܘܼܬܼܵܐ . ܐܲܠܵܗܵܐ ܡ̇ܢ ܐܲܠܵܗܵܐ ܩ̣ܵܘܝܼ ܘܐܸܬܼܒܲܪܢܲܫ : ܘܒܲܪܢܵܫܵܐ ܒܲܪܢܵܫܵܐ ܩܵܘܝܼ ܘܐܼܬܲܠܲܗ . ܠܦܲܪܨܘܿܦܵܐ ܓܹܝܪ ܕܲܚܕܼܵܕܹ̈ܐ ܢܵܤ̇ܒܿܝܼܢ : ܘܠܵܘ ܠܲܟܼܝܵܢܹ̈ܐ . ܡܸܛܠ ܗܵܕܹܐ ܐ̄ܚܪܹܝܢ ܘܲܐ̄ܚܪܹܝܢ : ܘܠܵܘ ܐ̄ܚܪܹܢܵܐ ܘܲܐ̄ܚܪܹܢܵܐ ܒܦܲܪܨܘܼܦܵܐ . ܒܡܸܠܬܼܵܐ ܓܹܝܪ ܕܡܸܬܼܐ̱ܡܲܪ ܕܐܸܬܼܐܲܠܲܗ ܒܲܪܢܵܫܵܐ : ܒܵܗ̇ ܟܲܕܼ ܒܵܗ̇ ܒܡܸܠܬܼܵܐ ܡ̣ܢ ܟܠ ܦܪܘܿܣ ܝܵܗ̇ܒܿܝܼܢ ܠܹܗ ܕܢܸܤܬܿܓܸܕܼ ܘܢܸܬܲܡܲܫ . ܒܗܵܢܵܐ ܕܒܹܗ ܘܡܸܢܹܗ ܗܘ̤ܵܬܼ ܠܹܗ ܕܢܸܬܼܐܲܠܲܗ : ܒܲܚܕܼܵܐ ܤܸܓܼܕܬܼܵܐ ܒܵܗ̇ ܟܲܕܼ ܒܵܗ̇ : ܐܵܦܸܢ ܐܲܝܟܼ ܐ̄ܚܪܹܢܵܐ ܘܲܐ̄ܚܪܹܢܵܐ ܡܸܬܼܪ̱ܢܸܐ ܒܲܟܼܝܵܢܹ̈ܐ : ܘܲܕܼܠܵܐ ܦܘܼܪܵܫ ܒܲܚܕܼܵܝܘܼܬܼܵܐ . ܒܡܸܠܬܼܵܐ ܕܹܝܢ ܕܲܟܼܝܵܢܹ̈ܐ ܕܲܦܪܝܼܫܝܼܢ : ܐ̄ܚܪܹ݂ܢܵܐ ܘܲܐ̄ܚܪܹܢܵܐ ܐܵܦ ܐܝܼܬܼܵܘܗܝ ܘܡܸܬܼܐܢܸܐ . ܐܲܝܠܹܝܢ ܕܫܵܠ̈ܡܵܢ ܠܗܵܠܹܝܢ ܐܸܡ݂ܲܪ ܘܐܵܦ ܐܵܬܵܢܵܤܝܼܣ . ܗܵܫܵܐ ܟܲܕܼ ܡܸܠܬܼܵܐ ܗܘ̤ܵܐ ܒܲܪܢܵܫܵܐ : ܘܲܥܒܲܕܼ ܐܸܢܹܝܢ ܕܝܼܠܹܗ ܠܗܵܠܹܝܢ ܕܒܸܤܪܵܐ : pb. 308 ܠܵܐ ܡܸܟܹܿܝܠ ܗܸܢܹܝܢ ܟܲܕܼ ܗܸܢܹܝܢ ܡܸܬܼܩܲܪ̈ܒܼܵܢ ܠܦܲܓܼܪܵܐ : ܡܸܛܠ ܡܸܠܬܼܵܐ ܕܲܗܘ̤ܵܐ ܒܹܗ ܀ ܐܸܡ݂ܲܪ ܓܹܝܪ : ܕܲܒܼܦܲܓܼܪܵܐ ܗܘ̤ܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܠܵܒܼܘܿܫܵܐ ܒܲܠܒܼܘܼܫܵܐ : ܘܲܒܼܡܸܬܼܚܲܙܝܵܢܵܐ ܠܵܐ ܡܸܬܼܚܲܙܝܵܢܵܐ . ܠܵܘ ܐܲܝܟܼ ܡ̇ܢ ܕܐܸܬܼܒܲܠܒܲܠܘ : ܘܠܵܘ ܐܲܝܟܼ ܡ̇ܢ ܕܐܸܫܬܲܚܠܲܦܘ : ܐܸܠܵܐ ܐܲܝܟܼ ܡ̣ܢ ܕܲܡܩܵܘܹܝܢ ܒܲܟܼܝܵܢܲܝ̈ܗܘܿܢ ܬܪ̈ܲܝܗܘܿܢ : ܘܥܵܒܼ̇ܕܝܼܢ ܠܗܹܝܢ ܕܝܼ̈ܠܵܝܵܬܼܵܐ ܕܓܼܵܘܵܐ . ܕܗܵܘ̇ ܕܥܵܒܹ̇ܕܼ ܘܲܕܼܗܵܘ̇ ܕܐܝܼܬܼܵܘܗܝ ܒܐܘܼܤܝܼܵܐ ܕܝܼܠܵܗ̇ : ܘܐܝܼܬܼ ܠܹܗ ܗܵܠܹܝܢ ܐܲܝܠܹܝܢ ܕܡܸܬܼܥܲܒܼ̈ܕܵܢ ܕܝܼ̈ܠܵܝܵܬܼܵܐ . ܘܓܲܠܝܵܐ ܕܲܬܼܪܹܝܢ ܐܵܡܲ݁ܪ : ܐܲܠܵܗܵܐ ܡܸܠܬܼܵܐ : ܘܦܲܓܼܪܵܐ ܗܵܘ̇ ܗܘ̤ܵܐ : ܘܕܲܥܒܲܕܼ ܐܸܢܹܝܢ ܕܝܼܠܹܗ . ܕܗܵܠܹܝܢ ܕܗܵܢܵܐ ܢܸܗܘ̈ܝܵܢ ܕܗܵܘ̇ : ܘܲܕܼܗܵܘ̇ ܕܗܵܢܵܐ . ܟܲܕܼ ܡܩܵܘܸܐ ܒܹܗ ܒܦܲܓܼܪܵܐ : ܗܵܢܵܘ ܕܹܝܢ ܐܲܠܵܗܵܐ ܡܸܠܬܼܵܐ ܠܵܐ ܚܵܫܘܿܫܵܐ : ܠܵܐ ܬܘܼܒܼ ܡܸܬܼܩܲܪܲܒܼ ܠܹܗ ܚܲܫܵܐ ܕܒܸܤܪܵܐ . ܡܸܛܠ ܐܲܠܵܗܵܐ ܡܸܠܬܼܵܐ ܕܒܹܗ ܗܘ̤ܵܐ : ܐܝܼܬܼ ܠܹܗ ܡܵܘܠܵܕܼܵܐ ܕܡ̣ܢ ܐܲܠܵܗܵܐ . ܡܸܛܠ ܡܸܠܬܼܵܐ ܫܡܲܝܵܢܵܐ ܗܵܘ̇ ܕܒܹܗ ܗܘ̤ܵܐ : ܫܡܲܝܵܢܵܐ ܗܘ̤ܵܐ . ܡܸܛܠ ܕܹܝܢ ܗܵܘ̇ ܕܒܹܗ ܗܘ̤ܵܐ : ܐܵܦ ܗ̤ܘ ܡܸܤܬܿܓܸܕܼ ܥܲܡ ܐܲܠܵܗܵܐ ܡܸܠܬܼܵܐ ܕܐܝܼܬܼܵܘܗܝ ܤܓܼܝܼܕܼܵܐ . ܡܸܛܠ ܗܵܘ̇ ܕܲܠܒܸܫ̣ : ܡܝܲܩܲܪ ܐ̄ܢܵܐ ܠܲܠܒܼܘܼܫܵܐ . ܠܒܸܫ̣ ܗ̄ܘ̣ܵܐ ܓܹܝܪ ܕܡܘܼܬܼܵܐ ܕܥܲܒܼܕܵܐ : ܐܲܝܟܼ ܕܐܸܡ݂ܲܪ ܓܪܝܼܓܼܘܿܪܝܼܘܿܣ : ܡܲܠܟܵܐ ܕܡܲܠܟܹ̈ܐ ܘܡܵܪܵܐ ܕܡܵܪ̈ܵܘܵܬܼܵܐ : ܕܡܘܼܬܼܵܐ ܕܥܲܒܼܕܵܐ ܠܒܸܫ̣ ܗ̄ܘ̣ܵܐ . ܠܡܵܢܵܐ ܗܵܟܹܝܠ : ܟܲܕܼ ܠܗܵܠܹܝܢ ܩܲܒܸܿܠܬܿܘܿܢ : ܠܡܸܠܲܝ̈ ܕܹܝܢ ܩܲܛܪܸܓܼܬܿܘܿܢ ܒܪܘܼܫܥܵܐ ؟ ܘܠܵܐ ܗ̄ܘ̣ܵܐ ܐܵܦ ܠܗܵܠܹܝܢ ܕܗܵܡ̇ܘܿܢ : ܕܲܠܡܸܠܲܝ̈ ܕܝܼܠܝܼ ܫܲܪܲܪܘ ؟ ܐܵܘ ܕܲܠܡܵܐ ܤܵܒܼܪܝܼܢ ܐܢ̄ܬܿܘܿܢ : ܕܠܵܘ ܒܡܸܠܲܝ̈ ܕܝܼܠܝ ܡܸܤ̈ܬܲܠܝܵܢ ܐܵܦ ܗܵܠܹܝܢ : ܕܲܒܼܡܸܠܬܼܵܐ ܘܲܒܼܪܸܥܝܵܢܵܐ ܗܸܢܹܝܢ pb. 309 ܟܲܕܼ ܗܸܢܹܝܢ ܐܝܼܬܲܝܗܹܝܢ . ܐܵܘ ܕܲܠܡܵܐ ܠܗܵܠܹܝܢ ܘܲܠܗܵܠܹܝܢ ܡܒܲܛܠܝܼܢ ܐܢ̄ܬܿܘܿܢ ܕܠܵܐ ܢܸܬܼܐܲܡܪ̈ܵܢ : ܘܤܵܝ̇ܡܝܼܢ ܐܢ̄ܬܿܘܿ ܬܘܼܒܼ ܠܗܵܠܹܝܢ ܕܝܼܠܝ : ܟܲܕܼ ܡܵܘܒܿܕܝܼܢ ܐܢ̄ܬܿܘܿܢ ܠܗܵܘ̇ ܡ̇ܢ ܕܗܵܠܹܝܢ ܐܸܡ݂ܲܪ . ܘܐܵܦ ܐܲܢ̄ܬܿܘܿܢ : ܟܲܕܼ ܠܵܐ ܨܵܒܹ̇ܝܢ ܐܢ̄ܬܿܘܿܢ : ܤܵܗ̈ܕܹܐ ܐܝܼܬܲܟܿܘܿܢ ܠܝܼ . ܘܤܵܗܕܝܼܢ ܐܢ̄ܬܿܘܿܢ ܠܝܼ : ܒܗܵܠܹܝܢ ܕܤܵܒܼܪܝܼܢ ܐܢ̄ܬܿܘܿܢ ܕܫܵܪܹܝܢ ܐܢ̄ܬܿܘܿܢ ܠܗܵܠܹܝܢ ܕܝܼܠܝ . ܡܸܛܠ ܕܐܵܦ ܐܲܢ̄ܬܿܘܿܢ ܫܵܠܡ̇ܝܼܢ ܐܢ̄ܬܿܘ ܠܗܵܠܹܝܢ : ܘܲܠܢܲܦܫܟܼܘܿܢ ܫܪܹܝܢ ܐܢ̄ܬܿܘܿܢ . ܡܸܛܠ ܕܕܲܠܩܘܼܒܼܠܵܐ ܕܢܲܦܫܟܼܘܿܢ ܐܵܡ̇ܪܝܼܢ ܐܢ̄ܬܿܘܿܢ . ܘܐܸܢ ܡܸܫܟܲܚ ܐ̄ܢܵܐ ܕܲܝܵܢܹ̈ܐ ܕܠܵܐ ܕܵܡܹ̇ܝܢ ܠܟܼܘܿܢ : ܠܵܐ ܗܵܘܹ̇ܐ ܠܝܼ ܥܲܡܠܵܐ ܠܲܡܦܵܤܘܼ : ܕܚܲܕܼ ܗ̤ܘ ܟܲܕܼ ܗ̤ܘ ܪܸܥܝܵܢܵܐ ܐܝܼܬܼܵܘܗܝ ܘܐܵܦ ܗܵܠܹܝܢ ܕܫܲܪܟܵܐ : ܘܠܵܐ ܤܵܒܲܪ̇ ܐ̄ܢܵܐ ܕܙܵܕܸܩ ܠܡܸܦܠܲܚ ܤܲܓܿܝܼܵܐܝܼܬܼ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܫܒܲܥܸܤܪܹ̈ܐ : ܕܥܲܠ ܗܲܝܡܵܢܘܼܬܼܵܐ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ ܡܸܠܬܼܵܐ ܐܵܦ ܡ̣ܢ ܩܕܵܡ ܡܸܬܼܒܲܪܢܫܵܢܘܼܬܼܵܐ ܒܪܵܐ ܘܐܲܠܵܗܵܐ : ܘܐܝܼܬܼܵܘܗܝ ܗ̄ܘ̣ܵܐ ܥܲܡ ܐܲܒܼܘܼܗܝ . ܢܤܲܒ̣ ܕܹܝܢ ܒܙܲܒܼ̈ܢܹܐ ܐ̄ܚܪ̈ܵܝܹܐ : ܕܡܘܼܬܼܵܐ ܕܒܲܒܼܕܵܐ . ܐܸܠܵܐ ܟܲܕܼ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܩܕܼܝܡ ܒܪܵܐ : ܘܡܸܬܼܩܪܸܐ ܗ̄ܘ̣ܵܐ ܐܵܦ ܡ̣ܢ ܒܵܬܲܪ ܡܲܤܒܼܵܐ . ܠܵܐ ܡܸܫܟܿܚܵܐ ܕܢܸܬܼܩܪܸܐ ܒܪܵܐ ܒܦܘܼܪܫܵܢܵܐ : ܕܠܵܐ ܬܪܹܝܢ ܒܢܲܝ̈ܐ ܢܲܥܸܠ ܒܗܲܝܡܵܢܘܼܬܲܢ . ܐܸܠܵܐ ܡܸܛܠ ܕܲܠܗܵܘ̇ ܢܩܸܦ̣ ܕܡ̣ܢ ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܒܪܵܐ : ܗܵܘ̇ ܕܲܢܩܸܦ̣ ܠܹܗ ܠܵܐ ܡܸܫܟܿܚܵܐ ܕܒܼܐܝܼܩܵܪܵܐ ܕܲܒܼܪܘܼܬܼܵܐ ܒܦܘܼܪܫܵܢܵܐ ܢܸܥܒܿܕܹܗ . ܒܐܝܼܩܵܪܵܐ ܐܵܡܲ݁ܪ pb. 310 ܐ̄ܢܵܐ ܕܲܒܼܪܘܼܬܼܵܐ : ܘܠܵܘ ܒܲܟܼܝܵܢܵܐ . ܡܸܛܠ ܗܵܢܵܐ : ܐܵܦ ܡܸܠܬܼܵܐ ܡܫܝܼܚܵܐ ܡܸܫܬܲܡܲܗ : ܡܸܛܠ ܕܐܝܼܬܼ ܠܹܗ ܢܲܩܝܼܦܘܼܬܼܵܐ ܕܲܠܘܵܬܼ ܡܫܝܼܚܵܐ ܐܲܡܝܼܢܵܐܝܼܬܼ . ܐܸܠܵܐ ܡܸܛܠ ܕܠܵܐ ܗܸܢܹܝܢ ܟܲܕܼ ܗܸܢܹܝܢ ܢܹܐܡܲܪ ܥܠܲܝܗܹܝܢ ܟܲܕܼ ܥܗܠܲܝܗܹܝܢ ܢܲܠܸܙ ܠܩܵܪܘܿܝܵܐ : ܢܹܐܬܸܐ ܠܲܢ ܥܲܠ ܤܵܗ̈ܕܘܵܬܼܗܘܿܢ : ܗܵܠܹܝܢ ܕܐܲܝܟܼ ܕܤܵܒܼ̇ܪܝܼܢ ܠܘܼܩܒܲܠܝ ܓܲܒܿܝܼܘ ܐܸܢܹܝܢ : ܘܐܲܝܟܼ ܕܲܫܦܲܪܘ ܠܗܘܿܢ ܤܵܡ̣ܘ ܐܸܢܹܝܢ . ܕܲܒܼܗܹܝܢ ܚܵܘ̇ܝܼܬܼ ܘܲܡܚܵܘܸܐ ܐ̄ܢܵܐ : ܕܠܵܐ ܡܸܕܸܡ ܕܢܘܼܟܼܪܵܝ ܐܲܡܝܼܪ ܠܝܼ : ܕܐܸܬܼܚܲܝܒܹܬܼ ܒܕܼܝܼܢܵܐ ܗܵܢܵܐ ܕܠܵܐ ܒܘܼܚܵܢܵܐ . ܫܡܲܥ̣ܘ ܠܲܓܼܪܝܼܓܼܘܿܪܝܼܘܿܣ ܐܲܦܸܤܩܘܿܦܵܐ ܕܐܵܢܲܙܝܲܢܙܘܼ ܡܵܢܵܐ ܐܵܡܲ݁ܪ . ܡ̣ܢ ܐܲܝܠܹܝܢ ܕܗܸܢܘܿܢ ܟܬܲܒܼܘ . . . ܠܵܘ ܓܹܝܪ ܠܒܲܪܢܵܫܵܐ ܚܢܲܢ ܡ̣ܢ ܐܲܠܵܗܘܼܬܼܵܐ : ܚܲܕܼ ܘܠܹܗ ܟܲܕܼ ܠܹܗ ܐܵܡ̇ܪܝܼܢ ܚ̄ܢܲܢ . ܩܲܕܼܡܵܝܑܬܼ ܓܹܝܪ ܠܵܘ ܠܒܲܪܢܵܫܵܐ : ܐܸܠܵܐ ܠܐܲܠܵܗܵܐ ܘܲܒܼܪܵܐ ܘܝܼܚܝܼܕܼܵܝܵܐ ܕܡ̣ܢ ܩܕܼܵܡ ܥܵܠܡܹ̈ܐ . ܕܠܵܐ ܡܡܲܙܲܓܼ ܗ̄ܘ̣ܵܐ ܒܓܼܘܪܫܡܵܐ : ܘܠܵܐ ܒܐܲܝܠܹܝܢ ܕܲܒܼܓܼܘܼܫܡܵܐ . ܒܚܲܪܬܼܵܐ ܕܹܝܢ : ܐܵܦ ܠܒܲܪܢܵܫܵܐ ܢܤܲܒܼ ܀ ܡܵܢܵܐ ܗܵܟܹܝܠ ܡܸܬܼܚܙܸܐ ܠܟܼܘܿܢ ؟ ܕܲܠܩܘܼܒܼܠܵܐ ܐܝܼܬܼܵܘܗܝ ؟ ܦܲܚܸܡܘ ܐܸܢܹܝܢ ܥܲܡ ܚܕܼܵܕܹ̈ܐ : ܠܬܵܪ̈ܬܲܝܗܹܝܢ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ ܡܸܠܬܼܵܐ : ܐܵܦ ܩܕܵܪܡ ܡܸܬܼܒܲܪܢܫܵܢܘܼܬܼܵܐ : ܒܪܵܐ ܘܐܲܠܵܗܵܐ : ܘܐܝܼܬܼܵܘܗܝ ܗ̄ܘ̣ܵܐ ܥܲܡ ܐܲܒܼܵܐ . ܤܝܼܡܘܼ ܗܵܠܹܝܢ ܕܲܓܼܪܝܼܓܼܘܿܪܝܼܘܿܣ . ܩܲܕܼܡܵܝܑܬܼ ܡ̇ܢ ܓܵܘ ܒܲܪܢܵܫܵܐ : ܐܸܠܵܐ ܐܲܠܵܗܵܐ ܘܲܒܼܪܵܐ ܒܲܠܚܘܿܕ . ܗܵܠܹܝܢ ܕܲܠܩܘܼ̈ܒܼܠܵܝܵܬܼܵܐ ܡܸܤܬܲܒܼܪ̈ܵܢ ܠܟܼܘܿܢ . ܐܸܡܲܪܘ ܠܐܲܝܠܹܝܢ ܕܐܸܬܼܐܡܲܪ ܡܹܢܝ ܐܸܢ ܢܸܩ̈ܦܵܢ : ܢܤܲܒܼ ܕܹܝܢ ܒܚܲܪܬܼܵܐ ܕܙܲܒܼ̈ܢܹܐ ܕܙܲܒܼ̈ܢܹܐ ܕܡܘܼܬܼܵܐ ܕܥܲܒܼܕܵܐ ܀ ܤܝܼܡܘ ܠܘܼܩܒܲܠܗܹܝܢ ܕܲܓܼܪܝܼܓܼܪܝܼܘܿܣ ܀ ܒܚܲܪܬܼܵܐ ܕܹܝܢ : ܐܵܦ ܠܒܲܪܢܵܫܵܐ ܢܤܲܒܼ . ܕܲܠܡܵܐ pb. 311 ܕܲܠܩܘܼ̈ܒܼܠܵܝܵܬܼܵܐ ܡܸܤܬܲܒܼܪ̈ܵܢ ܠܟܼܘܿܢ : ܤܝܼܡܘ ܠܗܵܠܹܝܢ ܕܐܸܬܼܐܡܲܪ ܡܹܢܝ . ܐܸܠܵܐ ܐܝܼܬܼܵܗܝ ܗ̄ܘ̣ܵܐ ܩܕܼܵܡ ܗܵܢܵܐ : ܘܡܸܬܼܩܪܸܐ ܗ̄ܘ̣ܵܐ ܒܪܵܐ . ܡ̣ܢ ܒܵܬܲܪ ܡܲܤܒܹܗ ܕܹܝܢ : ܠܵܐ ܡܫܟܿܚܵܐ ܕܢܸܤܬܿܕܸܩ ܘܢܸܬܼܦܪܸܫ ܡܦܲܪܫܵܐܝܼܬܼ ܘܲܕܼܢܸܬܼܩܪܸܐ ܒܪܵܐ ܀ ܤܝܼܡܘ ܕܲܓܼܪܝܼܓܼܘܿܪܝܼܘܿܣ ܀ ܐܵܦܠܵܐ ܓܹܝܪ ܠܒܲܪܢܵܫܵܐ ܤܵܕܼܩ̇ܝܼܢ ܚ̄ܢܲܢ ܡ̣ܢ ܐܲܠܵܗܘܼܬܼܵܐ . ܐܸܡܲܪܘ ܠܗܵܠܹܝܢ ܕܡܹܝܢ ܕܫܲܪܟܵܐ : ܕܲܡܒܲܨܪ ܐܲܢ̄ܬܿ ܐܸܬܿܬܿܤܝܼܡ ܐܲܝܟܼ ܕܡܹܢܝ : ܕܠܵܐ ܬܪܹܝܢ ܒܢܲܝ̈ܐ ܢܹܐܡܲܪ ܀ ܤܝܼܡܘ ܠܗܵܠܹܝܢ ܕܲܓܼܪܝܼܓܼܘܿܪܝܼܘܿܣ ܀ ܐܸܠܵܐ ܠܚܲܕܼ ܗ̄ܘ̣ : ܘܠܹܗ ܟܲܕܼ ܠܹܗ ܐܵܡ̇ܪܝܼܢ ܚ̄ܢܲ . ܐܸܡܲܪܘ ܗܵܠܹܝܢ ܕܫܲܪܟܵܐ ܕܝܼܠܝܼ . ܐܸܠܵܐ ܡܸܛܠ ܕܲܠܗܵܘ̇ ܐܸܬܼܢܩܸܦ ܕܲܒܼܫܘܼܪܵܐ ܐܝܼܬܼܵܘܗܝ ܗ̄ܘ̣ܵܐ ܒܪܵܐ : ܗܵܘ̇ ܕܐܸܬܼܢܩܸܦ ܠܹܗ : ܠܵܐ ܡܸܫܟܿܚܵܐ ܕܐܝܼܩܵܪܵܐ ܕܲܒܼܪܘܼܬܼܵܐ ܒܦܘܼܪܫܵܢܵܐ ܢܩܲܒܸܠ . ܕܐܝܼܩܵܪܵܐ ܐܸܡ̇ܪܹܬܼ : ܘܠܵܘ ܒܲܟܼܝܵܢܵܐ ܀ ܤܝܼܡܘ ܠܗܵܠܹܝܢ ܕܲܓܼܪܝܼܓܼܘܿܪܝܼܘܿܣ ܀ ܟܝܵܢܹ̈ܐ ܡ̇ܢ ܓܹܝܪ ܬܪܹܝܢ : ܐܲܠܵܗܵܐ ܘܒܲܪܢܵܫܵܐ : ܐܲܝܟܼ ܕܐܵܦ ܢܲܦܫܵܐ ܘܦܲܓܼܪܵܐ . ܒܢܲܝ̈ܐ ܕܹܝܢ ܠܵܘ ܬܪܹܝܢ . ܐ̄̈ܚܪܹܝܢ ܗ̄ܘ̣ ܓܹܝܪ ܘܲܐ̄ܚܪܹܝܢ : ܗܵܢ̇ܘܿܢ ܕܡܸܗܘܿܢ ܐܝܼܬܼܵܘܗܝ ܦܵܪܘܼܩܲܢ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ . ܬܪ̈ܲܝܗܘܿܢ ܓܹܝܪ ܚܲܕܼ : ܒܲܚܕܼܵܝܘܼܬܼܵܐ . ܘܒܲܟܼܝܵܢܹ̈ܐ ܘܠܵܘ ܒܦܲܪ̈ܘܿܦܹܐ ܥܒܲܕܼ ܦܘܼܪܫܵܢܵܐ : ܟܲܕܼ ܐܸܡܲ݁ܪ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܲܕܼ ܕܹܝܢ ܒܪܵܐ . ܘܬܼܘܼܒܼ : ܗܵܝ̇ ܕܒܲܟܼܝܵܢܵܐ ܐ̄ܚܪܹܬܼܵܐ ܗ̣̄ܝ ܡ̣ܢ ܗܵܝ̇ ܕܒܲܚܕܼܵܝܘܼܬܼܵܐ : ܐܲܟܼܡܵܐ ܕܡܸܬܼܐܡܲܪ ܐ̄ܚܪܹܢܵܐ ܒܦܲܪܨܘܿܦܵܐ ܘܠܵܘ ܒܲܟܼܝܵܢܵܐ . ܡ̣ܢ ܒܸܤܪܵܐ ܓܹܝܪ : ܐܵܠܵܗܵܐ ܡܸܠܬܼܵܐ ܒܸܤܪܵܐ ܗ̄ܘ̣ . ܡ̣ܢ ܐܲܠܵܗܘܼܬܼܵܐ ܕܹܝܢ : ܒܸܤܪܵܐ ܐܵܘ ܒܲܪܢܵܫܵܐ ܒܪܵܐ ܡܸܬܼܐܡܲܪ . ܐܲܝܟܲܢܵܐ ܕܐܵܦ ܡ̣ܢ ܗܵܘ̇ ܕܐܸܬܼܢܤܸܒܼ ܒܸܤܪܵܐ : ܐܲܠܵܗܵܐ ܡܸܠܬܼܵܐ ܡܫܝܼܚܵܐ ܡܸܬܼܐܡܲܪ . ܩܪܝܼ ܠܗܵܠܹܝܢ ܕܝܼܠܝ ܐܲܝܟܼ ܕܲܟܼܬܼܝܼ̈ܒܼܵܢ . . . ܡܸܛܠ ܗܵܢܵܐ ܐܵܦ ܐܲܠܵܗܵܐ pb. 312 ܡܸܠܬܼܵܐ ܡܫܝܼܚܵܐ ܡܸܫܬܲܡܲܗ : ܡܸܛܠ ܕܐܝܼܬܼ ܠܹܗ ܢܲܩܝܼܦܘܼܬܼܵܐ : ܠܵܘ ܡܫܝܼܚܵܐ ܐܲܡܝܼܢܵܐܝܼܬܼ ܀ ܐܸܡܲܪܘ ܗܵܠܹܝܢ ܕܲܓܼܪܝܼܓܼܘܿܪܝܼܘܿܣ ܀ ܬܪ̈ܲܝܗܘܿܢ ܓܹܝܪ ܒܲܚܕܼܵܝܘܼܬܼܵܐ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ ܀ ܡ̣ܢ ܢܲܩܝܼܦܘܼܬܼܵܐ ܓܹܝܪ ܕܲܠܘܵܬܼ ܒܲܪܢܵܫܵܐ : ܡܸܬܼܐܡܲܪ ܐܲܠܵܗܵܐ ܡܸܠܬܼܵܐ ܕܐܸܬܼܒܲܪܢܲܫ . ܐܲܝܟܲܢܵܐ ܕܐܵܦ ܒܲܪܢܵܫܵܐ ܡܸܬܼܐܡܲܪ ܕܐܸܬܼܐܲܠܲܗ : ܒܲܚܕܼܵܝܘܼܬܼܵܐ ܕܲܠܘܵܬܼ ܐܲܠܗܵܐ ܡܸܠܬܼܵܐ . ܡܘܙܵܓܼܵܐ ܓܹܝܼܪ : ܠܲܚܕܼܵܝܘܼܬܼܵܐ ܐܵܡܲ݁ܪ ܀ ܐܸܡܲܪ ܗܵܠܹܝܢ ܕܐܲܡܒܿܪܘܿܤܝܼܘܿܣ . ܘܐܵܦܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܤܢܝܼܩܵܐ ܐܲܠܵܗܘܼܬܼܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܡܵܕܹܝܢ ܡ̣ܢ ܒܤܸܪܵܐ ܕܐܸܬܡܫܲܚ ܐܵܘ ܡ̣ܢ ܒܲܪܢܵܫܵܐ : ܐܲܠܵܗܵܐ ܡܸܠܬܼܵܐ ܡܫܝܼܚܵܐ ܡܸܬܼܐܡܲܪ : ܐܲܝܟܼ ܕܐܸܡ݂ܲܪ ܐܲܡܒܿܪܘܿܤܝܼܘܿܣ . ܐܸܠܵܐ ܡ̣ܢ ܒܸܤܪܵܐ ܒܸܤܪܵܐ ܡܸܫܬܲܡܲܗ : ܐܵܘ ܡ̣ܢ ܒܲܪܢܵܫܵܐ ܒܲܪܢܵܫܵܐ . ܘܡ̣ܢ ܒܸܤܪܵܐ ܕܐܸܬܼܡܫܲܚ : ܡܫܝܼܚܵܐ ܠܵܐ ܡܸܫܬܲܡܲܗ ؟ ܘܡ̣ܢ ܒܤܸܪܵܐ ܒܸܤܪܵܐ ܡܸܫܬܲܡܲܗ : ܘܲܬܼܪܹܝܢ ܒܸܤܪܹ̈ܐ ܠܵܐ ܥܵܒܼ̇ܕܝܼܢ . ܘܠܵܐ ܬܪܹܝܬ ܒܢܲܝ̈ ܐ̄ܢܵܫܵܐ : ܡ̣ܢ ܒܲܪܢܵܫܵܐ ܕܡܸܫܬܲܡܲܗ ܐܲܠܵܗܵܐ ܡܸܠܬܼܵܐ . ܡܸܛܠ ܕܡܸܫܬܲܡܲܗ ܐܲܠܵܗܵܐ ܡܫܝܼܚܵܐ : ܡ̣ܢ ܡܫܝܼܚܵܐ : ܬܪܹܝܬ ܡܫܝܼܚܹ̈ܐ ܥܵܒܹ̇ܕ ؟ ܛܲܪܘ ܡܠܲܚܡܘܼܬܼܵܐ ܕܲܠܘܵܬܼ ܢܲܦܫܟܼܘܿܢ ܘܕܲܠܘܵܬܼ ܐܲܒܼ̈ܗܵܬܼܵܐ : ܠܗܵܝ̇ ܕܒܲܚܕܼܵܝܘܼܬܼܵܐ : ܘܲܠܗܵܝ̇ ܕܒܲܟܼܝܵܢܵܐ : ܘܲܠܗܵܝ̇ ܕܒܼܐܘܼܤܝܼܵܐ : ܘܲܠܕܼܝܼܠܵܝܘܼܬܼܵܐ ܕܦܲܪܨܘܿܦܵܐ . ܕܝܲܗ̣̄ܒܼ ܠܲܢ ܗܵܠܹܝܢ ܕܝܼܠܹܗ : ܘܲܢܤܲܒܼ ܗܵܠܹܝܢ ܕܝܼܠܲܢ . . ܘܐܲܢ̄ܬܿ ܠܟܼܠܗܹܝܢ ܕܝܼ̈ܠܝܵܬܼܵܐ ܕܒܸܤܪܵܐ ܠܹܗ ܝܵܗܹ̇ܒܼ ܐܲܢ̄ܬܿ : ܘܚܲܫܹ̈ܐ ܘܲܨܠܝܼܒܼܵܐ ܘܡܵܘܬܵܐ . ܘܲܕܼܢܸܗܘܸܐ ܡܫܝܼܚܵܐ ܫܲܪܝܼܪܵܐܝܼܬܼ ܡ̣ܢ ܒܲܪܢܵܫܵܐ ܕܐܸܬܼܡܫܲܚ ܒܲܫܪܵܪܵܐ ܠܵܐ ܝܵܗܹ̇ܒܼ ܐܲܢ̄ܬܿ : ܟܲܕܼ ܠܵܐ ܐܝܼܬܼܵܘܗܝ ܬܪܹܝܢ ܡܫܝܼܚܹ̈ܐ : ܡܸܛܠ ܕܐܵܦܠܵܐ ܬܪܹܝܢ ܒܸܤܪ̈ܝܼܢ : ܘܠܵܐ ܬܪܹܝܢ ܒܢܲܝ̈ܢܵܫܵܐ . pb. 313 ܢܵܘܤܸܦ ܕܹܝܢ ܐܵܽܦ ܗܵܠܹܝܢ ܕܫܲܪܟܵܐ : ܘܠܵܐ ܬܪܹܝܢ ܡܵܘ̈ܠܵܕܹܐ : ܘܠܵܐ ܬܪܹܝܢ ܚܲܫܹ̈ܐ : ܘܠܵܐ ܬܪܹܝܢ ܨܠܝܼܒܼ̈ܝܼܢ : ܘܠܵܐ ܬܪܹܝܢ ܡܵܘ̈ܬܝܼܢ : ܘܠܵܐ ܬܲܪܬܹܝܢ ܩܝ̈ܡܵܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܘܲܕܼܫܲܪܟܵܐ ܘܕܲܐ̄ܚܪ̈ܵܢܝܬܼܵܐ ܟܠܗܹܝܢ : ܕܡ̣ܢ ܒܸܤܪܵܐ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ . ܗܵܢܵܐ ܗܵܟܹܝܠ ܡܫܲܚܠܸܦ ܠܹܗ ܒܲܫܡܵܐ ܡ̣ܢ ܒܸܤܪܵܐ : ܘܠܟܼܠܗܹܝܢ ܥܵܒܹ̇ܕܼ ܠܗܹܝܢ ܕܐܲܠܵܗܵܐ ܡܸܠܬܼܵܐ ܟܝܵܢܵܐܝܼܬܼ . ܘܟܼܵܐܹ̇ܐ ܒܐܲܝܠܹܝܢ ܕܲܫܪܵܪܵܐ ܐܵܡ̇ܪܝܼܢ : ܐܲܝܟܼ ܡ̇ܢ ܕܲܬܼܪܹܝܢ ܒܢܝܼ̈ܢ ܥܵܒܼ̇ܕܝܼܢ . ܐܸܠܵܐ ܐܸܡܲܬܼܝ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܥܵܪܹܩ ܐܲܢ̄ܬܿ ܡ̣ܢ ܫܘܼܚܠܵܦܵܐ ܘܫܘܼܓܼܢܝܵܐ ܘܗܲܓܵܓܼܵܐ ܘܡܲܤܒܿܪܵܢܘܼܬܼܵܐ : ܘܡܸܤܬܲܟܲܡ ܠܡܸܤܬܿܒܼܵܪܘܼ ܕܗܵܠܹܝܢ ܐܸܡܲ݁ܪ ܐܲܢ̄ܬܿ ܐܲܝܟܼ ܕܬܲܛܥܸܐ . ܟܲܕܼ ܕܹܝܢ ܐܸܢܵܐ ܠܗܵܠܹܝܢ ܐܵܡܲ݁ܪ ܐ̄ܢܵܐ : ܫܵܘܲܪ ܐܲܢ̄ܬܿ ܡ̣ܢ ܕܘܼܟܿܬܼܵܟܼ : ܐܲܝܟܼ ܐܲܝܢܵܐ ܕܲܬܼܪܹܝܢ ܒܢ̈ܝܼܢ ܐܸܡܲ݁ܪ ܐ̄ܢܵܐ . ܘܬܼܘܼܒܼ ܟܵܦܲܪ ܐܲܢ̄ܬܿ : ܘܡܸܤܬܲܟܲܡ ܐܲܢ̄ܬܿ ܐܲܝܟܼ ܕܠܵܐ ܟܵܦܲܪ ܐܲܢ̄ܬܿ . ܒܗܵܕܹܐ ܓܹܝܪ ܗܘ̤ܵܐ ܦܘܼܪܫܵܢܵܐ ܕܝܼܠܲܢ . ܕܡܵܢܵܘ ܒܲܟܼܝܵܢܹ̈ܐ : ܘܡܵܢܵܘ ܒܲܚܕܵܝܘܼܬܼܵܐ . ܐܲܝܟܲܢܵܐ ܕܠܵܐ ܢܸܟܼܦܘܿܪ ܒܐܲܝܠܹܝܢ ܕܲܟܼܝܢܹ̈ܐ : ܡܸܛܠ ܗܵܠܹܝܢ ܕܡܸܬܼܐܲܡܪ̈ܵܢ ܒܲܚܕܼܵܝܘܼܬܼܵܐ . ܘܠܵܐ ܬܘܼܒܼ ܗܵܘ̇ ܡܵܐ ܕܡܸܬܼܐܡܲܪ ܒܲܚܕܼܵܝܘܼܬܼܵܐ : ܡܸܛܠ ܕܒܲܟܼܝܵܢܹ̈ܐ ܗ̄ܘ̣ : ܬܸܤܒܲܪ ܕܐܝܼܬܼܵܘܗܝ ܟܝܵܢܵܐ : ܒܗܵܠܹܝܢ ܕܠܵܐ ܫܵܠܹ̇ܡ ܐܲܢ̄ܬܿ ܥܲܠ ܐܲܝܠܹܝܢ ܕܒܲܚܕܼܵܝܘܼܬܼܵܐ ܡܼܬܼܐܲܡܪ̈ܵܢ . ܘܐܲܝܟܼ ܡ̇ܢ ܕܒܲܟܼܝܵܢܵܐ ܐܸܢܹܝܢ ܬܵܒܲܥ̇ ܐܲܢ̄ܬܿ : ܘܲܠܡܹܐܡܵܪ ܚܕܼܵܝܘܼܬܼܵܐ ܠܵܐ ܫܵܒܹ̇ܩ ܐܲܢ̄ܬܿ . ܐܸܠܵܐ ܒܲܕܼ ܠܵܐ ܡܸܫܟܲܚ ܐܲܢ̄ܬܿ ܟܲܕܼ ܬܸܦܘܿܩ ܪܘܼܚܵܐ ܕܠܵܐ ܬܹܐܡܪܝܼܗ̇ : ܗܵܝܕܹܝܢ ܡܚܵܘܸܐ ܐܲܢ̄ܬܿ ܟܲܕܼ ܡܩܲܛܪܸܓܼ ܐܲܢ̄ܬܿ ܠܝܼ : ܘܪܲܫܝܼܥܵܐ ܚܵܫܹ̇ܒܼ ܐܲܢ̄ܬܿ ܠܝܼ . ܒܡܲܦܲܩ ܒܪܘܼܚܵܟܼ ܕܹܝܢ ܕܥܲܠ ܐܲܦܲܝ̈ ܐܲܝܠܹܝܢ ܕܐܸܢܵܐ ܪܵܫܹ̇ܐ ܐ̄ܢܵܐ ܠܵܟܼ : ܡܲܤܗܸܕܼ ܐܲܢ̄ܬܿ ܥܠܲܝ ܕܕܼܵܚܹ̇ܠ ܠܐܲܠܵܗܵܐ pb. 314 ܐܝܼܬܲܝ . ܘܗܸܢܹܝܢ ܗܵܠܹܝܢ : ܒܝܼ : ܪ̈ܲܫܝܼܥܬܼܵܐ ܡܸܬܼܢܵܤ̈ܒܵܢ . ܒܗܵܘ̇ ܕܹܝܢ : ܫܲܦܝܼܪ̈ܬܼܵܐ . ܐܵܘ ܟܒܲܪ ܡ̣ܢ ܝܑܼܕܲܥܬܼܵܟܼ ܕܝܼܠܵܟܼ ܐܝܼܬܲܝܗܹܝܢ : ܕܥܲܠ ܐܲܦܲܝ̈ܗܹܝܢ ܡܸܬܼܟܲܬܲܫ ܐܲܢ̄ܬܿ ܘܥܵܡ݂̇ܠ . ܠܗܵܝ̇ ܕܹܝܢ ܐܲܝܟܼ ܕܡ̣ܢ ܐܵܢܲܢܩܹܐ ܘܡ̣ܢ ܩܛܝܼܪܵܐ : ܠܡܲܚܤܸܢ ܡܩܲܒܸܿܠ ܐܲܢ̄ܬܿ ܠܵܗ̇ : ܘܒܼܵܗ̇ ܡܵܘܕܹܐ ܐܲܢ̄ܬܿ ܠܗܵܠܹܝܢ ܐ̄ܢܵܫܵܝ̈ܬܼܵܐ . ܒܐܲܝܠܹܝܢ ܗܵܟܹܝܠ ܐ̄ܚܪ̈ܵܢܝܵܬܼܵܐ : ܝܲܬܿܝܼܪ ܡ̣ܢ ܗܵܠܹܝܢ ܐܸܬܿܬܿܟܸܠܬܿ ܥܲܠ ܕܝܼܢܵܐ ܟܹܐܢܵܐ . ܒܪܲܡ ܐܵܦ ܒܐܲܝܠܹܝܢ ܕܡ̣ܢ ܒܵܬܲܪܟܸܢ : ܗ̤ܘ ܗܵܢܵܐ ܒܘܼܚܵܢܵܐ ܐܝܼܬܼ ܠܟܼܘܿܢ : ܕܲܒܼܗܹܝܢ ܟܲܕܼ ܒܗܹܝܢ ܡܫܲܪܪܝܼܢ ܐܢ̄ܬܿܘܿܢ ܠܗܵܠܹܝܢ ܕܝܼܠܝܼ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܫܒܲܥܸܤܪܹ̈ܐ : ܕܥܲܠ ܗܲܝܡܵܢܘܼܬܼܵܐ . ܕܠܵܐ ܒܟܼܠܒܵܠܵܐ ܢܸܛܪܝܼܗ̇ ܠܢܲܩܝܼܦܘܼܬܼܵܐ ܕܲܟܼܝܵܢܹ̈ܐ . ܡܵܘܕܸܐ ܐܲܢ̄ܬܿ ܗܵܝܟܹܝܠ ܐܲܠܵܗܵܐ ܕܲܒܼܒܲܪܢܵܫܵܐ . ܕܵܚܹ̇ܠ ܐ̄ܢܵܐ ܕܹܝܢ ܠܢܲܩܝܼܦܘܼܬܼܵܐ ܕܐܠܵܗܘܼܬܼܵܠ : ܕܒܲܪܢܵܫܵܐ ܒܐܲܠܵܗܵܐ ܐܲܚܝܼܕܼ ܟܠ ܡܸܤܬܿܓܸܕܼ . ܐܸܠܵܐ ܕܠܵܐ ܢܸܬܼܚܲܫܲܚ ܒܤܵܗܕܘܼܬܼܵܐ ܕܐ̄ܢܵܫ ܐ̄ܚܪܹܬܢܵܐ : ܫܲܦܝܼܪ ܕܲܒܼܤܵܗܕܘܼܬܹܗ ܕܝܼܠܹܗ ܢܸܬܼܚܲܫܲܚ ܥܲܠ ܗܵܠܹܝܢ ܕܝܼܠܲܢ . ܕܐܸܡܲ݁ܪ ܕܲܕܼܠܵܐ ܒܘܼܠܒܵܠܵܐ ܢܵܛ̇ܪܝܼܢ ܚ̄ܢܲܢ ܠܢܲܩܝܼܦܘܼܬܼܵܐ ܕܲܟܼܝܵܢܹ̈ܐ : ܒܗܵܝ̇ ܕܠܵܐ ܗ̄ܘ̣ܵܐ ܫܘܼܚܠܵܦܵܐ ܕܲܟܼܝܵܢܹ̈ܐ ܡܸܬܼܒܲܛܲܠ ܡܸܛܠ ܚܕܵܝܘܼܬܼܵܐ ܀ ܒܗܵܕܹܐ : ܠܚܲܕܼ ܘܠܹܗ ܟܲܕܸ ܠܹܗ ܡܵܘܕܲܥ : ܘܬܼܘܼܒܼ ܡܵܘܕܲܥ ܠܐܲܠܵܗܵܐ ܕܲܒܼܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ . ܐܝܼܬܼܵܘܗܝ ܗ̄ܘ̣ܵܐ ܠܲܡ ܓܹܝܪ ܐܲܠܵܗܵܐ ܠܵܐ ܚܵܫܘܿܫܵܐ : ܒܓܼܘܼܫܡܵܐ ܚܵܫܘܿܫܵܐ . ܒܗܵܠܹܝܢ ܐܝܼܬܼ ܫܘܼܚܠܵܦܵܐ : ܘܠܵܐ ܗ̄ܘ̣ܵܐ ܗ̤ܝ ܟܲܕܸ ܗ̤ܝ pb. 315 ܡܵܘܕܥܵܐ . ܗܵܝ̇ ܕܕܼܵܚܹ̇ܠ ܐ̄ܢܵܐ ܠܢܲܩܝܼܦܘܼܬܼܵܐ ܕܐܲܠܵܗܘܼܿܬܼܵܐ : ܕܒܲܪܢܵܫܵܐ ܒܐܲܠܵܗܵܐ ܐܲܚܝܼܕܼ ܟܠ ܡܸܤܬܿܓܸܕܼ . ܘܗܵܝ̇ ܕܠܵܐ ܓܹܝܪ ܢܘܼܕܪܵܝ ܠܹܗ ܦܲܓܼܪܹܗ : ܕܥܲܡܹܗ ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ . ܠܵܐ ܗ̄ܘ̣ܵܐ ܓܹܝܪ ܕܬܸܫܬܿܐܸܠ ܡ̣ܢ ܗܵܠܹܝܢ ܐܸܡܲܪܢ ܠܵܟܼ : ܐܸܠܵܐ ܕܠܵܐ ܠܗܵܠܹܝܢ ܕܛܵܒܼܵܐܝܼܬܼ ܐܲܡܝܼܪ̈ܵܢ ܠܵܟܼ ܬܸܥܕܘܿܠ . ܐܲܢ̄ܬܿܘܿܢ ܕܹܝܢ ܐܘܿ ܢܡܝܼ̈ܡܹܗ ܕܝܵܢܹ̈ܐ ܕܠܵܐ ܟܹܐܢܘܼܬܼܵܐ : ܒܗܵܠܹܝܢ ܠܵܐ ܐܸܤܬܲܟܲܠܬܿܘܿܢ ܟܲܕܼ ܡܸܬܼܦܪܹܝܢ ܩܕܼܵܡܲܝܟܿܘܿܢ : ܐܵܘ ܐܵܦܠܵܐ ܡܸܬܼܩܪܵܝܘܼ ܐܸܬܼܩܪ̈ܵܝܼܢ . ܐܵܘ ܕܗܵܕܹܐ ܒܲܠܚܘܿܕܼ ܝܵܨ̇ܦܝܼܢ ܐܢ̄ܬܿܘܿܢ : ܕܲܬܼܩܲܕܿܡܘܼܢ ܠܐܲܝܠܹܝܢ ܕܲܥܬܼܝܼܕܼܝܼܢ ܗ̄ܘ̣ܵܘ ܠܡܹܐܬܼܵܐ ܠܒܘܼܚܵܢܵܐ . ܥܵܒܲ̇ܪ ܐ̄ܢܵܐ ܠܗܵܠܹܝܢ ܕܐܲܡܒܿܪܘܿܤܝܼܘܿܣ : ܕܲܕܼܠܵܐ ܒܘܼܠܒܵܠܵܐ ܐܸܡܲ݁ܪ ܠܲܚܕܼܵܝܘܼܬܼܵܐ ܕܐܲܠܵܗܵܐ ܘܲܕܒܸܤܪܵܐ . ܒܬܲܪ̈ܬܲܝܗܹܝܢ ܗ̤ܘ ܡܡܲܠܸܠ ܒܪܵܐ ܕܐܲܠܵܗܵܐ : ܕܒܹܗ ܐܝܼܬܲܝܗܘܿܢ ܬܪܹܝܢ ܟܝܵܢ̈ܝܼܢ : ܒܲܪܢܵܫܵܐ ܘܐܲܠܵܗܵܐ . ܐܵܬܵܢܵܤܝܼܣ ܕܹܝܢ ܬܘܼܒܼ ܐܵܡܲ݁ܪ : ܕܐܸܢܗ̤ܘ ܕܐܲܝܟܼ ܕܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܕܗܵܠܹܝܢ ܐܵܡ̇ܪܝܼܢ : ܗܵܘ̇ ܓܹܝܪ ܕܒܲܫܐܝܼܠܘܼ ܡܸܬܼܐܡܲܪ ܦܲܢܛܵܤܝܼܵܐ ܐܝܼܬܼܵܘܗܝ : ܡܸܫܬܲܟܲܚ ܠܹܗ ܦܲܢܛܵܤܝܼܵܐ ܐܵܦ ܦܘܼܪܩܵܢܵܐ ܘܵܩܝܡܬܼܵܐ ܕܲܒܼܝ̈ܢܵܫܵܐ ܀ ܬܘܼܒܼ ܕܹܝܢ ܥܲܠ ܢܲܩܝܼܦܘܼܬܼܵܐ ܐܵܠܵܗܵܝܬܼܵܐ ܡܹܐܡܲܪ : ܡܸܛܠ ܕܐܵܦ ܡ̣ܢ ܫܡܵܐ ܕܢܲܩܝܼܦܘܼܬܼܵܐ ܥܵܪܹܩ ܐܲܢ̄ܬܿ ܐܲܝܟܼ ܕܡ̣ܢ ܪܘܼܫܥܸܵܐ . ܐܲܢ̄ܬܿ ܕܐܵܦ ܠܗܵܕܹܐ ܐܸܡܲ݁ܪ ܐܲܢ̄ܬܿ : ܕܡܲܢ ܕܢܹܐܡܲܪ ܕܐܲܝܟܼ ܕܒܲܢܒܼܝܹ̈ܐ : ܐܵܘ ܕܲܒܼܛܲܝܒܿܘܼ ܐܸܬܼܢܩܸܦ ܠܹܗ : ܘܠܵܬ ܕܒܼܬܘܼܤܝܼܵܐ ܐܸܬܼܢܩܸܦ : ܗܵܢܵܘ ܕܹܝܢ ܕܢܸܤܬܿܓܸܕܼ ܥܲܡܹܗ ܡܸܛܠ ܚܕܼܵܝܘܼܬܼܵܐ ܀ ܘܬܼܘܼܒܼ ܡ̣ܢ ܓܪܝܼܓܼܘܿܪܝܼܘܿܣ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܡ . ܠܵܘ ܓܹܝܪ ܡ̣ܢ pb. 316 ܟܝܵܢܵܐ ܕܝܼܠܹܗ ܐܝܼܬܼ ܠܹܗ ܗܵܕܹܐ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ . ܒܤܸܓܼܕܬܼܵܐ ܓܹܝܪ ܕܐܲܠܵܗܘܼܬܼܵܐ : ܗܵܝ̇ ܕܲܡܚܲܝܕܼܵܐ ܠܹܗ : ܡܸܤܬܿܓܸܕܼ ܥܲܡܵܗ̇ : ܠܵܘ ܒܤܸܓܼܕܬܵܪܐ ܕܝܼܠܹܗ . ܐܲܝܟܲܢܵܐ ܕܗܵܝ̇ ܕܐܸܬܼܐܲܠܲܗ : ܠܵܐ ܗ̄ܘ̣ܵܐ ܢܸܫܬܲܚܠܲܦ ܠܐܲܠܵܗܘܼܬܼܵܐ : ܘܠܵܐ ܗ̄ܘ̣ܵܐ ܡ̣ܢ ܟܝܵܢܵܐ ܕܝܼܠܹܗ ܐܸܬܼܐܲܠܲܗ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ . ܒܤܸܓܼܕܬܼܵܐ ܓܹܝܪ ܕܐܲܠܵܗܘܼܬܼܵܐ ܗܵܝ̇ ܕܲܡܚܲܝܲܕܼܵܐ ܠܹܗ ܡܸܬܿܓܼܕܼ : ܘܠܵܘ ܒܤܸܓܼܕܬܼܵܐ ܕܝܼܠܹܗ . ܐܲܝܟܼ ܡܵܐ ܕܐܵܦ ܐܸܬܼܐܲܠܲܗ : ܠܵܐ ܗ̄ܘ̣ܵܐ ܕܲܢܦܲܩ̣ ܡ̣ܢ ܐ̄ܢܵܫܘܼܬܹܗ : ܘܠܵܘ ܡ̣ܢ ܟܝܵܢܹܗ ܐܸܬܼܐܲܠܲܗ : ܐܸܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ . ܐܲܝܠܹܝܢ ܡ̇ܢ ܕܲܡܫܲܚ̱ܠܦܝܼܢ ܒܐܘܼܤܝܼܵܐ : ܒܲܚܕܼܵܐ ܕܹܝܢ ܤܸܓܼܕܬܼܵܐ ܡܸܤܬܲܓܼܕܝܼܢ : ܡܸܬܼܐܲܡܪܵܐ ܕܥܲܡ ܚܕܼܵܕܹ̈ܐ ܡܸܤܬܲܓܼܕܝܼܢ . ܐܸܡܲܬܼܝ ܕܹܝܢ ܕܐܲܝܟܼ ܕܒܲܚܕܼܵܝܘܼܬܼܵ ܕܦܲܪܨܘܿܦܵܐ ܡܸܬܼܐܲܡܪܝܼܢ : ܡܸܛܠ ܕܲܒܼܦܲܪܨܘܿܦܵܐ ܠܲܝܬܿ ܠܹܗ ܦܘܼܪܫܵܢܵܐ : ܐܲܝܟܲܢ ܡܸܫܟܿܚܵܐ ܕܚܲܕܼ ܢܸܤܬܿܕܼܩ ܘܢܸܬܼܐ̱ܡܲܪ ܕܗ̤ܘ ܡܸܤܬܿܓܼܕܼ ؟ ܟܲܕܼ ܕܝܼܢ ܡ̣ܢ ܐܘܼܤ̈ܝܼܵܣ ܐܸܬܼܐ̱ܡܲܪ : ܡܸܛܠ ܦܘܼܪܫܵܢܵܐ ܕܐܝܼܬܼ ܒܗܹܝܢ : ܡܸܬܼܐ̱ܡܲܪ ܕܥܲܡܹܗ ܡܸܤܬܿܓܸܕܼ : ܡܸܛܠ ܕܐܲܝܟܼ ܕܲܒܼܬܿܪܬܹܝܢ ܐܘܼܤ̈ܝܼܵܣ . ܐܲܝܟܲܢܵܐ ܡܸܢܼܐܡܲܪ ܐܵܦ ܥܲܠ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ : ܗܵܘ̇ ܡܵܐ ܕܐܝܼܬܲܝܗܘܿܢ ܚܲܕܼ ܒܲܟܼܝܵܢܵܐ ܕܐܲܠܵܗܘܼܬܼܵܐ : ܕܐܲܠܵܗܵܐ ܡܸܤܬܿܓܸܕܼ . ܘܲܒܗܵܘ̇ ܡܵܐ ܕܡܸܬܼܦܲܪܫܝܼܢ ܒܦܲܪܨܘܿܦܵܐ : ܟܲܕܼ ܛܵܒܼܻ ܒܲܟܼܝܵܢܵܐ ܠܵܐ ܡܸܬܼܦܲܪܫܝܼܢ : ܐܸܠܵܐ ܒܝܵܬܼܗܘܿܢ ܐܲܝܬܲܝܗܘܿܢ ܒܟܼܠܙܒܲܢ : ܐܵܡ̇ܪܝܼܢ ܚ̄ܢܲܢ : ܕܥܲܡ ܐܲܒܼܵܐ ܘܥܲܡ ܪܘܼܚܵܐ ܕܩܘܼܕܼܫܵܐ ܡܸܤܬܿܓܸܕܼ ܒܪܵܐ . ܐܲܝܟܲܚܢܵܐ : ܕܠܵܐ ܒܲܕܼܡܘܼܬܼ ܤܵܒܹܠܝܼܘܿܣ : ܕܠܵܐ ܩܢܘܿܡܵܐ ܘܲܕܼܠܵܐ ܐܘܼܤܝܼܵܐ ܢܸܥܒܸܕܼ ܐܸܢܘܿܢ ܠܦܪ̈ܨܘܿܦܹܐ . ܗܵܘ̇ ܓܹܝܪ ܕܲܡܒܲܛܸܠ ܠܗܵܝ̇ ܕܡܼܬܲܐܡܪܵܐ ܕܡܸܤܬܿܓܸܕܼ ܒܪܵܐ ܥܲܡ ܐܲܒܼܵܐ : pb. 317 ܡܒܲܛܸܠ ܠܗܵܝ̇ ܕܐܝܼܬܼܵܘܗܝ ܒܪܵܐ ܒܲܩܢܘܿܡܵܐ . ܗܵܟܲܢܵܐ ܐܵܦ ܥܲܠ ܡܫܝܼܚܵܐ : ܐܸܡܲܬܼܝ ܕܥܲܠ ܦܲܪܨܘܿܦܵܐ ܐܵܡ̇ܪܝܼܢ ܚ̄ܢܲܢ : ܒܪܵܐ ܕܐܲܠܵܗܵܐ ܐܵܡ̇ܪܝܼܢ ܚ̄ܢܲܢ ܕܡܸܤܬܿܓܸܕܼ : ܟܲܕܼ ܪܵܢܹܝܢ ܚ̄ܢܲܢ ܐܵܦ ܥܲܠ ܒܸܤܪܵܐ ܕܲܡܚܲܝܲܕܼ ܥܲܡܹܗ . ܟܲܕܼ ܕܹܝܢ ܡ̣ܢ ܟܝܵܢܹ̈ܐ ܢܸܥܒܸܿܕܼ ܡܸܠܬܲܢ : ܘܲܬܼܪܹܝܢ ܟܝܵܢ̈ܝܼܢ ܐܵܡ̇ܪܝܼܢ ܚ̄ܢܲܢ : ܐܵܡ̇ܪܝܼܢ ܚ̄ܢܲܢ ܕܡܸܤܬܲܓܼܕܵܐ ܐ̄ܢܵܫܘܼܬܼܵܐ ܥܲܡ ܐܲܠܵܗܘܼܬܼܵܐ ܕܲܡܚܲܝܕܼܵܐ ܠܵܗ̇ . ܘܗܵܘ̇ ܡ̇ܢ ܕܲܡܥܵܘܸܟܼ ܕܠܵܐ ܢܸܬܼܐܲܡܪ̈ܵܢ ܬܲܪܬܹܿܝܢ ܐܘܼܤ̈ܝܼܵܣ ܘܲܕܼܢܸܤܬܿܓܸܕܼ ܥܲܡܹܗ : ܡܒܲܛܸܠ ܠܗܵܝ̇ ܕܒܼܐܘܼܤܝܼܵܐ ܘܒܲܩܢܘܿܢܡܵܐ ܐܝܼܬܹܝܗ̇ ܐ̄ܢܵܫܘܼܬܼܵܐ ܘܐܲܠܵܗܘܼܬܼܵܐ . ܐܲܟܼܙܢܵܐ ܕܐܵܦ ܥܲܠ ܬܠܝܼܬܼܵܝܘܼܬܼܵܐ ܗܘ̤ܵܬܼ ܡܸܠܬܲܢ : ܐܲܝܟܼ ܕܐܵܦ ܓܪܝܼܓܼܘܿܪܝܼܘܿܣ ܐܵܡܲ݁ܪ . ܕܝܼܠܲܢ ܕܐܲܝܟܼ ܗܵܠܹܝܢ ܐܝܼܬܲܝܗܹܝܢ : ܕܐܲܝܟܼ ܗܵܠܹܝܢ ܐܵܦ ܕܐܲܝܒܼ̈ܗܵܬܼܵܐ . ܐܸܬܼܒܲܩܵܘ ܗܵܟܹܝܠ ܒܕܼܝܼܢܵܐ ܕܲܗܘ̤ܵܐ ܥܲܠ ܗܵܠܹܝܢ : ܕܐܲܝܟܼ ܕܐܵܬܼ̇ܝܵܐ ܗ̄ܘ̣ܵܬܼ ܥܵܒܼ̇ܪܝܼܢ ܗ̄ܘ̣ܵܘ ܠܟܼܠܗܹܝܢ : ܟܲܕܼ ܥܵܪܩܝܼܢ ܗ̄ܘ̣ܵܘ ܡ̣ܢ ܒܘܼܚܲܢܵܐ ܐܲܝܟܼ ܕܡ̣ܢ ܢܘܼܪܵܐ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܼ . ܐܸܬܼܒܲܝܲܢ ܒܗܵܠܹܝܢ : ܕܒܲܪ ܫܵܥܬܹܗ ܢܵܩ̈ܦܵܢ ܠܗܹܝܢ . ܕܲܡܪܲܚܡܵܢܵܐ ܠܲܡ ܢܸܗܘܸܐ ܘܪܲܒܿ ܟܘܼܡܪܹ̈ܐ ܡܗܲܝܡܢܵܐ ܒܗܵܠܹܝܢ ܕܲܠܘܵܬܼ ܐܲܠܵܗܵܐ : ܒܗܵܝ̇ ܓܹܝܪ ܕܚܲܫ̣ ܘܐܸܬܼܢܲܤܝܼ : ܡܸܫܟܲܚ ܕܲܢܥܲܕܲܪ ܠܐܲܝܠܹܝܢ ܕܡܸܬܼܢܲܤܹܝܢ . ܡܵܕܹܝܢ ܗܵܘ̇ ܕܚܲܫ̣ : ܪܲܒܿ ܟܘܼܡܪܹ̈ܐ ܗ̄ܘ̣ . ܚܵܫܘܿܫܵܐ ܕܹܝܢ ܐܝܼܬܼܵܘܗܝ ܗܲܝܟܿܠܵܐ : ܠܵܐ ܐܲܠܵܗܵܐ ܠܵܐ ܚܵܫܘܿܫܵܐ : ܕܐܲܚܝܼ ܠܗܲܝܟܿܠܵܐ ܚܵܫܘܿܫܵܐ . ܡܲܢ̣ܘܼ ܓܹܝܪ ܡܸܫܟܲܚ ܕܢܸܥܒܸܿܕܼ ܤܢܹܐܓܼܪܘܼܬܼܵܐ ܠܓܼܘܼ̈ܕܵܦܹܐ ܕܐܲܝܟܼ pb. 318 ܗܵܠܹܝܢ ؟ ܚܵܫܘܿܫܵܐ ܐܸܡ̇ܪܹܬܼ ܠܗܲܝܟܿܠܵܐ : ܘܠܵܐ ܗ̄ܘ̣ܵܐ ܠܐܲܠܵܗܵܐ ܡܫܝܚܵܢܵܐ ܕܗܲܝܟܿܠܵܐ ܗܵܘ̇ ܕܚܲܫ̣ . ܡܸܛܠ ܗܵܠܹܝܢ ܚܲܝܸܒܼܬܿܘܿܢܵܢܝ : ܐܲܝܟܼ ܟܵܗ̈ܢܹܐ ܥܲܠ ܓܘܼܕܵܦܹ̈ܐ : ܕܐܸܡ̇ܪܹܬܼ ܕܠܵܐ ܡܸܬܼܚܲܒܿܠܵܢܵܐ ܘܠܵܐ ܡܵܝܘܿܬܼܵܐ ܘܡܲܚܝܵܢܵܐ ܕܟܼܠ ܐܝܼܬܼܵܘܗܝ ܐܲܠܵܗܵܐ . ܐܵܘ ܕܠܩܘܼܒܼܠܵܐ : ܡܸܬܼܚܲܒܿܠܵܢܵܐ ܘܡܵܝܘܿܬܼܵܐ ܘܲܤܢܝܼܩ ܥܲܠ ܚܲܝܹ̈ܐ ؟ ܐܵܦܠܵܐ ܓܹܝܪ ܗ̤ܘ ܟܬܼܵܒܼܵܐ ܡܠܸܦ ܠܟܼܘܿܢ : ܕܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܗܵܢܵܐ ܟ̱ܠܹܗ ܩܵܥܹ̇ܐ ܠܘܵܬܼܟܼܘܿܢ ܐܲܡܒܿܪܘܿܤܝܼܣ : ܘܠܵܐ ܫܵܡ̇ܥܝܼܢ ܐܢ̄ܬܿܘܿܢ . ܐܸܠܵܐ ܗܵܟܹܝܠ ܫܵܡ̇ܥܝܼܢ ܐ̄ܢܬܿܘܿܢ ܘܠܵܐ ܫܵܡ̇ܥܝܼܢ ܐܢ̄ܬܿܘܿܢ : ܘܚܵܙܹ̇ܝܢ ܐܢ̄ܬܿܘܿܢ ܘܠܵܐ ܚܵܙܹ̇ܝܢ ܐܢ̄ܬܿܘܿܢ : ܘܕܼܠܩܘܼ̈ܒܼܠܵܝܵܬܼܵܐ ܡܩܲܒܿܠܝܼܢ ܐܢ̄ܬܿܘܿܢ . ܐܲܝܟܲܢܵܐ ܗܵܟܹܝܠ ܠܗܵܠܹܝܢ ܡܩܲܒܿܠܝܼܢ ܐܢ̄ܬܿܘܿܢ : ܘܲܠܕܼܝܠܝܼ ܠܵܐ ܩܲܒܸܿܠܬܿܘܿܢ ؟ ܠܵܐ ܡܸܕܸܡ ܕܢܘܼܟܼܪܵܝ ܐܸܡ̇ܪܹܬܼ : ܘܠܵܐ ܬܘܼܒܼ ܡܸܕܡ ܕܲܡܫܲܚܠܲܦ ܒܦܸܬܼܓܼܵܡܵܘ̈ܗܝ ܙܥܘܿܪܹ̈ܐ ܠܗܵܠܹܝܢ ܕܝܼܠܹܗ ܟܸܬܼ̇ܒܹܿܬܼ : ܕܲܒܼܗܵܘ̇ ܡܵܐ ܕܚܲܫ̣ ܘܐܸܬܼܢܲܤܝܼ : ܡܸܫܟܲܚ ܕܲܢܥܲܕܲܪ ܠܐܲܝܠܹܝܢ ܕܡܸܬܼܢܲܤܹܝܢ . ܘܩܵܥܹ̇ܐ ܟܝܵܢܵܐ ܗܵܘ̇ ܕܚܲܫ̣ : ܘܠܵܐ ܤܢܝܼܩܷܼܢ ܗ̣̄ܘܲܝܬܿܘܿܬ ܕܡܹܢܝ ܐܵܘ ܡ̣ܢ ܐ̄ܚܪ̈ܵܢܹܐ ܬܹܐܠܦܘܼܢ . ܗ̤ܘ ܟܬܼܵܒܼܵܐ ܩܵܥܹ̇ܐ : ܐܵܘܕܵܘ ܠܲܡ ܗܵܟܹܝܠ ܫܘܼܒܼܚܵܐ ܕܐܲܠܵܗܵܐ : ܘܚܲܫܹ̈ܐ ܕܒܲܪܢܵܫܵܐ . ܗܵܠܹܝܢ ܐܲܡܒܿܪܘܿܤܝܼܣ ܐܵܡܲ݁ܪ ܠܘܵܬܼ ܟܠܟܼܘܿܢ . ܡ̇ܢ ܡܸܬܼܩܲܢܛܝܼܢ ܐܢ̄ܬܿܘܿܢ ܠܲܡܩܲܒܵܠܘܼ ܗܵܠܹܝܢ ܕܐܲܡܒܿܪܘܿܤܝܼܣ ؟ ܘܲܒܼܗܹܝܢ ܒܡܸܠܲܝ̈ : ܐܵܦ ܠܗܵܠܹܝܢ ܕܝܼܠܹܗ ܡܲܚܪ̱ܡܝܼܢ ܐܢ̄ܬܿܘܿܢ . ܗܵܠܹܝܢ ܐܸܡ݂ܲܪ ܗܵܘ̇ : ܥܲܠ ܗܵܠܹܝܢ ܚܲܒܸܒܼܬܿܘܿܢܵܢܝ . ܡܵܕܹܝܢ ܠܵܘ ܠܝܼ : ܐܸܠܵܐ ܐܵܦ ܠܗܵܘ̇ . ܠܗܵܠܹܝܢ ܗ̄ܘ̣ ܓܹܝܪ ܕܗܵܘ̇ ܐܸܡ̇ܪܹܬܼ : ܗܵܠܹܝܢ ܕܐܲܢ̄ܬܿܘܿܢ ܐܲܝܬܿܝܼܬܿܘܿܢ . ܡܲܢ̣ܘܼ ܡ̣ܢ ܒܢܲܝ̈ ܐ̄ܢܵܫܵܐ ܗ̄ܘ̣ ܕܲܠܗܵܠܹܝܢ pb. 319 ܡܫܲܚܠܸܦ : ܘܐܲܝܟܼ ܕܲܠܩܘܼ̈ܒܼܠܵܝܬܼܵܐ ܡܸܫܟܲܚ ܠܲܡܩܲܒܵܠܘܼܬܹܗܹܝܢ ؟ ܠܵܘ ܥܲܠ ܒܘܼܚܵܢܵܐ ܤܲܓܿܝܼܐܵܐ ܤܢܝܼܩ ܐ̄ܢܵܐ ܠܲܡܩܲܝܵܡܘܼ ܗܵܠܹܝܢ ܕܝܼܠܝ : ܐܸܠܘܼ ܠܒܼܘܼܚܵܢܵܐ ܘܲܐܠܕܼܝܼܢܵܐ ܐܸܬܼܵܘ . ܘܠܵܘ ܡ̣ܢ ܓܸܢ̄ܒܼ ܐ̄ܚܪܹܝܢ : ܐܸܠܵܐ ܡ̣ܢ ܗܵܠܹܝܢ ܕܗܸܢܘܿܢ ܐܸܡ݂ܲܪܘ ܘܐܸܬܼܚܲܫܲܚܘ ܒܤܵܗ̈ܕܘܵܬܼܵܐ ܡܲܠܸܦ ܗ̄ܘܹ̇ܝܬܼ : ܕܡܲܢ̣ܘܼ ܬܟܼܝܼܾ ܗ̄ܘ̣ܵܐ ܥܲܠ ܕܝܼܢܵܐ : ܘܡܲܢܘܼ ܕܲܥܕܲܩ̣ ܡܸܢܹܗ ܘܚܲܛܦܹܗ ܒܲܩܛܝܼܪܵܐ : ܘܡܸܛܠ ܡ̇ܢ ؟ ܘܡ̣ܢܟܠ ܦܘܿܪܣ : ܐܵܦ ܠܠܵܐ ܡܸܤܬܲܟܿܠܵܢܹ̈ܐ ܓܲܠܝܵܐ ܗ̄ܘ̣ܵܬܼ . ܐܲܢ̄ܬܿ ܐܸܡ݂ܲܪܬܿ : ܕܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ ܒܦܲܓܼܪܵܐ ܚܵܫܘܿܫܸܐ . ܘܠܝܼ ܡܩܲܛܪܸܓܼ ܐܲܢ̄ܬܿ ܐܲܝܟܼ ܕܠܲܐܝܢܵܐ ܕܪܘܼܫܥܵܠܐ ܐܵܡܲ݁ܪ ܐ̄ܢܵܐ : ܕܗܲܝܟܿܠܵܐ ܕܐܲܠܵܗܵܐ ܐܝܼܬܼܵܘܗܝ ܚܵܫܘܿܫܵܐ : ܘܠܵܐ ܗ̄ܘ̣ܵܐ ܕܡܲܚܝܵܢܵܐ ܕܗܲܝܟܿܠܵܐ ܐܝܼܬܼܵܘܗܝ ܚܵܫܘܿܫܵܐ . ܐܸܢ ܗ̤ܘ ܕܒܲܫܪܲܪܵܐ ܐܵܡܲ݁ܪ ܐܲܢ̄ܬܿ : ܕܐܝܼܬܼܵܘܗܝ ܐܲܠܵܗܵܐ ܠܵܐ ܚܵܫܘܿܫܵܐ ܒܦܲܓܼܪܵܐ ܚܵܫܘܿܫܵܐ : ܘܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܐܲܝܟܼ ܕܲܠܡܲܛܥܝܵܢܘܼܬܼܵܐ ܐܸܬܼܚܲܫܲܚܬܿ ܗܵܟܲܢܵܐ ܒܲܫܡܵܐ ܕܠܑܵ ܚܵܫܘܿܫܐ : ܐܲܝܟܲܢܵܐ ܕܢܸܫܒܿܩܘܼܢܵܟܼ ܒܝܲܕܼ ܟܠܗܹܝܢ ܠܡܹܐܡܲܪ ܘܲܠܡܸܕܼܪܲܫ : ܕܚܵܫܘܿܫܵܐ ܗ̄ܘ̣ ܐܲܠܵܗܵܐ ܘܡܵܝܘܿܬܼܵܐ : ܘܥܲܠ ܗܵܠܹܝܢ ܡܩܲܛܪܸܓܼ ܐܲܢ̄ܬܿ ܠܝܼ : ܕܐܵܡܲ݁ܪ ܐ̄ܢܵܐ ܕܚܵܫܘܿܫܵܐ ܗ̄ܘ̣ ܗܲܝܟܿܠܵܐ ܕܐܲܠܵܗܵܐ : ܘܠܵܐ ܗ̄ܘ̣ܵܐ ܡܲܚܝܵܢܵܐ ܕܗܲܝܟܿܠܵܐ ܕܚܲܫ̣ ܒܪܲܡ ܠܕܼܝܼܢܵܐ ܕܕܲܝܵܢܹ̈ܐ ܕܕܲܐܲܝܟܼ ܐܲܝܟܲܢܵܐ ܐܝܼܬܼܵܘܗܝ ܚܲܟܿܝܼܡܵܐ ܝܑܼܠܸܦܬܿܘܿܢ : ܘܲܕܼܡܸܛܠ ܐܲܝܕܵܐ ܐܸܬܿܬܿܕܝܼܢܹ̇ܬܼ ܐܸܫܬܵܘܕܲܥܬܿܘܿܢ . ܒܪܲܡ ܫܲܦܝܼܪ̈ܵܢ ܕܢܸܬܼܦܵܪ̈ܝܵܢ ܐܵܦ ܗܵܠܹܝܢ ܕܫܲܪܟܵܐ . pb. 320 ܒܵܗ̇ ܒܲܕܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܥܸܤܪܝܼܢ ܘܲܫܒܲܥ . ܕܬܹܐܠܦܘܼܢ ܠܲܡ ܕܲܟܼܡܵܐ ܪܵܘܪܒܼܵܐܝܼܬܼ ܐܝܼܬܼ ܗ̄ܘ̣ܵܐ ܠܹܗ ܢܲܩܝܼܦܘܼܬܼܵܐ ܠܘܵܬܼ ܐܲܠܵܗܵܐ : ܕܐܵܦ ܒܥܘܸܠܵܐ ܡܸܬܼܚܙܸܐ ܗ̄ܘ̣ܵܐ ܒܸܤܪܵܐ ܡܵܪܵܢܵܝܵܐ . ܐܝܼܬܼܵܘܗܝ ܓܹܝܪ ܗ̤ܘ ܟܲܕܼ ܗ̤ܘ : ܥܘܸܠܵܐ ܘܡܵܪܹܗ ܕܥܘܸܠܵܐ . ܫܲܒܲܚܬܿܘܿܢ ܠܡܸܠܲܬܼܝ : ܐܸܠܵܐ ܕܠܵܐ ܒܘܼܚܵܢܵܐ ܠܵܐ ܬܩܲܠܤܘܼܢܵܗ̇ . ܐܸܡ̇ܪܹܬܼ ܓܹܝܪ : ܕܗ̤ܘ ܟܲܕܼ ܗ̤ܘ ܐܝܼܬܼܵܘܗܝ : ܥܘܸܠܵܐ ܘܥܵܡ̇ܘܿܪܵܐ ܒܥܘܸܠܵܐ . ܬܸܗܘܸܐ ܓܹܝܪ ܕܗܵܟܲܢܵܐ ܐܸܡ̇ܪܹܬܼ . ܠܵܐ ܗܵܦܹ̇ܟܼ ܐ̄ܢܸܵܐ ܡ̣ܢ ܗܵܝ̇ ܕܐܝܼܬܼܵܘܗܝ ܗ̤ܘ ܟܲܕܼ ܗ̤ܘ : ܥܘܸܠܵܐ ܘܡܵܪܹܗ ܕܥܘܸܠܵܐ . ܐܸܡ̇ܪܹܬܼ ܕܐܝܼܬܼܵܘܗܝ : ܥܘܸܠܵܐ ܘܥܵܡ̇ܘܿܪܵܐ ܕܲܒܼܥܘܸܠܵܐ . ܐܸܠܵܐ ܡܦܲܫܸܩ ܐ̄ܢܵܐ ܕܒܲܐܝܢܵܐ ܙܢܵܐ ܗ̤ܘ ܟܲܕܼ ܗ̤ܘ : ܥܘܸܠܵܐ ܘܡܵܪܹܗ ܕܥܘܸܠܵܐ . ܐܲܝܟܲܢܵܐ ܕܠܵܐ ܬܸܤܒܲܪ ܥܠܲܝ ܕܐܵܡܲ݁ܪ ܐ̄ܢܵܐ ܬܲܪ̈ܬܲܝܗܹܝܢ ܒܐܘܼܤܝܼܵܐ ܥܲܠ ܐܲܠܵܗܵܐ ܡܸܠܬܼܵܐ : ܐܲܝܟܼ ܕܐܝܼܬܼܵܘܗܝ ܒܐܘܼܤ̈ܝܼܵܣ ܬܲܪ̈ܬܲܝܗܹܝܢ . ܐܸܠܵܐ ܐܲܝܟܼ ܡܵܐ ܕܡܸܬܼܚܙܸܐ ܗ̄ܘ̣ܵܐ ܥܘܸܠܵܐ : ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܟܝܵܢܵܐ ܕܝܼܠܲܢ : ܥܒܼܝܼܕܼܵܐ ܘܒܲܪܝܵܐ . ܐܲܝܟܼ ܡܵܐ ܕܹܝܢ ܕܲܟܼܤܸܐ ܗ̄ܘ̣ܵܐ : ܡܵܪܵܐ ܘܥܵܒܼ̇ܘܿܕܼܵܐ ܕܥܘܸܠܵܐ ܕܲܓܼܠܸܐ ܗ̄ܘ̣ܵܐ . ܚܲܕܼ ܓܹܝܪ ܦܲܪܨܘܿܦܵܐ ܕܲܬܼܪ̈ܲܝܗܘܿܢ : ܘܠܵܘ ܚܕܼܵܐ ܐܘܼܤܝܼܵܐ . ܡܸܛܠ ܗܵܠܹܝܢ ܐܸܡ̇ܪܹܬܼ : ܕܲܒܼܦܲܪܨܘܿܦܵܐ ܚܲܕܼ : ܘܒܼܐܘܼܤ̈ܝܼܵܣ ܐ̄ܚܪܹܢܵܐ ܘܲܐ̄ܚܪܹܢܵܐ ܐܝܼܬܼܵܘܗܝ ܗ̄ܘ̣ܵܐ : ܥܘܸܠܵܐ ܘܡܵܪܹܗ ܕܥܘܸܠܵܐ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܐܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ pb. 321 ܡܸܬܼܐܡܲܪ ܗܵܟܲܢܵܐ . ܐܵܦ ܓܪܝܼܓܼܘܿܪܝܼܘܿܣ ܠܗܵܝ̇ ܕܡܸܬܼܐܡܲܪ ܐܲܠܵܗܵܐ ܒܬܲܪ̈ܬܲܝܗܹܝܢ : ܕܲܒܼܚܲܕܼ ܦܲܪܨܘܿܦܵܐ ܐܝܼܬܼܵܘܗܝ ܡܦܲܫܸܩ . ܕܠܵܐ ܢܸܤܒܲܪ ܕܚܲܕܼ ܐܝܼܬܼܵܘܗܝ ܟܝܵܢܵܐ : ܐܵܡ݁ܲܪ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܡܠܸܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦ ܐܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܲܒܼܩܲܠܝܼܠ ܡܸܬܼܐܡܲܪ ܗܵܟܲܢܵܐ ܀ ܠܗܵܕܹܐ ܐܵܦ ܬܹܐܘܿܦܝܼܠܘܿܣ ܐܸܡܲ݁ܪ : ܗܵܘ̇ ܐܘܼܡܵܢܵܐ ܪܹܫܵܝܵܐ ܕܟܼܠ . ܡܸܠܬܼܵܐ ܕܐܲܠܵܥܗܵܐ : ܚܲܝ ܘܤܵܥܲ݁ܪ ܟܠ : ܗܵܘ̇ ܕܨܲܒܸܿܬܼ ܠܟܼܠ ܒܠܵܚܡܘܼܬܼܵܐ ܡܛܲܟܲܤܝܼܵܬܼܵܐ : ܠܵܘ ܡ̣ܢ ܟܝܵܢܵܐ ܝܲܩܝܼܪܵܐ ܘܡ̣ܢ ܫܡܲܝܢܹ̈ܐ ܫܩܲܠ̣ ܦܲܓܼܪܵܐ ܘܐܸܬܼ݂ܵܐ ܠܘܵܬܲܢ : ܐܸܠܵܐ ܒܛܝܼܢܵܐ ܚܵܘܝܼ ܪܲܒܿܘܼܬܼܵܐ ܕܐܘܼܡܵܢܘܼܬܹܥܗ : ܟܲܕܼ ܡܬܲܪܸܨ ܠܒܲܪܢܵܫܵܐ ܕܐܸܬܼܓܒܸܠ ܡ̣ܢ ܛܝܼܢܵܐ ܀ ܠܵܐ ܛܲܫܝܼ ܗ̄ܘ̣ܵܐ ܕܐܝܼܬܼܵܘܗܝ ܥܒܼܝܼܕܼܵܐ : ܘܐܝܼܬܼܵܘܗܝ ܬܘܼܒܼ ܥܵܒܼ̇ܘܿܕܼܵܐ . ܠܵܐ ܗ̄ܘ̣ܵܐ ܠܥܵܒܼ̇ܘܿܕܼܵܐ ܥܒܼܝܼܕܼܵܐ ܘܲܠܡܵܪܵܐ ܥܲܒܼܕܵܐ : ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܥܵܒܹ̇ܕܼ ܗ̄ܘ̣ܵܐ : ܐܲܝܟܼ ܕܐܲܢ̄ܬܿ ܕܵܪܹܫ ܐܲܢ̄ܬܿ ܥܲܡܲܢ . ܗ̤ܘܝܘܼ ܓܹܝܪ ܟܲܕܼ ܗ̤ܘ ܐܝܼܬܼܵܘܗܝ ܐܲܪܥܵܢܵܐ ܘܲܫܡܲܝܵܢܵܐ : ܡܸܬܼܚܲܙܝܵܢܵܐ ܘܠܵܐ ܡܸܬܼܚܲܙܝܢܵܐ : ܡܸܤܬܲܝܟܼܵܢܵܐ ܘܠܵܐ ܡܸܤܬܲܝܟܼܵܢܵܐ ܀ ܐܲܝܟܿ ܕܐܸܡ݂ܲܪ ܓܪܝܼܓܼܘܿܪܝܼܘܿܣ : ܗ̤ܘܝܘܼ ܟܲܕܼ ܗ̤ܘ ܐܝܼܬܼܵܘܗܝ ܥܘܸܠܵܐ ܘܡܵܪܹܗ ܕܥܘܸܠܵܐ . ܐܸܠܵܐ ܠܵܐ ܒܵܗ̇ ܟܲܕܼ ܒܵܗ̇ ܗ̤ܘ ܟܲܕܼ ܗ̤ܘ : ܐܸܠܵܐ ܒܦܲܪܨܘܿܦܵܐ . ܥܘܸܠܵܐ ܕܹܝܢ ܘܡܵܪܹܗ ܕܥܘܸܠܵܐ : ܒܲܟܼܝܵܢܹ̈ܐ . ܐ̄ܚܪܹܢܵܐ ܓܹܝܪ ܘܲܐ̄ܚܪܹܢܵܐ ܐܝܼܬܲܝܗܘܿܢ ܗܵܠܹܝܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ ܀ ܠܡܵܢܵܐ ܗܵܟܹܝܠ ܗܵܠܹܝܢ ܕܦܲܪܨܘܿܦܵܐ : ܕܐܘܼܤܝܼܵܐ ܘܕܲܟܼܝܵܢܵܐ ܥܵܒܹ̇ܕܼ ܐܲܢ̄ܬܿ ܠܗܹܝܢ ؟ ܘܚܵܛܹ̇ܦ ܐܲܢ̄ܬܿ ܠܐܘܼܤܝܼܵܐ ܕܐܲܠܵܗܵܐ : pb. 322 ܠܐܘܼܤ̈ܝܼܵܣ ܬܲܪ̈ܬܲܝܗܹܝܢ . ܘܡܲܦܸܩ ܐܲܢ̄ܬܿ ܠܲܟܼܝܵܢܵܐ ܕܝܼܠܲܢ ܘܲܠܪܹܫܝܼܬܼܵܐ ܕܡܸܢܲܢ : ܟܲܕܼ ܠܵܐ ܝܵܗܹ̇ܒܼ ܐܲܢ̄ܬܿ ܠܵܐ ܠܥܘܸܠܵܐ ܘܠܵܐ ܠܡܵܪܹܗ ܕܥܘܸܠܵܐ ܫܘܼܚܠܵܦܵܐ ܕܲܟܼܝܵܢܹ̈ܐ . ܐܸܠܵܐ ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܐܸܡܲ݁ܪ ܐܲܢ̄ܬܿ ܕܐܝܼܬܹܝܗ̇ ܐܘܼܤܝܼܵܐ ܕܥܘܸܠܵܐ : ܘܐܘܼܤܝܼܵܐ ܕܥܵܒܼ̇ܘܿܕܹܗ ܕܥܘܸܠܵܐ . ܐܲܝܟܼ ܗܵܘ̇ : ܕܗ̤ܘ ܥܲܒܼܕܵܗ̇ ܠܐܘܼܤܝܼܵܐ ܕܝܼܠܹܗ . ܘܲܕܿܬܲܪܬܹܝܢ ܐܘܼܤ̈ܝܼܵܣ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ . ܐܵܘ ܕܐܘܼܤܝܼܵܐ ܕܒܲܪܢܵܫܵܐ : ܐܸܫܬܲܚܠܦܲܬ̤ ܠܐܘܼܤܼܵܐ ܕܐܲܠܵܗܵܐ ܡܸܠܬܼܵܐ . ܐܸܢ ܓܹܝܪ ܥܵܪܹܩ ܐܲܢ̄ܬܿ ܡ̣ܢ ܕܲܠܡܹܐܡܲܪ ܗܵܟܲܢ : ܡܵܢܵܐ ܟܵܐܹ̇ܐ ܐܲܢ̄ܬܿ ܒܐܲܝܢܵܐ ܕܢܲܗܝܼܪܵܐܝܼܬܼ ܐܸܡܲ݁ܪ : ܘܲܕܼܪܘܼܫܥܵܐ ܚܵܫܹ̇ܒܼ ܐܲܢ̄ܬܿ : ܘܲܒܼܪܘܼܫܥܵܐ ܡܩܲܛܪܸܓܼ ܐܲܢ̄ܬܿ ܠܹܗ ؟ ܡܸܛܠ ܡܵܢܵܐ ܕܹܝܢ ܐܲܢ̄ܬܿܘܿܢ ܕܲܝܵܢܹ̈ܐ : ܕܲܒܼܒܸܕܼܝܵܐ ܘܲܒܼܡܲܛܥܝܵܢܘܼܬܼܵܐ ܘܒܲܩܛܝܼܪܵܐ ܗ̤ܘܲܝܬܿܘܿܢ : ܠܵܐ ܒܲܚܸܢܬܿܘܿܢ ܠܤܵܗ̈ܕܘܵܬܼܵܐ ܕܡ̣ܢ ܬܲܒܼ̈ܗܵܬܼܵܐ ܐܸܬܼܟܬܸܒܼ ؟ ܡܚܵܘܹ̇ܝܢ ܗ̣̄ܘܲܝܬܿܘܿܢ ܠܹܗ ܓܹܝܪ ܡ̣ܢ ܕܝܼܠܹܗ : ܕܗܵܢܵܐ ܡ̇ܢ ܡܵܘܕܹܐ ܬܪܹܝܢ ܟܝܵܢܹ̈ܐ : ܐ̄ܚܪܹܢܵܐ ܘܲܐ̄ܚܪܹܢܵܐ . ܡ̣ܢ ܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ : ܐܲܝܟܼ ܕܐܸܡ݂ܲܪܘ ܐܲܒܼ̈ܗܵܬܼܵܐ ܩܲܕܝܼ̈ܫܹܐ . ܘܐܵܦ ܐܲܢ̄ܬܿ ܐܸܡܲ݁ܪ ܐܲܢ̄ܬܿ ܕܲܡܫܲܚܠܦܝܼܢ ܟܝܵܢܹ̈ܐ : ܚܲܕܼ ܕܹܝܢ ܡ̣ܢ ܬܪ̈ܲܝܗܘܿܢ ܡܫܝܼܚܵܐ : ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܲܚܕܼܵܝܘܼܬܼܵܐ ܠܫܘܼ̈ܚܠܵܦܹܐ ܕܲܟܼܝܵܢܹ̈ܐ ܡܒܲܛܠܵܐ ܀ ܗܵܠܹܝܢ : ܡܸܬܼܚܲܙܝܵܐ : ܕܐܲܢ̄ܬܿ ܐܸܡ݂ܲܪܬܿ . ܘܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܐܵܦ ܗܵܝ̇ ܕܥܘܸܠܵܐ ܘܥܵܡ̇ܘܿܪܵܐ ܕܲܒܼܥܘܸܠܵܐ : ܗܵܘ̇ ܡܵܐ ܕܐܸܡܲܪܬܿ ܐܲܢ̄ܬܿ : ܐܵܡܲ݁ܪ : ܕܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ ܒܦܲܓܼܪܐ ܚܵܫܘܿܫܵܐ : ܕܐܝܼܬܼ ܠܹܗ ܢܲܦܫܵܐ ܡܠܝܼܠܬܼܵܐ ܐܲܝܟܼ ܡܵܐ ܕܐܝܼܬܼܵܘܗܝ ܥܘܸܠܵܐ : ܒܲܪܢܵܫܵܐ ܗ̄ܘ̣ ܓܹܝܪ ܐܵܦ ܥܘܸܠܵܐ . ܐܲܝܟܲܢܵܐ ܗܵܟܹܝܠ : ܟܲܕܼ ܐܲܢ̄ܬܿ ܠܗܵܠܹܝܢ ܐܵܡܲ݁ܪ ܐܲܢ̄ܬܿ ܘܲܡܦܝܼܣ pb. 323 ܐܲܢ̄ܬܿ ܕܢܸܫܠܲܡ ܠܲܫܪܵܪܵܐ ܕܗܲܝܡܵܢܘܼܬܼܵܐ : ܒܗܹܝܢ ܟܲܕܼ ܒܗܹܝܢ ܠܗܵܢܐ ܚܲܒܼܬܿ ؟ ܠܵܐ ܓܠܸܐ ܥܵܘ̣ܠܵܐ ؟ ܐܲܢ̄ܬܿ ܐܸܡܲ݁ܪ ܐܲܢ̄ܬܿ ܟܝܵܢܹ̈ܐ ܡܫܲܚ̈ܠܦܹܐ ܒܲܡܫܝܼܚܵܐ : ܘܗܵܢܵܐ : ܗܸܢܹܝܢ ܟܲܕܼ ܗܸܢܹܝܢ ܡܵܘܕܹܐ : ܘܲܡܩܲܒܸܿܠ ܠܵܟܼ ܕܗܵܠܹܝܢ ܐܸܡܲ݁ܪ ܐܲܢ̄ܬܿ . ܘܲܕܼܚܲܕܼ ܐܝܼܬܼܵܘܗܝ ܦܲܪܨܘܿܦܵܐ ܒܲܟܼܝܵܢܹ̈ܐ ܡܫܲܚ̈ܠ̱ܦܹܐ : ܘܐܵܦ ܗ̤ܘ ܗܵܟܲܢܵܐ ܡܵܘܕܹܐ : ܘܠܵܟܼ ܕܡܵܘܕܸܐ ܐܲܢ̄ܬܿ ܒܗܵܠܹܝܢ ܡܩܲܒܸܿܠ ܠܵܟܼ . ܘܐܲܢ̄ܬܿ ܐܵܡܲ݁ܪ ܐܲܢ̄ܬܿ ܕܝܼܠܵܝܘܼܬܼܵܐ ܘܒܲܝܬܵܝܘܼܬܼܵܐ ܡ̣ܢ ܚܕܼܵܝܘܼܬܼܵܐ : ܘܕܲܐ̄ܚܪܹܬܢܵܐ ܗܵܘ̇ ܡܵܐ ܕܲܐ̄ܚܪܹܢܵܐ ܐܝܼܬܼܵܘܗܝ ܘܡܸܬܼܐܡܲܪ ܡܩܲܒܸܿܠ ܐܲܢ̄ܬܿ : ܘܐܵܦ ܗܵܢܵܐ ܕܝܼܠܵܝܘܼܬܼܵܐ ܘܒܲܝܬܵܝܘܼܬܼܵܐ ܐܵܡܲ݁ܪ : ܟܲܕܼ ܠܵܐ ܗ̄ܘ̣ܵܐ ܡ̣ܢ ܕܝܼܠܵܝܘܼܬܼܵܐ ܒܲܝܬܵܝܬܼܵܐ ܘܨܒܼܝܵܢܝܬܼܵܐ : ܠܲܟܼܝܵܢܵܐ ܕܠܵܐ ܨܒܼܝܵܢܵܐ ܗܘ̤ܵܬܼ : ܕܢܸܚܲܫ ܚܲܫܹ̈ܐ ܟܝܵܢܵܝܹ̈ܐ . ܐܸܠܵܐ ܐܲܢ̄ܬܿ ܡܟܲܢܸܫ ܐܲܢ̄ܬܿ ܠܐܲܝܠܹܝܢ ܕܐܸܬܼܐܡܪܹ̈ܝܢ : ܐܲܝܟܼ ܡ̇ܢ ܕܠܝܬܿ ܠܵܐ ܗܵܘ̇ ܕܲܥ̣ܒܲܕܼ ܐܸܢܹܝܢ ܠܹܗ ܕܝܼ̈ܠܵܝܵܬܼܵܐ : ܘܠܵܐ ܗܵܠܹܝܢ ܕܲܗ̤ܘܲܝ̈ ܕܝܼܠܹܗ : ܐܸܠܵܐ ܚܲܕܼ ܐܝܼܬܼܵܘܗܝ . ܠܵܐ ܗ̄ܘ̣ܵܐ ܦܲܪܨܘܿܦܵܐ : ܐܸܠܵܐ ܐܵܦ ܐܘܼܤܝܼܵܐ : ܕܲܬܼܒܲܛܸܠ ܠܟܼܠܗܹܝܢ ܐܲܝܠܹܝܢ ܕܐܵܘܕܝܼܬܿܘܿܢ ܥܲܡ ܚܕܼܵܕܹ̈ܐ . ܐܸܢ ܠܗܵܠܹܝܢ ܬܪܼܨܵܐ ܐܵܡܲ݁ܪ ܐܲܢ̄ܬܿ : ܘܠܵܐ ܡܫܲܚ̈ܠܦܵܢ ܡ̣ܢ ܫܪܵܪܵܐ : ܐܵܦ ܠܵܐ ܕܬܸܤܬܿܪܘܼܢ ܐܸܢܘܿܢ ܙܵܕܸܩ ܗ̄ܘ̣ܵܐ : ܠܵܐ ܠܗܵܝ̇ ܕܚܲܕܸ ܦܲܪܨܘܿܦܵܐ : ܘܠܵܐ ܬܘܼܒܼ ܠܗܵܝ̇ ܕܲܬܼܪܹܝܢ ܟܝܵܢܹ̈ܐ . ܥܲܠ ܠܵܐ ܡܸܕܸܡ ܚܲܝܸܒܼܬܿܘܿܢܵܢܝ : ܠܵܐ ܐܲܝܟܼ ܐܲܝܢܵܐ ܕܠܵܐ ܡܵܘܕܸܐ ܚܲܕܼ ܦܲܪܨܘܿܦܵܐ : ܒܕܸܐܡܪܹܬܼ ܕܗ̤ܘ ܟܲܕܼ ܗ̤ܘ ܥܘܸܠܵܐ ܘܥܵܡ̇ܘܿܪܵܐ ܕܲܒܼܥܘܸܠܵܐ . ܗܵܝ̇ ܓܹܝܪ ܕܗ̤ܘܝܘܼ ܟܲܕܼ ܗ̤ܘ : ܠܚܲܕܼ ܘܠܹܗ ܟܲܕܼ ܠܹܗ ܠܦܲܪܨܘܿܦܵܐ ܡܵܘܕܥܵܐ . ܘܠܵܐ ܗ̄ܘ̣ܵܐ ܐܲܝܟܼ ܐܲܝܢܵܐ ܕܠܵܐ ܡܵܘܕܸܐ ܬܪܹܝܢ ܟܝܵܢ̈ܝܼܢ . ܥܵܡ̇ܘܿܪܵܐ ܓܹܝܪ ܠܲܟܼܝܵܢܵܐ pb. 324 ܡܵܘܕܲܥ : ܐܲܝܟܼ ܡ̇ܢ ܕܐܝܼܿܬܼܵܘܗܝ ܒܥܘܸܠܵܐ ܐܲܝܟܼ ܕܲܒܼܓܼܘܼܫܡܵܐ . ܕܠܵܐ ܗ̤ܝ ܟܲܕܼ ܗ̤ܝ ܬܸܤܬܿܒܲܪ ܐܘܼܤܝܼܵܐ ܕܐܲܠܵܗܵܐ : ܘܐܘܼܤܝܼܵܐ ܕܥܘܸܠܵܐ . ܐܸܢ ܗܵܟܹܝܠ ܐܲܢ̄ܬܿ ܠܵܐ ܡܲܟܼܪܸܙ ܐܲܢ̄ܬܿ ܗܵܕܹܐ : ܘܠܵܐ ܗܵܢܵܐ ܕܲܟܼܬܲܒܼ ܗܵܠܹܝܢ : ܠܵܐ ܙܵܕܹܩ ܗ̄ܘ̣ܵܐ ܠܲܡܩܲܛܪܵܓܼܘܼܬܲܢܝ ܘܲܠܡܸܥܫܩܲܢܝ : ܕܠܵܐ ܡܵܘܕܸܐ ܐ̄ܢܵܐ ܚܲܕܼ ܦܲܪܨܘܿܦܵܐ ܒܲܬܼܪ̈ܲܝܗܘܿܢ ܟܝܵܢܹ̈ܐ . ܐܵܘ ܐܲܝܟܼ ܕܲܒܼܦܘܼܪܫܵܢܵܐ ܘܲܒܼܦܘܼܠܵܓܼܵܐ ܡܢܵܬܼܵܢܵܐܝܼܬܼ ܤܵܐܹ̇ܦ ܐ̄ܢܵܐ ܠܗܘܿܢ : ܐܲܝܟܼ ܐܲܝܠܹܝܢ ܕܲܦܪܝܼܫܝܼܢ ܒܕܘܼܟܿܬܼܵܐ ܘܪܲܚܝܼܩܝܼܢ ܡ̣ܢ ܚܕܼܵܪܹ̈ܐ . ܥܵܡ̇ܘܿܪܵܐ ܓܹܝܪ ܐܸܡ̇ܪܹܬܼ : ܠܐܲܝܢܵܐ ܕܒܲܟܼܝܵܢܵܐ ܥ̣ܡܲܪ ܡ̣ܢ ܟܠ ܦܪܘܼܣ . ܘܥܵܡܘܿܪܵܐ ܗ̄ܘ̣ ܐܲܝܢܵܐ ܕܥܵܡܲܪ ܒܗܵܘ̇ ܐܲܝܢܵܐ ܕܡܸܬܼܥܡܲܪ : ܘܐܝܼܬܼ ܠܹܗ ܦܲܪܨܘܿܦܹܗ . ܘܗܵܘ̇ ܕܡܸܬܼܥܡܲܪ : ܐܝܼܬܼ ܠܹܗ ܦܲܪܨܘܿܦܵܐ ܕܗܵܘ̇ ܕܥܵܡܲܪ . ܟܲܕܼ ܒܲܚܫܲܚܬܼܵܐ ܕܦܲܪ̈ܨܘܿܦܲܝܗܘܿܢ : ܐܲܝܟܼ ܕܲܒܼܕܝܼܠܗܘܿܢ ܡܸܬܼܚܲܫܚܝܼܢ ܡܫܲܠܛܵܐܝܼܐܼ . ܗܵܢܵܐ ܗܵܘ̇ ܐܝܼܬܼܵܘܗܝ : ܘܗܵܘ̇ ܗܵܢܵܐ . ܟܲܕܼ ܡܩܵܘܸܐ ܗܵܢܵܐ ܘܗܵܘ̇ : ܐܲܟܼܡܵܐ ܕܐܝܼܬܲܝܗܘܿܢ ܒܲܟܼܝܵܢܹ̈ܐ . ܐܸܢܗ̤ܘ ܕܫܲܪܝܼܪܵܐܝܼܬܼ ܐܲܠܵܗܵܐ ܗ̄ܘ̣ : ܫܲܪܝܼܪܵܐܝܼܬܼ ܕܐܵܦ ܒܲܟܼܝܵܢܹܗ ܗ̄ܘ̣ : ܘܲܡܫܲܡܠܝܵܐ ܐܝܼܬܼܵܘܗܝ ܡܵܘܕܹܝܢ ܚ̄ܢܲܢ : ܟܲܕܼ ܒܡܸܕܸܡ ܠܵܐ ܡܒܲܨܲܪ ܡ̣ܢ ܟܝܵܢܵܐ ܕܐܲܒܼܵܐ . ܘܲܠܒܲܪܢܵܫܵܐ ܕܫܲܪܝܼܪܵܐܝܼܬܼ ܒܲܪܢܵܫܵܐ ܗ̄ܘ̣ ܒܲܟܼܝܵܢܹܗ ܡܫܲܡܠܝܵܐܝܼܬܼ ܡܲܘܕܹܝܢ ܚ̄ܢܲܢ : ܟܲܕܼ ܒܡܸܕܸܡ ܠܵܐ ܡܒܲܨܲܪ ܡ̣ܢ ܟܝܵܢܵܐ ܕܲܒܼܢܲܝ̈ܢܵܫܵܐ : ܠܵܐ ܒܦܲܓܼܪܵܐ ܘܠܵܐ ܒܢܲܦܫܵܐ ܘܠܵܐ ܒܝܼܕܲܥܬܼܵܐ . ܟܠܗܹܝܢ ܗܵܠܹܝܢ ܐܝܬܼ ܠܹܗ ܒܲܕܼܡܘܼܬܲܢ : ܤܛܲܪ ܡ̣ܢ ܚܛܝܼܬܼܵܐ : ܠܵܐ ܗ̄ܘ̣ܵܐ ܕܠܵܐ ܡܲܥܒܿܕܼܵܢܘܼܬܼܵܐ ܐܝܼܬܼܵܘܗܝ ܒܲܟܼܝܵܢܹܗ ܕܝܼܠܹܗ . ܐܵܦܸܢ ܓܹܝܪ ܐܲܠܵܗܵܐ ܒܦܲܪܨܘܼܦܹܗ ܕܝܼܠܹܗ ܡܸܬܼܚܲܫܲܚ ܒܗܵܠܹܝܢ : ܐܲܝܟܼ ܕܒܼܐܝܠܹܝܢ ܕܲܕܼܒܲܪܢܵܫܵܐ ܐܸܢܹܝܢ ܡܸܢܚܲܫܚ . ܐܲܝܟܲܢܵܐ ܕܐܵܦ pb. 325 ܐ̄ܢܵܫܘܼܬܼܵܐ ܒܐܲܠܵܗܘܼܬܼܵܐ ܡܸܬܼܚܲܫܚܵܐ : ܒܐܲܝܠܹܝܢ ܕܕܲܐܠܵܗܘܼܬܼܵܐ ܐܸܢܹܝܢ . ܠܦܲܪܨܘܿܦܵܐ ܓܹܝܪ ܐܝܼܬܼ ܠܗܘܿܢ ܚܕܼܵܝܘܼܬܼܵܐ : ܘܠܵܘ ܠܐܘܼܤܝܼܵܐ . ܡܸܛܠ ܗܵܢܵܐ ܙܵܕܹܩ ܠܲܡܤܵܡ ܩܕܼܵܡܲܝܢ ܘܲܠܡܵܘܕܵܝܘܼ : ܕܐܲܝܟܲܢܵܐ ܕܡ̣ܢ ܨܲܠܡܵܐ ܪܹܫ ܛܘܼܦܤܵܐ ܡܸܬܿܬܵܘܕܸܐ : ܡܸܛܠ ܕܡܸܢܹܗ ܐܝܼܬܼ ܠܹܗ ܗܵܕܹܐ ܕܐܸܬܼܐܡܲܪ : ܕܗܵܘ̇ ܐܝܼܬܼܵܘܗܝ . ܗܵܟܼܘܵܬܼ ܐܵܦ ܟܲܕܼ ܡܸܬܼܐܡܲܪ ܐܲܠܵܗܵܐ ܡܸܠܬܼܵܐ ܒܸܤܪܵܐ : ܡܸܬܿܬܵܘܕܸܐ ܒܸܤܪܵܐ : ܕܡܸܢܹܗ ܡܸܬܼܐܡܲܪ ܒܸܤܪܵܐ : ܘܒܸܤܪܵܐ ܐܲܠܵܗܵܐ ܘܡܵܪܝܵܐ ܘܲܒܼܪܵܐ ܕܐܲܠܵܗܵܐ . ܡܵܪܝܵܐ : ܕܡܸܢܹܗ ܡܸܬܼܐܡܲܪ ܕܐܝܼܬܼܵܘܗܝ ܒܗܵܠܹܝܢ : ܕܠܵܐ ܒܒܼܘܼܠܒܵܠܵܐ ܐܵܘ ܒܫܘܼܚܠܵܦܵܐ ܐܵܘ ܒܦܲܢܛܵܤܝܼܵܐ : ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܢܸܬܼܪܢܸܐ . ܐܸܢ ܕܹܝܢ ܢܫܲܚܠܸܦ ܐ̄ܢܵܫ ܗܵܠܹܝܢ ܕܨܲܠܡܵܐ : ܐܲܝܟܼ ܕܢܹܐܡܲܪ ܐܸܢܹܝܢ ܕܪܹܫ ܛܘܼܦܤܵܐ : ܐܵܠܨܵܐ ܕܲܒܼܬܲܪ̈ܬܲܝܗܹܝܢ ܢܲܤܟܸܠ : ܘܒܲܐܠܵܗܘܼܬܼܵܐ ܘܲܒܼܐ̄ܢܵܫܘܼܬܼܵܐ . ܒܐ̄ܢܵܫܘܼܬܼܵܐ : ܕܠܲܟܼܝܵܢܵܐ ܕܐܲܠܵܗܘܼܬܼܵܐ ܤܵܐܹ̇ܡ ܠܵܗ̇ . ܘܒܲܐܠܵܗܘܼܬܼܵܐ : ܡܸܛܠ ܕܲܠܗܵܠܹܝܢ ܕܐܲܠܵܗܘܼܬܼܵܐ : ܠܲܟܼܝܵܢܵܐ ܕܐ̄ܢܵܫܘܼܬܼܵܐ ܝܵܗܹ̇ܒܼ : ܘܲܡܫܲܚܠܸܦ ܠܬܲܪ̈ܬܵܝܗܹܝܢ . ܐܸܠܵܐ ܗܵܠܹܝܢ ܡ̇ܢ ܗܵܟܲܢܵܐ ܗܵܘ̈ܝܵܢ ܗ̣̄ܘܲܝ̈ : ܟܲܕܼ ܡܸܬܼܒܲܚ̈ܢܵܢ ܡ̣ܢ ܕܲܝ̈ܢܹܐ . ܐܸܢܗܘ̤ ܕܐܝܼܬܲܝܗܘܿܢ ܗ̄ܘ̣ܵܘ ܕܲܝܢܹ̈ܐ : ܘܒܲܐܝܠܹܝܢ ܕܐܵܪ̈ܬܵܕܘܿܟܿܤܹܐ ܐܝܼܬܲܝܗܹܝܢ ܗ̣̄ܘܲܝ̈ ܡܸܙܕܲܗܪܝܼܢ ܗ̄ܘ̣ܵܘ : ܕܠܵܐ ܡܸܨܛܲܠܝܵܢܘܼܬܼܵܐ ܕܲܠܓܲܒܵܐ ܕܗܲܪ̈ܵܛܝܼܩܹܐ : ܘܠܵܐ ܫܵܒܼܩ̇ܝܼܢ ܗ̄ܘ̣ܵܘ ܕܲܠܒܲܪ ܡ̣ܢ ܬܚܘܼ̈ܡܹܐ ܢܸܤܬܲܥܪ̈ܵܢ . ܐܸܠܵܐ ܠܵܐ ܐܝܼܬܲܝܟܿܘܿܢ ܗ̣̄ܘܲܝܬܿܘܿܢ ܕܲܝܵܢܹ̈ܐ : ܡܵܘܤܸܦ ܐ̄ܢܵܐ ܕܹܝܢ ܕܐܵܦ ܠܵܐ ܐܵܪ̈ܬܵܕܘܿܟܿܤܹܐ . ܘܐܸܢ ܠܵܐ : ܐܵܦܠܵܐ ܠܗܵܠܹܝܢ ܡܚܲܦܹܝܢ ܗ̣̄ܘܲܝܬܿܘܿܢ . ܘܡܵܢܵܐ ܐܹܡܲܪ ؟ ܠܟܼܠܟܼܘܿܢ ܚܲܕܼ ܪܸܥܝܵܢܵܐ ܘܗ̤ܘ ܟܲܕܼ ܗ̤ܘ ܐܝܼܬܼ ܠܟܼܘܿܢ : ܒܪܲܡ ܩܪܵܘ ܘܐܵܦ ܠܗܵܠܹܝܢ ܕܒܼܵܬܲܪܟܸܢ . pb. 326 ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܩܲܕܼܡܵܝܬܼܵܐ . ܕܓܼܵܘܵܐ ܓܹܝܪ ܐܝܼܬܹܝܗ̇ ܡܲܥܒܿܕܵܢܘܼܬܼܵܐ ܕܲܬܼܠܝܼܬܼܵܝܘܼܬܼܵܐ ܩܲܕܝܼܫܵܬܐ : ܘܒܲܠܚܘܿܕܼ ܒܦܲܪ̈ܨܘܿܦܹܐ ܦܪܝܼܫܝܼܢ . ܪܲܒܘܼܬܼ ܫܘܼܒܼܚܵܐ ܓܹܝܪ ܕܝܼܚܝܼܕܝܵܐ : ܒܲܙܒܲܢ ܠܐܲܒܼܵܐ ܡܵܩܸܦ ܠܵܗ̇ . ܐܝܼܬܼܵܘܗܝ ܓܹܝܪ ܐܵܒܼܝ : ܗܵܘ̇ ܕܲܡܫܲܒܲܚ ܠܝܼ . ܒܲܙܒܲܢ ܕܹܝܢ : ܠܪܘܼܚܵܐ ܕܩܘܼܕܸܫܵܐ . ܪܘܼܚܵܐ ܕܲܫܪܵܪܵܐ : ܗ̤ܘ ܢܫܲܒܿܚܲܢܝ . ܒܲܙܒܲܢ ܕܹܝܢ : ܒܚܲܝܠܵܐ ܕܲܡܫܝܼܚܵܐ . ܡܵܢܵܐ ܟܲܝ ܐܝܼܬܼ ܒܗܵܠܹܝܢ ܕܠܲܓܼܡܵܪ ܐܲܙܝܼܥ ܐܸܢܘܿܢ : ܥܲܠ ܕܐܸܡ̇ܪܹܬܼ ܕܲܕܓܼܵܘܵܐ ܐܝܼܬܹܝܗ̇ ܡܲܥܒܲܕܼܵܢܘܼܬܼܵܐ ܕܲܬܼܠܝܼܬܼܵܝܘܼܬܼܵܐ : ܘܒܲܠܚܘܿܕܼ ܒܲܩܢܘܿܡܹ̈ܐ ܐܝܼܬܼ ܠܵܗ̇ ܦܘܼܠܵܓܼܵܐ ؟ ܐܵܘ ܕܲܠܡܵܐ ܐ̄ܚܪܵܢܝܵܐܝܼܬܼ ܐܝܼܬܼ ܠܟܼܘܿܢ ܠܡܲܤܒܵܪܘܼ ܕܐܸܡ̇ܪܹܬܼ ܠܟܼܘܿܢ ܥܲܠ ܬܠܝܼܬܼܵܝܘܼܬܼܵܐ : ܕܡܸܫܬܲܒܲܚ ܒܪܵܐ ܡ̣ܢ ܐܲܒܼܵܐ ܘܡ̣ܢ ܪܘܼܚܵܐ ܕܩܘܼܕܼܫܵܐ : ܠܵܘ ܕܠܵܐ ܤܵܦܹ̇ܩ ܠܫܘܼܒܼܚܹܗ ܕܝܼܠܹܗ : ܐܸܠܵܐ ܝܲܬܿܝܼܪܵܐܝܼܬܼ ܩܲܕܿܡܹ̇ܬܼ ܤܲܗ̇ܕܹܬܼ ܘܡܸܛܠ ܗܵܕܹܐ ܤܵܡܹ̇ܬܼ : ܕܒܲܙܒܲܢ ܕܹܝܢ ܒܚܲܝܠܵܐ ܕܲܡܫܝܼܚܵܐ . ܐܲܝܡܟܼ ܡ̇ܢ ܕܤܵܦܹ̇ܩ ܠܫܘܼܒܼܚܵܐ ܕܝܼܠܹܗ ܘܠܵܐ ܤܢܝܼܩ : ܡܸܛܠ ܕܠܵܐ ܤܢܝܼܩܵܐ ܐܝܼܬܼܵܘܗܝ . ܡܲܢ̣ܘܼ ܗܵܟܹܝܠ ܐܲܛܥܝܼܟܼܘܿܢ ؟ ܐܸܠܵܐ ܟܒܲܪ ܪܵܢܹܝܢ ܐܢ̄ܬܿܘܿܢ ܕܐܵܡܲ݁ܪ ܐ̄ܢܵܐ ܥܲܠ ܐ̄ܢܵܫܘܼܬܼܵܐ : ܕܡ̣ܢ ܐܲܒܼܵܐ ܡܸܫܬܒܿܚܵܐ ܗ̄ܘ̣ܵܬܼ : ܘܡ̣ܢ ܪܘܼܚܵܐ ܕܩܘܼܕܼܫܵܐ : ܘܡܸܢܹܗ ܕܐܲܠܵܗܵܐ ܡܸܠܬܼܵܐ . ܤܲܓܿܝܼ ܡܲܩܪܒܼܝܼܢ ܐܢ̄ܬܿܘܿܢ : ܘܠܵܐ ܡܸܕܸܡ ܕܲܡܕܲܒܿܪܵܢܘܼܬܼܵܐ ܨܵܒܹ̇ܝܢ ܐܢ̄ܬܿܘܿܢ ܕܲܬܼܫܲܡܗܘܼܢ . ܘܢܼܗܘܸܐ : ܕܗܵܟܲܢܵܐ ܐܲܡܝܼܪ ܠܝܼ . ܠܵܐ ܓܹܝܪ ܡܸܫܬܿܐܸܠ ܐ̄ܢܵܐ ܡ̣ܢ ܗܵܝ̇ : ܕܥܲܠ ܐܵܦܹܝ̈ܗ̇ ܡܲܩܪܒܼܝܼܢ ܐܢ̄ܬܿܘܿܢ : ܐܸܠܵܐ ܗܵܫܵܐ ܡܩܝܼܡ ܐ̄ܢܵܐ ܡܸܠܲܬܼܝ ܓܲܠܝܵܐܝܼܬܼ . ܠܵܘ ܓܹܝܪ ܡܸܕܸܡ pb. 327 ܐ̄ܚܪܹܝܢ ܐܝܼܬܼܵܘܗܝ ܩܪܵܒܼܟܼܘܿܢ ܕܠܘܼܩܒܲܠܝ ܒܝܲܕܼ ܟܠܗܹܝܢ : ܤܛܲܪ ܡ̣ܢ ܗܵܢܵܐ : ܥܲܠ ܒܸܤܪܵܐ ܕܲܬܼܠܝܼܬܵܝܘܼܬܼܵܐ ܠܵܐ ܡܵܘܕܹܝܢ ܐܢ̄ܬܿܘܿܢ ܕܒܲܪܝܵܐ ܐܝܼܬܼܵܘܗܝ . ܘܡ̣ܢ ܟܝܵܢܵܐ ܕܝܼܠܲܢ ܐܝܼܬܼܵܘܗܝ ܐܵܕܼܵܡ ܬܪܲܝܵܢܵܐ : ܘܗܵܘ̇ ܕܒܲܪܝܵܐ ܐܝܼܬܼܵܘܗܝ . ܠܵܐ ܝܵܗ̇ܒܿܝܼܢ ܐܢ̄ܬܿܘܿܢ ܕܒܼܵܪܘܿܝܘܼܬܼܵܐ ܗ̄ܘ̣ ܕܐܲܒܼܵܐ ܘܕܲܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ : ܘܲܕܼܡܸܫܬܲܒܲܚ ܬܘܼܒܼ ܡ̣ܢ ܒܵܪܘܿܝܵܐ . ܡܵܢܵܐ ܡܦܲܠܸܓܼ ܐܲܢ̄ܬܿ ؟ ܡܵܢܵܐ ܢܸܥܒܸܿܕܼ ܠܒܲܪܢܵܫܵܐ ܗܵܘ̇ ؟ ܐܵܘ ܠܵܐ ܡܵܘܘܕܹܝܢ ܐܢ̄ܬܿܘܿܢ ܕܲܥܒܼܝܼܕܼܵܐ ܐܝܼܬܼܵܘܗܝ ܒܸܤܪܵܐ : ܐܵܘ ܡܵܘܕܹܝܢ ܐܢ̄ܬܿܘܿܢ ܕܲܥܒܝܼܕܼܵܐ ܐܝܼܬܼܵܘܗܝ ܒܸܤܪܵܐ : ܐܸܠܵܐ ܠܵܐ ܗ̄ܘ̣ܵܐ ܡ̣ܢ ܐܘܼܤܝܼܵܐ ܐ̄ܚܪܹܬܼܵܐ : ܐܸܠܵܐ ܡ̣ܢ ܕܐܲܠܵܗܵܐ ܡܸܠܬܼܵܐ . ܘܐܲܝܟܲܢܵܐ ܕܠܵܐ ܢܸܗܘܸܐ ܒܪܝܼܬܼܵܐ ܕܐܲܒܼܵܐ ܐܵܘ ܕܪܘܼܚܵܐ ܕܩܘܼܕܼܫܵܐ : ܥܵܒܼܕܝܼܢ ܐܢ̄ܬܿܘܿܢ ܠܹܗ ܒܵܪܘܿܝܵܐ ܕܝܵܬܹܗ . ܤܲܓܿܝܼ ܓܹܝܪ ܙܗܝܼܪܝܼܢ ܐܢ̄ܬܿܘܿܢ ܒܗܵܠܹܝܢ : ܘܗ̤ܘ ܠܝܵܬܹܗ ܥܵܒܼ̇ܕܝܼܢ ܐܢ̄ܬܿܘܿܢ ܠܹܗ ܥܵܒܼܘܿܕܼܵܐ . ܘܲܕܼܠܵܘ ܡ̣ܢ ܐ̄ܚܪܹܢܵܐܠ ܐܵܡ̇ܪܝܼܢ ܐܢ̄ܬܿܘܿܢ ܕܐܸܬܼܥܒܸܕܼ : ܐܸܠܵܐ ܡ̣ܢ ܝܵܬܹܗ . ܗܵܢܵܐ ܟ̱ܠܹܗ ܫܲܦܝܪܵܐ ܠܟܼܘܿܢ ܘܟܹܐܢܵܐ ܟܲܕܼ ܗܵܟܲܢܵܐ ܬܸܬܼܐ̱ܡܲܪ : ܠܡܵܢܵܐ ܠܵܘ ܢܲܗܝܼܪܵܐܝܼܬܼ ܐܵܡ̇ܪܝܼܢ ܐܢ̄ܬܿܘܿܢ ܗܵܘ̇ ܡܵܐ ܕܡܲܤܒܿܪܝܼܢ ܐܢ̄ܬܿܘܿܢ ܕܫܲܪܝܼܪ ܗ̄ܘ̣ ؟ ܐܸܠܵܐ ܒܲܫܡܵܐ ܡ̇ܢ ܥܵܪܩܝܼܢ ܐܢ̄ܬܿܘܿܢ : ܒܲܥܒܼܵܕܹ̈̇ܐ ܕܹܝܢ ܗܵܦ̇ܟܿܝܼܢ ܐܢ̄ܬܿܘܿܢ ܥܠܵܘܗܝ . ܘܥܲܠ ܟܝܵܢܵܐ ܕܐܵܠܵܗܵܐ ܡܸܠܬܼܵܐ ܡܲܤܩܝܼܢ ܐܢ̄ܬܿܘܿܢ ܠܗܹܝܢ ܟܝܵܢܵܐܝܼܬܼ : ܠܟܼܝܼ̈ܠܝܵܬܼܵܐ ܕܒܸܤܪܵܐ ܟܝܵܢܵܝܵܐ . ܠܵܐ ܥܵܒܼܕܵܐ ܬܪܹܝܢ ܒܢ̈ܝܼܢ ܐܵܘ ܬܪܹܝܢ ܡܫܝܼܚ̈ܝܼܢ : ܗܵܝ̇ ܕܲܬܼܪܹܝܢ ܟܝܵܢ̈ܝܼܢ ܕܲܡܚܲܝܕܝܼܢ ܒܚܲܕܼ ܦܲܪܨܘܿܦܵܐ : ܟܲܕܸ ܫܘܼܚܠܵܦܵܐ ܕܟܼܠ ܚܲܕܼ ܚܲܕܼ ܡ̣ܢ ܟܝܵܢܹ̈ܐ ܢܛܝܼܪ . pb. 328 ܝܵܕܲܥ̇ ܐܲܢ̄ܬܿ ܒܕܘܼܟ ܠܗܵܘ̇ ܕܐܸܡ݂ܲܪ ܠܗܵܠܹܝܢ ܡ̣ܢ ܟܠ ܦܘܿܪܣ : ܐܸܡ݂ܲܪܬܿ ܗܵܟܹܝܠ ܠܫܘܼܚ̈ܠܵܦܹܐ ܕܡܸܬܼܩܲܝܡܹܝܢ ܘܠܵܐ ܡܸܬܼܒܲܛܠܝܼܢ : ܡܸܛܠ ܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܐܸܡ݂ܲܪ ܚܲܕܼ ܦܲܪܨܘܿܦܵܐ ܒܲܬܼܪܹܝܢ ܟܝܵܢ̈ܝܼܢ : ܘܠܲܬܼܪܹܝܢ ܟܝܵܢܹ̈ܐ ܒܚܲܕܼ ܦܲܪܨܘܿܦܵܐ : ܐܲܝܟܼ ܓܪܝܼܓܼܘܿܪܝܼܘܿܣ : ܘܐܲܝܟܼ ܠܲܡܒܿܪܘܿܣܝܼܘܿܣ : ܘܐܲܝܟܼ ܐܵܬܵܢܵܤܝܼܣ : ܐܲܝܟܼ ܟܠܗܘܿܢ ܐܲܒܼ̈ܗܵܬܼܵܐ . ܐܲܝܟܼ ܕܐܵܦ ܐܲܢ̄ܬܿ ܐܸܡ݂ܲܪܬܿ : ܕܠܵܐ ܗܸܢܹܝܢ ܟܲܕܼ ܗܵܢܹܝܢ ܢܸܟܼܬܿܘܿܒܼ . ܐܸܢ ܐܝܼܬܲܝܟܿܘܿܢ ܗ̣̄ܘܲܬܿܘܿܢ ܕܲܝܵܢܹ̈ܐ ܟܹܐܢܹ݂̈ܐ : ܠܵܐ ܡܸܬܬܟܸܠ ܗ̄ܘ̣ܵܐ . ܐܸܠܵܐ ܥ̣ܒܲܪ ܗ̄ܘ̣ܵܐ ܠܟܼܠܟܼܘܿܢ ܕܬܸܫܬܵܘܬܿܦܘܼܢ ܒܪܘܼܫܥܵܐ : ܕܐܵܦ ܐܵܢ̄ܬܿܘܿܢ ܬܸܥܪܩܘܼܢ ܡ̣ܢ ܫܲܘܝܘܼܬܼܵܐ ܕܕܼܝܼܢܵܐ . ܒܲܕܼ ܕܵܚ̇ܠܝܼܢ ܗ̣̄ܘܲܝܬܿܘܿܢ ܡ̣ܢ ܡܲܟܿܤܵܢܘܼܬܼܵܐ : ܕܐܲܝܠܹܝܢ ܕܠܘܼܩܒܲܠ ܢܲܦܫܟܼܘܿܢ ܤܥܲܪܬܿܘܿܢ . ܨܵܒܹ̇ܝܢ ܐܢ̄ܬܿܘܿܢ ܕܐܵܦ ܠܲܐ̄ܚܪ̈ܵܢܝܵܬܼܵܐ ܐܲܝܠܹܝܢ ܕܲܟܼܬܲܒܼܘ ܬܒܲܚܢܘܼܢ : ܠܵܐ ܬܸܡܐܲܢ ܠܟܼܘܿܢ ܕܲܥܠܲܝܗܹܝܢ ܟܲܕܼ ܥܠܲܝܗܹܝܢ ܙܲܒܼܢ̈ܝܼܢ ܤܲܓܿܝܼ̈ܐܵܢ ܬܸܫܡܥܘܼܢ . ܒܪܲܡ ܡܤܲܒܿܪܝܼܢ ܐܢ̄ܬܿܘܿܢ ܐܵܠܨܵܐܝܼܬܼ ܠܐܵܢܲܢܩܹܐ ܕܗܵܠܹܝ ܕܡܸܬܼܐܲܡܪܵܢ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܿܬܲܥܸܤܪܹܵܐ : ܟܲܕܼ ܐܵܡܲ݁ܪ ܥܵܠ ܒܪܵܐ . ܗܵܢܵܘ ܗܵܘ̇ ܕܐܸܡ݂ܲܪ : ܐܲܠܵܗܝ ܐܲܠܵܗܝ ܠܡܵܢܵܐ ܫܒܲܩ̣ܬܵܢܝ : ܗܵܢܵܘ ܕܲܠܡܵܘܬܵܐ ܬܠܵܬܼܵܐ ܝܵܘܡ̈ܝܼܢ ܤܲܝܒܲܪ : ܤܵܓܹ̇ܕܼ ܐ̄ܢܵܐ ܕܹܝܢ ܥܲܡ ܐܲܠܵܗܘܼܬܼܵܐ ܠܗܵܢܵܐ ܀ ܘܡ̣ܢ ܒܵܬܲܪ ܐ̄ܚܪ̈ܵܢܝܵܬܼܵܐ : ܡܸܛܠ ܠܵܒܼܘܼܫܵܐ ܤܵܓܹ̇ܕܼ ܐ̄ܢܵܐ . ܡܸܛܠ ܟܲܤܝܵܐ : ܠܓܲܠܝܵܐ : ܕܠܵܐ ܡܸܬܼܦܪܸܫ ܡ̣ܢ ܡܸܬܼܚܲܙܝܵܢܵܐ . ܡܸܛܠ ܗܵܢܵܐ ܗܵܘ̇ ܕܠܵܐ ܡܸܬܼܦܲܪܸܫ : ܐܵܦܠܵܐ ܠܐܝܼܩܵܪܵܐ ܡܦܲܪܸܫ pb. 329 ܐ̄ܢܵܐ . ܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ : ܘܲܡܚܲܝܸܕܼ ܐ̄ܢܵܐ ܠܤܸܓܼܕܬܼܵܐ . ܠܵܐ ܗ̄ܘ̣ܵܐ ܡܸܢܹܗ ܘܠܹܗ ܐܲܠܵܗܵܐ ܐܸܬܼܓܒܸܠ ܒܡܲܪܒܿܥܵܐ : ܘܠܵܐ ܬܘܼܒܼ ܡܸܢܹܗ ܘܠܹܗ ܐܲܠܵܗܵܐ ܐܸܬܼܒܿܪܝܼ ܡ̣ܢ ܪܘܼܚܵܐ ܕܩܘܼܕܫܵܐ : ܘܐܵܦܠܵܐ ܡܸܢܹܗ ܘܠܹܗ ܐܲܠܵܗܵܐ ܐܸܬܼܩܒܲܪ ܒܩܲܒܼܪܵܐ . ܗܵܟܲܢܵܐ ܓܹܝܪ ܐܸܠܘܼ ܐܝܼܬܹܝܗ̇ ܗ̄ܘ̣ܵܬܼ : ܕܲܚ̈ܠܲܝ ܠܒܲܪܢܵܫܵܐ ܘܕܵܚ̈ܠܲܝ ܠܡܝܼ̈ܬܹܐ ܐܝܼܬܲܝܢ ܗ̣̄ܘܲܝܢ ܓܲܠܝܵܐܝܼܬܼ . ܐܸܠܵܐ ܡܸܛܠ ܕܲܒܼܗܵܘ̇ ܕܐܸܬܼܢܤܸܒܼ ܐܲܠܵܗܵܐ ܐܝܼܬܼܵܘܗܝ : ܡ̣ܢ ܗܵܘ̇ ܕܲܢܤܲܒܼ ܐܵܦ ܗܵܘ̇ ܕܐܸܬܼܢܤܸܒܼ ܐܲܠܵܗܵܐ ܥܲܡܹܗ ܡܸܬܐܡܲܪ ܀ ܙܵܕܹܩ ܕܠܵܐ ܢܲܡܐܢܘܼܢ ܩܵܪ̈ܘܿܝܹܐ : ܐܲܝܟܼ ܐܲܝܠܹܝܢ ܕܠܵܐ ܤܢܝܼܩܝܼܢ ܬܘܼܒܼ ܥܲܠ ܥܘܼܗܕܵܢܵܐ . ܐܸܠܵܐ ܢܸܨܒܼܘܼܢ ܠܡܸܥܒܲܪ ܒܲܤܝܵܡܵܐ ܕܡܸܠܲܝ̈ܗܘܿܢ : ܒܗܵܠܹܝܢ ܕܩܲܝܼܒܼܵܐܝܼܬܼ ܤܵܡ̣ܘܼ ܠܘܼܩܒܲܠܝ : ܕܠܑܵ ܗ̄ܘ̣ܵܐ ܡܸܢܹܗ ܘܠܹܗ ܐܝܼܬܼܵܘܗܝ ܓܘܼܫܡܵܐ . ܗܵܠܹܝܢ ܕܲܒܼܗܹܝܢ ܕܲܓܿܠܘܼܢܝ ܥܵܘ̈ܠܐܝܼܬܼ : ܐܲܝܟܼ ܡ̇ܢ ܕܒܲܪܢܵܫܵܐ ܫܚܝܼܡܵܐ ܐܵܡܲ݁ܪ ܐ̄ܢܵܐ : ܘܒܲܡܢܵܬܼܵܐ ܡܦܲܪܸܫ ܐ̄ܢܵܐ ܠܹܗ : ܐܲܝܟܼ ܕܠܵܐܝܠܹܝܢ ܕܲܒܼܕܼܘܼ̈ܟܿܝܵܬܼܵܐ ܡܸܬܼܦܵܪܫܝܼܢ ܡ̣ܢ ܚܕܼܵܕܹ̈ܐ . ܘܬܼܘܼܒܼ ܕܠܩܘܼܒܼܠܵܐ ܕܗܵܠܹܝܢ ܡܩܲܛܪܓܼܝܼܢ ܠܝܼ : ܕܡܸܛܠ ܡܵܢܵܐ ܠܵܐ ܡܸܬܼܦܲܪܫܵܢܵܐ ܘܠܵܐ ܡܸܤܬܲܝܟܼܵܢܵܐ ܐܵܡܲ݁ܪ ܐ̄ܢܵܐ ܠܹܗ : ܟܲܕܼ ܫܵܡ̇ܥܝܼܢ ܕܠܵܐ ܗ̄ܘ̣ܵܐ ܡܸܢܹܗ ܘܠܹܗ ܐܵܦ ܠܵܐ ܒܲܚܕܼܵܐ ܫܵܥܵܐ : ܐܸܠܵܐ ܐܲܟܲܚ̄ܕܼ ܡ̣ܢ ܗܘܵܝܹܗ ܐܵܦ ܐܲܠܵܗܵܐ ܐܝܼܬܼܵܗܝ ܒܹܗ . ܡܸܛܠ ܕܐܵܦ ܕܢܵܗܘܸܐ ܒܹܗ ܐܝܼܬܼܵܘܗܝ ܒܹܗ ܐܲܠܵܗܵܐ . ܐܝܬܼܵܘܗܝ ܠܲܡ ܓܹܝܪ ܠܵܐ ܚܵܫܘܿܫܵܐ ܒܦܲܓܼܪܵܐ ܚܵܫܘܿܫܵܐ : ܕܲܒܼܫܘܼܠܵܡܵܐ ܕܙܲܒܼ̈ܢܹܐ ܢܤܲܒܼ ܒܲܪܢܵܫܵܐ : ܕܠܵܐ ܡܸܢܼܦܲܪܫܵܢܵܐܝܼܬܼ ܗܵܘ̇ ܕܢܤܲܒܼ ܒܗܵܘ̇ ܕܐܸܬܼܢܤܸܒܼ ܢܸܗܘܸܐ . ܘܠܵܐ ܗ̄ܘ̣ܵܐ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ : ܐܸܠܵܐ ܫܲܪܝܼܪܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ : ܘܠܵܐ pb. 330 ܗ̄ܘ̣ܵܐ ܟܲܕܼ ܦܪܝܼܫ ܡ̣ܢ ܦܲܓܼܪܵܐ . ܟܝܵܢܵܐ ܗ̄ܘ̣ ܠܲܡ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ : ܘܠܵܐ ܗ̄ܘ̣ܵܐ ܒܦܲܢܛܵܤܝܼܵܐ ܗ̄ܘ̣ ܦܘܼܪܩܵܢܲܢ . ܝܵܕܲܥ̇ ܐܢ̄ܬܿܘܿܢ ܡ̣ܢ ܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܐܵܦ ܠܗܵܠܹܝܢ ܕܝܼܠܝܼ . ܘܲܕܿܡ̣ܢ ܗܵܘ̇ ܕܲܢܤܲܒܼ : ܗܵܘ̇ ܕܐܸܬܼܢ̱ܤܸܒܼ ܐܲܠܵܗܵܐ ܡܸܫܬܲܡܲܗ . ܠܵܐ ܗ̄ܘ̣ܵܐ ܡ̣ܢ ܟܝܵܢܹܗ ܕܝܼܠܹܗ : ܐܝܼܬܼ ܗ̄ܘ̣ܵܐ ܠܹܗ ܗܵܕܹܐ . ܗܵܘ̇ ܓܹܝܪ ܕܐܸܬܼܢ̱ܤܸܒܼ : ܒܲܪܢܵܫܵܐ ܗ̄ܘ̣ ܚܵܫܘܿܫܵܐ : ܕܒܹܗ ܐܝܼܬܼܵܘܗܝ ܗ̄ܘ̣ܵܐ ܠܵܐ ܚܵܫܘܿܫܵܐ . ܟܝܵܢܵܐ ܐ̄ܢܵܫܵܝܵܐ : ܗܵܘ̇ ܕܠܵܐ ܗ̄ܘ̣ܵܐ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܹܗ ܐܲܠܵܗܵܐ . ܛܝܼܢܵܐ : ܕܒܹܗ ܐܘܼܡܵܬܢܘܼܬܹܗ ܚܵܘܝܼ ܗ̄ܘ̣ܵܐ ܐܘܼܡܵܢܵܐ ܚܲܟܿܝܼܡܵܐ . ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܒܪܵܐ : ܘܲܕܼܢܸܗܘܸܐ ܐܲܠܵܗܵܐ . ܗܵܘ̇ ܓܹܝܪ ܕܲܡܫܲܪܸܐ ܘܡܫܲܪܸܐ ܘܡܸܬܿܕܲܪܲܓܼ ܘܡܸ̇ܬܼܓܲܡܲܪ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܘܗܵܢܵܐ ܡܸܬܼܐܡܲܪ : ܗܵܘ̇ ܡܵܐ ܕܲܡܚܲܝܲܕܼ ܠܹܗ ܒܲܟܸܝܵܢܵܐ ܐܲܠܵܗܵܐ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܸܢܘܿܢ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܚܵܣ : ܐܸܠܵܐ ܚܲܕܼ ܒܢܲܩܝܼܦܘܼܬܼܵܐ . ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܹܝܢ ܕܐܸܬܼܐܲܠܲܗ . ܡ̣ܢ ܢܲܩܝܼܦܘܼܬܹܗ ܐܸܬܼܐܲܠܲܗ : ܘܠܵܘ ܡ̣ܢ ܟܝܵܢܹܗ . ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܒܸܤܪܵܐ : ܗܘ̤ܵܐ ܚܲܕܼ ܒܪܵܐ . ܐܝܼܬܼ ܒܹܗ ܓܹܝܪ ܬܪ̈ܲܝܗܘܿܢ ܟܝܵܢܹ̈ܐ . ܒܗܵܝ̇ ܗܵܟܹܝܠ ܕܡܸܐܡܲܪ ܒܲܪܢܵܫܵܐ ܐܲܠܵܗܵܐ ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܘܡܸܬܼܐܡܲܪ ܕܐܝܼܬܼܵܘܗܝ ܚܲܕܼ ܒܪܵܐ : ܕܢܸܗܘܸܐ ܚܲܕܼ ܒܪܵܐ : ܒܗܵܕܹܐ ܡܸܠܬܼܵܐ ܡܸܤܬܿܓܸܕܼ ܒܤܸܓܼܕܬܼܵܐ ܕܐܲܠܵܗܘܼܬܼܵܐ . ܘܡܸܤܬܿܓܸܕܼ ܥܲܡܹܗ : ܘܠܵܐ ܗ̄ܘ̣ܵܐ ܬܲܪܬܹܝܢ ܤܸܓܼ̈ܕܵܬܼܵܐ : ܐܸܠܵܐ ܚܕܼܵܐ . ܒܵܗ̇ ܓܹܝܪ pb. 331 ܒܲܚܕܼܵܐ ܤܸܓܼܕܬܼܵܐ ܕܗܵܕܹܐ ܚܕܼܵܐ ܐܘܼܤܝܼܵܐ : ܐܵܦ ܐ̄ܚܪܹܬܵܐ ܡܸܤܬܲܓܼܕܵܐ . ܡܸܛܠ ܕܠܵܐ ܗ̄ܘ̣ܵܐ ܒܤܸܓܼܕܬܼܵܐ ܕܝܼܠܹܗ ܡܸܤܬܿܓܸܕܼ : ܗܵܘ̇ ܕܥܲܡ ܐ̄ܚܪܹܢܵܐ ܡܤܸܬܿܓܸܕܼ : ܐܸܠܵܐ ܬܪ̈ܲܝܗܘܿܢ ܥܲܡ ܚ̈ܕܼܵܕܹܐ . ܒܤܸܓܼܕܬܼܵܐ ܕܹܝܢ ܕܲܐ̄ܚܪܹܢܵܐ : ܐܵܦ ܗܵܘ̇ ܕܥܲܡ ܗܵܘ̇ ܕܲܒܼܤܸܓܼܕܬܼܵܐ ܡܸܤܬܿܓܸܕܼ : ܡ̣ܢ ܐܵܢܲܢܩܹܐ ܡܚܲܝܲܕܼ ܘܠܵܐ ܡܸܬܼܦܪܲܫ . ܐܵܦܠܵܐ ܓܹܝܪ ܗܵܘ̇ ܤܓܼܝܼܕܼܵܐ ܡܲܨܝܵܐ ܕܠܵܐ ܢܸܤܬܿܓܸܕܼ : ܘܐܵܦܠܵܐ ܠܒܲܪ ܡ̣ܢ ܗܵܢܵܐ ܕܒܹܗ ܐܝܼܬܼܵܘܗܝ ܡܸܤܬܿܓܸܕܼ : ܘܐܵܦܠܵܐ ܬܘܼܒܼ ܒܗܵܢܵܐ ܡܸܤܬܿܓܸܕܼ ܕܠܵܐ ܐܵܦ ܗܵܢܵܐ ܡܸܤܸܬܿܓܸܕܼ ܕܒܹܗ ܡܩܲܒܸܿܠ ܤܸܓܼܕܬܼܵܐ . ܠܵܘ ܓܹܝܪ ܒܦܲܪܨܘܿܦܵܐ ܕܝܼܠܹܗ ܡܸܤܬܿܓܸܕܼ . ܐܸܠܵܐ ܒܦܲܪܨܘܿܦܵܐ ܗܵܘ̇ ܕܲܡܚܲܝܲܕܼ ܠܹܗ : ܗܵܘ̇ ܕܐܝܼܬܼܵܘܗܝ ܕܓܼܵܘܵܐ ܡܸܛܠ ܚܕܼܵܝܘܼܬܼܵܐ . ܠܦܲܪܨܘܿܦܵܐ ܓܹܝܪ ܗܘ̤ܵܬܼ ܚܕܼܵܝܘܼܬܼܵܐ : ܐܲܝܟܲܢܵܐ ܕܗܵܢܵܐ ܗܵܘ̇ : ܘܗܵܘ̇ ܗܵܢܵܐ . ܡ̣ܢ ܗܵܘ̇ ܗܵܟܹܝܠ ܕܢܲܗܒܹܿܗ ܠܦܲܪܨܘܿܦܹܗ : ܐܝܼܬܼ ܠܹܗ ܠܗܵܘ̇ ܕܐܸܬܼܢܤܸܒܼ : ܕܢܸܗܘܸܐ ܦܲܪܨܘܿܦܹܗ ܕܗܵܘ̇ ܕܢܲܗܒܹܿܗ : ܡܸܛܠ ܗܵܕܹܐ ܥܲܡܹܗ ܡܸܬܼܟܲܢܸܐ ܒܸܤܪܵܐ ܕܐܲܠܵܗܵܐ ܡܸܠܬܼܵܐ : ܘܠܵܐ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ ܕܲܒܼܒܸܤܪܵܐ ܢܸܗܘܸܐ ܐܲܠܵܗܵܐ ܘܲܒܼܪܵܐ ܘܡܵܪܝܵܐ . ܐܲܠܵܗܵܐ ܓܹܝܪ ܡܸܠܬܼܵܐ ܒܲܟܼܝܵܢܹܗ ܐܝܼܬܼܵܘܗܝ : ܘܡ̣ܢ ܐ̄ܚܪܹܢܵܐ ܠܵܐ ܡܸܬܼܐܡܲܪ ܐܲܠܵܗܵܐ ܐܵܘ ܒܪܵܐ : ܒܗܵܠܹܝܢ ܕܡ̣ܢ ܟܝܵܢܵܐ . ܒܸܤܪܵܐ ܕܹܝܢ ܡ̣ܢ ܐܲܠܵܗܵܐ ܢܤܲܒܼ ܕܢܸܫܬܿܡܲܗ ܗܵܘ̇ ܡܵܐ ܕܡܸܬܼܐܡܲܪ : ܐܲܠܵܗܵܐ ܡܸܬܼܐܡܲܪ ܟܲܕܼ ܡܸܬܼܟܲܢܸܐ ܥܲܡܹܗ . ܟܲܕܼ ܡܸܬܼܚܲܫܲܚ ܥܲܡܹܗ ܒܲܫܡܵܐ ܕܐܲܠܵܗܵܐ : ܠܵܘ ܡ̣ܢ ܟܝܵܢܹܗ ܐܝܼܬܼ ܠܹܗ . ܐܵܘ ܗܵܟܹܝܠ ܦܲܠܹ̇ܓܼ ܠܲܚܕܼܵܝܘܼܬܼܵܐ : ܘܐܵܡܲ݁ܪ ܬܲܪ̈ܬܲܝܗܹܝܢ ܡܸܢܹܗ . ܘܲܟܼܐܝܼ ܒܐܲܝܢܵܐ ܕܡܸܢܹܗ ܘܠܹܗ ܐܵܡ݁ܲܪ ܕܐܝܼܬܼܵܘܗܝ ܦܲܓܼܪܵܐ : ܘܲܕܼܠܵܐ ܗ̄ܘ̣ܵܐ ܡ̣ܢ ܐܲܠܵܗܘܼܬܼܵܐ ܕܲܒܼܦܲܓܪܵܐ ܗ̤ܘܲܝ̈ ܠܹܗ ܗܵܠܹܝܢ ܕܐܲܠܵܗܘܼܬܼܵܐ . pb. 332 ܘܲܩܕܼܵܡ ܟܠܡܸܕܸܡ : ܟܐܝܼ ؟ ܒܢܲܦܫܵܟܼ : ܕܗܵܟܲܢܵܐ ܐܸܡܲܪܬܿ . ܘܐܸܢ ܕܹܝܢ ܠܵܐ ܡܲܡܪܲܚ ܐܲܢ̄ܬܿ ܠܡܹܐܡܲܪ : ܕܠܵܐ ܗ̄ܘ̣ܵܐ ܡ̣ܢ ܚܕܼܵܝܘܼܬܼܵܐ ܗܘ̤ܵܐ ܠܹܗ ܒܸܤܪܵܐ ܦܲܪܨܘܿܦܵܐ ܕܐܲܠܵܗܘܼܬܼܵܐ : ܘܠܲܐܠܵܗܵܐ ܡܸܠܬܼܵܐ ܒܲܠܚܘܿܕܼ ܡܲܤܸܩ ܐܲܢ̄ܬܿ ܠܗܵܠܹܝܢ ܕܐ̄ܢܵܫܘܼܬܼܵܐ ܘܕܲܐܠܵܗܘܼܬܼܵܐ . ܥܲܠ ܐ̄ܢܵܫܘܼܬܼܵܐ ܕܹܝܢ : ܠܵܐ ܗܵܠܹܝܢ ܕܐ̄ܢܵܫܘܼܬܼܵܐ : ܘܠܵܐ ܗܵܠܹܝܢ ܕܐܲܠܵܗܘܼܬܼܵܐ . ܡܛܲܫܸܐ ܐܲܢ̄ܬܿ ܕܹܝܢ : ܒܗܵܝ̇ ܕܠܲܠܵܗܵܐ ܡܸܠܬܼܵܐ ܡܫܲܡܲܗ ܐܲܢ̄ܬܿ ܒܬܲܪ̈ܬܲܝܗܹܝܢ . ܕܵܡܹ̇ܐ ܐܲܢ̄ܬܿ ܠܝܼ ܕܡܸܬܼܟܲܚܲܕܼ ܐܲܢ̄ܬܿ ܒܐ̄ܢܵܫܘܼܬܼܵܐ : ܕܤܵܒܲܪ̇ ܐܲܢ̄ܬܿ ܕܠܵܐ ܫܵܘ̇ܝܵܐ ܠܦܲܪܨܘܿܦܵܐ . ܘܡܲܗܦܸܟܼ ܐܲܢ̄ܬܿ ܠܲܚܕܼܵܝܘܼܬܼܵܐ ܗܵܝ̇ ܕܡܵܘܕܹܐ ܐܲܢ̄ܬܿ ܠܵܗ̇ ܒܐܸܤܟܹܿܡܵܐ : ܕܐܝܼܬܲܝܗܘܿܢ ܬܪܹܝܢ ܟܝܵܢܹ̈ܐ ܚܲܕܼ ܦܲܪܨܘܿܦܵܐ . ܕܤܵܐܹ̇ܡ ܐܲܢ̄ܬܿ : ܕܐܲܠܵܗܵܐ ܗ̄ܘ̣ ܡܸܠܬܼܵܐ ܕܲܡܚܲܕܼ ܒܒܸܤܪܵܐ ܐܵܘ ܒܒܲܪܢܵܫܵܐ : ܘܡܸܬܼܐܡܲܪ ܒܬܲܪ̈ܬܲܝܗܹܝܢ ܒܲܟܼܝܵܢܵܐ ܕܐܲܠܵܗܵܐ . ܘܒܲܚܕܼܵܝܘܼܬܼܵܐ ܒܲܪܢܵܫܵܐ : ܒܲܪܢܵܫܵܐ ܕܹܝܢ ܕܠܵܐ ܡܚܲܝܲܕܼ ܒܐܲܠܗܘܼܬܼܵܐ : ܐܵܘ ܕܐܵܦ ܠܵܐ ܐܝܼܬܼܵܘܗܝ . ܘܡܸܛܠ ܗܵܢܵܐ : ܐܵܦܠܵܐ ܡ̣ܢ ܟܝܵܢܹܗ ܒܲܪܢܵܫܵܐ ܡܸܫܬܲܡܲܗ ܒܪܵܐ : ܘܠܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܗܵܟܲܢܵܐ ܕܹܝܢ ܡܸܬܼܚܙܸܐ ܐܲܢ̄ܬܿ ܕܲܡܥܲܬܸܕܼ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ ܒܬܲܪ̈ܬܲܝܗܹܝܢ : ܠܒܲܪܢܵܫܵܐ ܕܹܝܢ ܐܵܦ ܠܵܐ ܚܕܼܵܐ ܡ̣ܢ ܬܲܪ̈ܬܲܝܗܹܝܢ : ܐܵܘ ܒܲܟܼܝܵܢܵܐ ܐܵܘ ܒܲܚܕܼܵܝܘܼܬܼܵܐ ܒܗܵܘ̇ ܡܵܐ ܕܲܡܚܲܝܲܕܼ . ܐܵܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܗ . ܗܵܘ̇ ܠܲܡ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܠܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܒܼܩܲܠܝܼܠ ܩܲܠܝܼܠ ܡܬܼܐܡܲܪ ܗܵܟܲܢܵܐ ܀ ܘܟܼܠܗܹܝܢ ܐܲܝܠܹܝܢ ܕܡܸܬܼܐܲܡܪ̈ܵܢ ܡ̣ܢ ܚܕܼܵܝܘܼܬܼܵܐ : ܒܲܬܼܪ̈ܵܝܗܘܿܢ pb. 333 ܗܵܠܹܝܢ ܕܲܡܚܲܝܕܼܝܼܢ : ܗܢܘ̈ܝܵܢ ܠܘܵܬܼ ܚܲܕܼ ܦܲܪܨܘܿܦܵܐ . ܘܕܲܠܚܕܼ ܦܲܪܨܘܿܦܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ ܐܸܡܲ݁ܪ ܐܲܢ̄ܬܿ : ܒܲܥ̇ܒܼܵܕܼܵܐ ܕܹܝܢ ܠܡܸܬܼܒܲܪܢܵܫܢܘܼܬܼܵܐ ܕܐܵܪ̈ܝܵܢܹܗ ܘܕܼܵܐܦܘܼܠܝܼܢܵܪ̈ܝܢܹܐ ܕܐܲܠܵܗܵܐ ܡܸܠܬܼܵܐ ܡܥܲܬܸܕܼ ܐܲܢ̄ܬܿ ܒܟܼܠܹܗ ܚܲܝܠܵܟܼ . ܘܲܡܚܵܘܸܐ ܐܲܢ̄ܬܿ ܠܐܲܝܠܹܝܢ ܕܐܝܼܬܼ ܠܗܘܿܢ ܥܲܝ̈ܢܹܐ ܠܡܸܬܼܒܲܩܵܝܘܼ ܒܵܟܸ : ܕܐܲܝܟܼ ܕܒܼܐܘܿܪܓܼܵܝܢܘܿܢ ܕܠܵܐ ܢܲܦܫܵܐ ܘܲܕܼܠܵܐ ܡܸܠܬܼܵܐ ܘܲܕܼܠܵܐ ܨܸܒܼܝܢܵܐ ܡܸܬܼܚܲܫܲܚ ܒܦܲܓܼܪܵܐ ܘܲܒܼܢܲܦܫܵܐ ܐܲܝܟܼ ܕܠܲܟܼܝܵܢܵܐ ܕܝܼܠܹܗ : ܟܲܕܼ ܥܵܒܹ̇ܕܼ ܘܚܵܐܹ̇ܫ ܚܲܫܹ̈ܐ ܕܦܲܓܼܪܵܐ ܕܲܗܘ̤ܵܐ ܒܲܪ ܟܝܵܢܹܗ . ܘܡܸܛܠ ܗܵܢܵܐ : ܠܵܐ ܡܵܢܹ̇ܐ ܐܲܢ̄ܬܿ ܠܹܗ ܥܲܡܹܗ . ܘܐܲܝܟܼ ܕܥܲܠ ܐܘܼܡܵܢܵܐ : ܗܵܟܲܢܵܐ ܡܲܤܸܩ ܐܲܢ̄ܬܿ ܠܟܼܠܗܹܝܢ ܗܵܠܹܝܢ ܕܐܘܼܪܓܵܢܘܿܢ ܥܲܠ ܐܠܵܗܵܐ ܡܸܠܬܼܵܐ : ܘܠܵܐ ܝܵܗܹ̇ܒܼ ܐܲܢ̄ܬܿ ܠܗܹܝܢ ܕܐܘܼܡܵܢܵܐ ܠܐܘܼܪܓܵܢܘܿܢ . ܡܸܛܠ ܕܠܵܐ ܗ̄ܘ̣ܵܐ ܠܗܵܕܹܐ ܐܸܬܼܢܤܸܒܼ : ܕܢܸܥܒܸܿܕ ܘܢܸܚܲܫ ܨܸܒܼܝܵܢܵܐܝܼܬܼ ܒܲܟܼܝܵܢܹܗ . ܐܸܠܵܐ ܕܲܠܟܼܠܗܹܝܢ ܐ̄̈ܢܵܫܝ̈ܬܼܵܐ ܢܸܚܲܫ ܘܢܸܥܒܸܿܕܼ ܐܸܢܹܝܢ ܐܲܠܵܗܵܐ ܡܸܠܬܼܵܐ : ܟܲܕܼ ܠܲܝܬܿ ܠܹܗ ܨܸܒܼܝܵܢܵܐ ܕܢܵܦܫܹܗ : ܐܵܘ ܪܓܸܫܬܼܵܐ ܐܵܘ ܚܲܫܹ̈ܐ ܐܵܘ ܐ̄ܢܵܫܘܼܬܼܵܐ . ܐܸܠܵܐ ܠܐܲܠܵܗܵܐ ܡܸܠܬܼܵܐ ܝܵܗܹ̇ܒܼ ܐܲܢ̄ܬܿ : ܕܢܸܪܓܲܫ ܘܲܕܼܢܸܨܒܸܿܐ ܘܲܕܼܢܸܚܲܫ ܒܟܼܠܗܹܝܢ ܕܐ̄ܢܵܫܘܼܬܼܵܐ ܒܲܟܼܝܵܢܹܗ . ܘܡܸܛܠ ܗܵܢܵܐ ܡܸܫܬܿܐܸܠ ܐܲܢ̄ܬܿ ܡ̣ܢ ܕܲܠܡܹܐܡܲܪ : ܕܲܗܘ̤ܵܐ ܠܵܗ̇ ܡܸܕܸܡ ܠܐ̄ܢܵܫܘܼܬܼܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܡ̣ܢ ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܒܦܲܪܨܘܿܦܵܐ : ܗܵܢܵܘ ܕܹܝܢ ܐܲܠܵܗܵܐ ܘܡܵܪܝܵܐ ܘܲܒܼܪܵܐ ܕܐܲܠܵܗܵܐ . ܒܸܠܥܵܕܼ ܡ̣ܢ ܐܘܼܤܝܼܵܐ ܓܹܝܪ : ܟܠܗܹܝܢ ܕܐܘܼܤܝܼܵܐ ܐܝܼܬܼ ܠܹܗ . ܡ̣ܢ ܚܕܼܵܝܘܼܬܼܵܐ : ܘܠܵܐ ܗ̄ܘ̣ܐ ܡ̣ܢ ܟܝܵܢܵܐ . ܒܦܲܪܨܘܿܦܵܐ ܓܹܝܪ ܕܐ̄ܢܵܫܘܼܬܼܵܐ ܡܸܬܼܚܲܫܚܵܐ ܐܲܠܵܗܘܼܬܼܵܐ : ܘܐ̄ܢܵܫܘܼܬܼܵܐ ܒܗܵܘ̇ ܕܐܲܠܵܗܘܼܬܼܵܐ . ܘܗܵܟܲܢܵܐ : ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ pb. 334 ܐܵܡ̇ܪܝܼܢ ܚ̄ܢܲܢ . ܗܵܟܲܢܵܐ ܐܲܠܵܗܵܐ ܡܫܲܠܡܵܢܵܐ ܡܸܬܼܚܵܘܸܐ : ܟܲܕܼ ܠܵܐ ܡܸܬܼܢܟܸܐ ܒܡܸܕܸܡ ܟܝܵܢܹܗ ܡ̣ܢ ܚܕܼܵܝܘܼܬܼܵܐ . ܘܗܵܟܲܢܵܐ ܬܘܼܒܼ ܒܲܪܢܵܫܵܐ ܡܫܲܠܡܵܢܵܐ : ܕܠܵܐ ܡܒܲܨܲܪ ܒܡܸܕܸܡ ܡ̣ܢ ܡܲܥܒܿܕܼܵܢܘܼܬܼܵܐ ܘܡ̣ܢ ܚܲܫܹ̈ܐ ܕܲܟܼܝܵܢܵܐ ܕܝܼܠܹܗ ܡ̣ܢ ܚܕܼܵܝܘܼܬܼܵܐ . ܗܵܘ̇ ܓܹܝܪ ܕܲܠܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ : ܡܲܤܸܩ ܠܗܵܠܹܝܢ ܕܐܲܠܵܗܵܐ ܡܸܠܬܼܵܐ ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܘܠܵܐ ܦܲܪܲܥ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܠܐ̄ܢܵܫܘܼܬܼܵܐ : ܗܵܢܵܐ ܓܵܢܹ̇ܒܼ ܠܲܚܕܼܵܝܘܼܬܼܵܐ ܕܐܵܪ̈ܬܵܕܘܿܟܿܤܹܐ : ܘܲܡܕܲܡܸܐ ܒܗܵܝ̇ ܕܗܲܪ̈ܵܛܝܼܩܹܐ . ܝܑܼܠܦܬܿܘܿܢ ܓܹܝܪ ܡ̣ܢ ܐܵܪ̈ܬܵܕܘܿܟܼܤܹܐ ܒܗܵܗ̈ܕܘܼܬܼܵܐ ܕܐܲܟܼܬܸܒܼܘ : ܕܦܵܪܥܝܼܢ ܗܵܠܹܝܢ ܕܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ : ܘܗܵܠܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ . ܘܲܕܼܗܵܢܵܐ ܡ̣ܢ ܗܵܘ̇ ܡܸܬܼܐܡܲܪ : ܘܲܕܼܗܵܘ̇ ܡ̣ܢ ܗܵܢܵܐ : ܐܲܝܟܼ ܕܥܲܠ ܟܝܵܢܹ̈ܐ ܡܫܲܠܵܡܵܢܹ̈ܐ ܘܲܡܚܲܝ̈ܕܹܐ . ܘܲܡܫܚܲܝܕܝܼܢ ܕܠܵܐ ܒܘܼܠܒܵܠܵܐ : ܘܡܸܬܼܚܲܫܚܝܼܢ ܒܦܲܪ̈ܨܘܿܦܹܐ ܕܲܚܕܼܵܕܹ̈ܐ . ܐܲܝܟܲܢܵܐ ܗܵܟܹܝܠ ܫܒܼܵܟܼܘܿܢ ܠܟܼܠ ܡܵܐ ܕܲܨܒܼܵܐ : ܐܘܿ ܕܲܝܵܢܹ̈ܐ ܚܲܟܿܝܼ̈ܡܹܐ ؟ ܐܵܘ ܓܹܝܪ ܫܪܵܘ ܠܗܵܠܹܝܢ ܕܐܵܒܼ̈ܗܵܬܼܵܐ : ܐܲܝܠܹܝܢ ܕܐܲܝܬܿܝܼܬܿܘܿܢ ܠܤܵܗܕܘܼܬܼܵܐ . ܐܵܘ ܐܸܢ ܕܹܝܢ ܠܵܐ : ܡ̣ܢ ܐܵܢܲܢܩܹܐ ܐܝܼܬܹܝܗ̇ ܥܠܲܝܟܿܘܿܢ : ܕܲܬܼܩܲܒܿܠܘܼܢ ܠܐܲܝܢܵܐ ܕܐܲܝܟܼ ܡܲܠܦܵܢܘܼܬܼܗܘܿܢ ܡܡܲܠܸܠ ܒܓܲܒܵܐ ܕܝܼܠܗܘܿܢ . ܬܪܹܝܢ ܡ̇ܢ ܒܲܟܼܝܵܢܵܐ : ܘܚܲܕܼ ܦܲܪܨܘܿܦܵܐ ܒܲܚܕܼܵܝܘܼܬܼܵܐ : ܒܡܘܼܙܵܓܼܵܐ : ܒܡܸܬܼܓܲܠܝܵܢܘܼܬܼܵܐ : ܒܢܲܩܝܼܦܘܼܬܼܵܐ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܐܸܬܼܐܲܠܲܗ . ܗܵܢܵܐ ܡ̣ܢ ܗܵܘ̇ ܡܸܬܼܐܡܪ ܕܐܸܬܼܒܲܪܢܲܫ : ܘܗܵܘ̇ ܡ̣ܢ ܗܵܢܵܐ ܡܸܬܼܐܡܲܪ ܕܐܸܬܼܐܲܠܲܗ . ܡܵܢܵܐ ܗܵܟܹܝܠ ܡܸܕܸܡ ܕܲܡܢܲܟܼܪܲܝ ܡܸܢܗܘܿܢ ܐܸܡ̇ܪܹܬܼ : ܕܒܹܗ ܚܲܝܸܒܼܬܿܘܿܢܵܢܝ ؟ ܠܵܐ ܙܵܕܹܩ ܗ̄ܘ̣ܵܐ ܠܡܵܘܕܵܝܘܼ ܬܪܹܝܢ ܟܝܵܢ̈ܝܼܢ ؟ ܠܵܐ ܙܵܕܩ ܠܡܵܘܕܵܝܘܼ ܠܚܲܕܼ ܦܲܪܨܘܿܦܵܐ ܕܲܬܼܪܹܝܢ ܟܝܵܢ̈ܝܼܢ pb. 335 ܕܐܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܠܗܵܘ̇ ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ ؟ ܐܸܠܵܐ ܐܵܦܸܢ ܟܵܦ̇ܪܝܼܢ ܐܢ̄ܬܿܘܿܢ ܒܐܲܝܠܹܝܢ ܕܲܟܼܬܲܒܼܬܿܘܿܢ : ܡܸܢܼܟܲܤܤܝܼܢ ܐܢ̄ܬܿܘܿܢ . ܩܪܵܘ ܗܵܟܹܝܠ ܗܵܠܹܝܢ ܕܒܼܵܬܵܪܟܸܢ . ܒܵܗ̇ ܒܲܕܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܬܼܠܵܬܼ : ܠܘܼܩܒܲܠ ܗܲܪ̈ܵܛܝܼܩܹܐ : ܥܲܠ ܪܘܼܚܵܐ ܕܩܘܼܕܼܫܵܐ . ܐܲܝܟܲܢܵܐ ܓܹܝܪ ܐܝܼܬܼܵܘܗܝ ܥ̇ܒܼܵܕܵܐ ܗܵܘ̇ ܕܥܲܡ ܐܲܒܼܵܐ ܗ̄ܘ̣ ܘܥܲܡ ܒܪܵܐ : ܘܲܒܼܡܸܕܸܡ ܠܵܐ ܒܨܝܼܪ ܡܸܢܗܘܿܢ ؟ ܠܵܐ ܗ̄ܘ̣ܵܐ ܐܲܝܟܼ ܡ̇ܢ ܕܲܚܕܼܵܐ ܐܲܠܵܗܘܼܬܼܵܠ ܡܸܬܼܦܲܠܓܼܵܐ : ܐܸܠܵܐ ܟܬܼܵܒܼܵܐ ܐܲܠܵܗܵܝܵܐ ܕܲܚܕܼܵܐ ܡܚܵܘܸܐ ܚܲܝܠܵܐ : ܘܲܕܼܡܸܬܼܦܲܪܫܵܐ ܠܟܼܠ ܚܲܕܼ ܚܲܕܼ ܡ̣ܢ ܩܢܘܼܡܹ̈ܐ ܠܬܲܚܘܝܼܬܼܵܐ ܘܲܕܼܡܘܼܬܼܵܐ ܕܲܬܼܠܝܼܬܼܵܝܘܼܬܼܵܐ . ܘܐܸܬܼܒܲܩܵܘ ܒܵܗ̇ ܒܲܕܡܘܼܬܼܵܐ : ܡ̣ܢ ܥ̇ܒܼܵܕܹ̈ܐ ܕܫܲܪܝܼܘ ܒܲܙܒܲܢ ܙܒܲܢ . ܐܲܠܵܗܵܐ ܡܸܠܬܼܵܐ ܗܘ̤ܵܐ ܒܸܤܪܵܐ ܘܐܲܓܸܢ ܒܲܢ : ܘܐܵܘܬܿܒܼܵܗ̇ ܥܲܡܹܗ ܥܲܡ ܐܲܒܼܵܐ ܠܐ̄ܢܵܫܘܼܬܼܵܐ ܕܐܸܬܼܢܲܤܒܲܬ̤ . ܐܸܡ݂ܲܪ ܠܲܡ ܡܵܪܝܵܐ ܠܡܵܪܝ ܕܬܸܒܼ ܠܵܟܼ ܡ̣ܢ ܚܲܡܝܼܢܝܼ : ܠܗܵܝ̇ ܕܡܘܼܬܼܵܐ ܕܐܸܬܼܢܲܤܒܲܬ̤ . ܪܘܼܚܵܐ ܕܩܘܼܕܸܫܵܐ ܢܚܸܬܼ : ܘܚܵܘܝܼ ܫܘܼܒܼܚܹܗ ܀ ܠܵܐ ܡܸܟܹܿܝܠ ܤܢܝܼܩ ܩܵܪܘܿܝܵܐ : ܕܢܸܥܛܘܿܦ ܥܲܠ ܟܠ ܚܕܼܵܐ ܡ̣ܢ ܐܲܝܠܹܝܢ ܕܩܲܕܸܡ ܐܸܬܼܐܡܲܪ : ܘܲܕܼܢܹܐܡܲܪ ܗܸܢܹܝܢ ܟܲܕܼ ܗܸܢܹܝܢ . ܐܸܠܵܐ ܢܹܐܡܲܪ ܠܘܵܬܼܗܘܿܢ : ܒܲܪܝܵܐ ܗ̄ܘ̣ ܒܸܤܪܵܐ : ܐܵܘ ܠܵܐ ܒܲܪܝܵܐ ؟ ܐܸܡܲܪܘ ܢܲܗܝܼܪܵܐܝܼܬܼ . ܐܸܢ ܐܵܡܲ݁ܪ ܐܲܢ̄ܬܿ ܕܒܲܪܝܵܐ ܗ̄ܘ̣ : ܒܟܼܠ ܙܢܵܐ ܕܐܝܼܬܼ ܝܗܹ̇ܒܼ ܐܲܢ̄ܬܿ ܕܡ̣ܢ ܐܲܒܼܵܐ ܘܡ̣ܢ ܒܪܵܐ ܘܡ̣ܢ ܪܘܼܚܵܐ ܕܩܘܼܕܼܫܵܐ ܐܸܬܼܥܒܸܕܼ . ܒܡܸܕܸܡ ܓܹܝܪ ܠܲܓܼܡܵܐ ܠܵܐ ܡܸܬܼܦܲܪܫܝܼܢ ܒܥܵܒܼܘܿܕܘܼܬܼܵܐ : ܘܟܼܠܗܹܝܢ ܡ̣ܢ ܚܲܕܼ ܘܡܸܢܹܗ ܟܲܕܼ ܡܸܢܹܗ ܕܨܒܼܝܵܢܵܐ pb. 336 ܘܲܕܚܸܟܼܡܬܼܵܐ ܡܸܤܬܲܥܪܵܢ . ܐܸܢ ܕܹܝܢ ܠܵܐ ܡܦܲܪܸܫ ܐܲܢ̄ܬܿ ܒܗܵܠܹܝܢ : ܘܤܵܕܹܩ ܐܲܢ̄ܬܿ ܠܹܗ ܠܲܒܼܪܵܐ ܡ̣ܢ ܐܲܒܼܵܐ ܘܡ̣ܢ ܪܘܼܚܵܐ ܕܩܘܼܕܸܫܵܐ : ܐܸܠܵܐ ܕܐܵܦ ܕܲܗܘ̤ܵܐ ܒܸܤܪܵܐ ܡ̣ܢ ܒܸܤܪܵܐ ܘܕܲܐܓܸܢ ܒܲܢ : ܘܲܠܟܼܠܵܗ̇ ܡܕܲܒܿܪܤܵܢܘܼܬܼܵܐ ܕܥܲܠ ܐܲܦܵܝ̈ܢ : ܡ̣ܢ ܚܲܕܼ ܘܡܸܢܹܗ ܟܲܕܼ ܡܸܢܹܗ ܕܨܒܼܝܵܢܵܐ ܘܲܕܼܚܸܟܼܡܬܼܵܐ ܘܲܕܼܚܲܝܠܵܐ ܐܵܡܲ݁ܪ ܐܲܢ̄ܬܿ ܕܐܸܬܼܦܲܪܢܲܤܲܬ̤ ܐܲܝܟܼ ܕܐܵܦ ܐܸܬܼܦܲܪܢܤܲܬ̤ : ܐܵܦ ܐܸܢܵܐ ܐܵܡܲ݁ܪ ܐ̄ܢܵܐ : ܘܟܼܠܵܗ̇ ܓܘܼܕܵܐ ܕܐܵܪ̈ܬܵܕܘܿܟܿܤܹܐ ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ . ܐܸܢ ܗܵܟܹܝܠ ܗܵܕܹܐ ܫܘܵܝܵܐ ܠܲܩܛܹܐ ܓܼܪܵܢܘܼܬܼܵܐ : ܢܸܬܼܒܲܛܸܠ ܠܵܟܼ ܕܠܵܐ ܢܸܫܬܿܒܸܩ ܡܸܕܸܡ ܕܠܵܐ ܩܛܹܐ ܓܼܪܵܢܘܼܬܼܵܐ . ܘܐܸܠܵܐ : ܠܵܐ ܒܲܪܝܵܐ ܐܵܡܲ݁ܪ ܐܲܢ̄ܬܿ ܠܹܗ ܐܸܡܲܪ̈ܲܝܗܝ ܢܲܗܝܼܪܵܐܝܼܬܼ : ܘܒܲܛܸܠ ܠܗܵܝ̇ ܕܲܗ̤ܵܐ ܒܸܤܪܵܐ ܐܲܠܵܗܵܐ ܡܸܠܬܼܵܐ . ܗܵܘ ܓܹܝܪ ܕܠܵܐ ܗܘ̤ܵܐ : ܐܲܝܟܲܢ ܡܸܬܼܐܡܲܪ ܕܲܗܘ̤ܵܐ ؟ ܗܵܪܟܵܐ ܓܹܝܪ ܠܵܐ ܡܸܬܼܩܲܒܿܠܵܐ ܐܲܝܟܼ ܥ̇ܒܼܵܕܼܵܐ : ܡܲܥܒܿܕܼܵܢܘܼܬܼܵܐ ܕܐܲܒܼܵܐ ܘܕܼܒܼܪܵܐ ܘܲܕܼܪܘܼܚܵܐ ܕܩܘܼܕܼܫܵܐ . ܒܗܵܕܹܐ ܓܹܝܪ ܡܸܬܼܚܲܙܝܵܐ ܕܡܸܬܼܐ̱ܠܸܨ ܐܲܢ̄ܬܿ ܠܡܹܐܡܲܪ : ܕܲܤܢܝܼܩ ܗ̄ܘ̣ܵܐ ܥܲܠ ܐܲܒܼܵܐ ܘܪܘܼܚܵܐ ܕܩܘܼܕܼܫܵܐ : ܒܸܤܪܵܐ ܕܐܲܠܵܗܵܐ ܡܸܠܬܼܵܐ : ܗܵܘ̇ ܐܲܝܢܵܐ ܕܠܵܘ ܡܸܕܸܡ ܐ̄ܚܪܹܝܢ ܐܝܼܬܼܵܘܗܝ ܒܐܘܼܤܝܼܵܐ ܕܝܼܠܹܗ : ܠܒܲܪ ܡ̣ܢ ܐܲܠܵܗܵܐ ܡܸܠܬܼܵܐ . ܘܠܵܐ ܗ̄ܘ̣ܵܐ ܗ̤ܘ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܗܵܘ̇ ܕܠܵܐ ܤܢܝܼܩ ܥܲܠ ܐܲܒܼܵܐ ܘܥܲܠ ܪܘܼܚܵܐ ܕܩܘܼܕܼܫܵܐ . ܐܸܢ ܗܵܟܲܢܵܐ ܪܵܢܹ̇ܐ ܐܲܢ̄ܬܿ ܥܲܠ ܒܤܸܪܵܐ : ܛܵܒܼܵܐܝܼܬܼ ܡܬܲܚܡܲܬܿ ܐܲܢ̄ܬܿ ܕܗܵܟܲܢܵܐ ܐܝܼܬܹܝܗ̇ . ܒܪܲܡ ܐܸܬܼܒܲܩܵܐ ܒܐܲܒܼ̈ܗܵܬܼܵܐ ܕܕܲܠܩܘܼܒܼܠܵܐ ܡܸܬܼܪܲܥܹܝܢ ܥܲܠ ܒܸܤܪܵܐ : ܗܵܢ̇ܘܿܢ ܕܡܸܢܗܘܿܢ ܐܲܝܬܿܝܼܬܿܘܿܢ ܤܗ̈ܕܘܵܬܼܵܐ ܟܲܕܼ ܐܵܡ̇ܪܝܼܢ : ܟܝܵܢܵܐ ܗ̄ܘ̣ ܓܹܝܪ ܐ̄ܢܵܫܝܵܐ ܗܵܘ̇ ܕܡ̣ܢ ܡܲܪܝܲܡ . ܘܬܼܘܼܒܼ pb. 337 ܗܵܘ̇ ܕܲܡܫܲܪܸܐ ܘܡܸܬܿܕܲܪܵܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐ̱ܡܲܪ ܗܵܟܲܢܵܐ . ܬܪܹܝܢ ܓܹܝܪ ܟܝܵܢܹ̈ܐ ܕܡܸܗܘܿܢ ܐܝܼܬܼܵܘܗܝ ܦܵܪܘܿܩܲܢ : ܐ̄ܚܪܹܢܵܐ ܘܲܐ̄ܚܪܹܢܵܐ : ܐܲܝܟܼ ܕܐܵܦ ܐܲܢ̄ܬܿ ܩܲܕܼܡܬܿ ܫܠܸܡܬܿ ܠܗܘܿܢ ܠܡܹܐܡܲܪ ܗܸܢܹܝܢ ܟܲܕܼ ܗܸܢܘܿܢ . ܡܫܲܚܠܦܝܼܢ ܠܲܡ ܟܝܵܢܹ̈ܐ ܕܐܸܬܼܟܲܢܲܫܘ ܠܲܚܕܼܵܝܘܼܬܼܵܐ : ܚܲܕܼ ܓܹܝܪ ܡ̣ܢ ܬܪ̈ܲܝܗܘܿܢ ܡܫܝܼܚܵܐ . ܠܵܘ ܐܲܝܟܼ ܡ̇ܢ ܕܫܘܼܚܠܵܦܵܐ ܕܲܟܼܝܵܢܹ̈ܐ ܡܸܬܼܒܲܛܲܠ ܡܸܛܠ ܚܕܼܵܝܘܼܬܼܵܐ : ܐܝܼܬܼܵܘܗܝ ܓܹܝܪ ܐܲܠܵܗܵܐ ܠܵܐ ܚܵܫܘܫܵܐ ܒܦܲܓܼܪܵܐ ܚܵܫܘܿܫܵܐ . ܠܵܐ ܓܹܝܪ ܢܘܼܟܼܪܵܝ ܠܹܗ ܦܲܓܼܪܹܗ : ܕܥܲܡܹܗ ܐܵܦ ܗ̤ܘ ܝܲܬܿܝܼܒܼ ܥܲܡ ܐܲܒܼܵܐ . ܡܵܢܵܐ ܗܵܟܹܝܠ ܐܝܼܬܼ ܠܡܸܥܒܲܕܼ ܠܗܵܠܹܝܢ ܕܐܡ̇ܪܹܬܼ : ܕܲܡܫܲܪܪܵܢ ܠܗܵܠܹܝܢ ܕܗܵܘ̇ ܘܲܠܗܵܠܹܝܢ ܕܗܵܢܵܐ ؟ ܘܲܡܒܲܛ̈ܠܵܢ ܠܗܵܠܹܝܢ ܕܝܼܠܵܟܼ : ܘܲܠܗܵܠܹܝܢ ܕܐܲܝܬܿܝܼܬܿ ܠܤܵܗܕܘܼܬܼܵܟܼ ܟܠܗܹܝܢ ܫܵܪܹܐ ܐܲܢ̄ܬܿ . ܡܸܛܠ ܗܵܠܹܝܢ ܗ̄ܘ̣ ܠܵܐ ܐܸܬܼ݂ܵܘ ܠܒܼܘܼܚܵܢܵܐ : ܕܠܵܐ ܟܲܕܼ ܗܵܠܹܝܢ ܘܕܲܐܝܟܼ ܗܵܠܹܝܢ ܢܸܫܡܥܘܼܢ : ܢܸܗܘܘܿܢ ܡܚܲܝܒܼܷܝܼܢ ܢܲܦܫܗܘܿܢ . ܐܲܝܬܸܐ ܕܹܝܢ ܐܵܦ ܗܵܠܹܝܢ ܕܫܲܪܟܵܐ ܕܕܼܵܡ̈ܝܵܢ ܠܗܵܠܹܝܢ : ܘܢܸܥܒܲܪ ܥܠܲܝܗܹܝܢ : ܕܬܸܚܙܘܿܢ ܒܝܲܕܼ ܟܠܗܹܝܢ ܠܥܸܠܬܼܵܐ ܕܡܸܫܬܲܐܠܵܢܘܼܬܹܗ ܕܡ̣ܢ ܕܝܼܢܵܐ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܼ : ܟܲܕܼ ܐܵܡܲ݁ܪ ܥܲܠ ܡܫܝܼܚܵܐ . ܐܸܫܬܿܠܲܚ ܠܡܲܟܼܪܵܙܘܼ ܠܲܫܒܲܝ̈ܐ ܫܘܼܒܼܩܵܢܵܐ : ܐܲܝܟܼ ܫܠܝܼܚܵܐ . ܘܡܲܝܬܸܐ : ܗܵܢܵܐ ܕܐܸܬܼܗܲܝܡܲܢ ܡ̣ܢ ܐܲܠܵܗܵܐ : ܘܐܸܬܼܥܒܸܕܼ ܪܲܒܿ ܟܘܼܡܪܹ̈ܐ . ܡܸܗܘܵܐ ܓܹܝܪ ܗܘ̤ܵܐ : ܘܠܵܐ ܗ̄ܘ̣ܵܐ ܡܬܼܘܿܡܵܐܝܼܬܼ ܡ̣ܢ ܩܕܝܼܡ ܐܝܼܬܼܵܘܗܝ ܗ̄ܘ̣ܵܐ . ܗܵܢܵܘ ܗܵܘ̇ ܕܲܒܼܩܲܠܝܼܠ ܩܲܠܝܼܠ ܐܸܬܿܕܲܪܲܓܼ ܠܐܝܼܩܵܪܵܐ ܕܪܲܒܿܘܼܬܼ pb. 338 ܟܵܗܢܘܼܬܼܵܐ : ܐܘܿ ܗܲܪܵܛܝܼܩܵܐ . ܫܡܲܥ ܠܒܲܪܬܼ ܩܵܠܵܐ ܕܢܲܗܝܼܪܵܐܝܼܬܼ ܩܵܥ̈ܝܵܐ ܠܵܟܼ : ܕܲܒܼܝܵܘ̈ܡܵܬܼܵܐ ܠܲܡ ܕܒܸܤܪܹܗ : ܒܵܥܘܼܬܼܵܐ ܠܲܡ ܘܬܲܟܼܫܲܦܬܼܵܐ ܒܲܓܼܥܵܬܼܵܐ ܚܲܝܠܬܼܵܢܝܼܬܼܵܐ ܘܲܒܼܕܼܡ̈ܥܹܐ ܩܲܪܸܒܼ ܗ̄ܘ̣ܵܘܐ : ܘܐܸܬܿܡܲܥ ܡ̣ܢ ܙܲܕܝܼܩܘܼܬܹܗ . ܘܟܲܕܼ ܛܵܒܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ : ܡ̣ܢ ܐܲܝܠܹܝܢ ܕܲܤܒܲܠ̣ ܝܲܠܦܵܗ̇ ܠܡܸܫܬܲܡܥܵܢܘܼܬܼܵܐ : ܘܐܸܬܼܓܿܡܲܪ ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܲܡܥܝܼܢ ܠܹܗ ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ . ܡܸܫܬܲܡܠܵܝܘܼ ܡܸܫܬܲܡܠܸܐ ܘܡܸܬܼܓܿܡܲܪ : ܗܵܘ̇ ܕܲܒܼܩܲܠܝܼܠ ܩܲܠܝܼܠ ܡܸܬܿܕܲܪܲܓܼ : ܗܵܪܵܛܝܼܩܵܐ . ܥܲܠ ܗܵܘ̇ ܕܐܵܦ ܠܘܼܩܵܐ ܩܵܥܹ̇ܐ ܗ̄ܘ̣ܵܐ ܒܐܹܘܲܢܓܲܝܼܘܿܢ : ܕܝܼܫܘܿܥ ܠܲܡ ܪܵܒܹܿܐ ܗ̄ܘ̣ܵܐ ܒܩܵܘܡܬܼܵܐ ܘܲܒܼܚܸܟܼܡܬܼܵܐ . ܕܫܵܠ̈ܡܵܢ ܠܗܵܠܹܝܢ ܐܵܦ ܦܵܘܠܘܿܣ ܐܸܡ݂ܲܪ ܗ̄ܘ̣ܵܐ : ܕܐܸܬܼܓܡܲܪ ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܿܡܥܝܼܢ ܠܹܗ ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ : ܘܐܸܫܬܲܡܲܗ ܡ̣ܢ ܐܲܠܵܗܵܐ ܪܲܒܿ ܟܘܼܡܪܹ̈ܐ ܒܲܕܡܘܼܬܹܗ ܕܡܲܠܟܿܝܼܙܹܩ . ܘܡ̣ܢ ܒܵܬܲܪ ܐ̄ܚܪ̈ܵܢܝܵܬܼܵܐ : ܪܲܒܿ ܟܘܼܡܪܹ̈ܐ ܐܸܬܼܩܪܝܼ . ܡܵܢܵܐ ܗܵܟܹܝܠ ܡܦܲܫܸܩ ܐܲܢ̄ܬܿ ܠܘܼܩܒܲܠ ܦܵܘܠܘܿܣ : ܕܠܲܐܠܵܗܵܐ ܡܸܠܬܼܵܐ ܠܵܐ ܚܵܫܘܿܫܵܐ ܒܲܕܼܡܘܼܬܼܵܐ ܐܲܪܥܵܢܵܝܬܼܵܐ ܡܚܲܒܸܟܼ ܐܲܢ̄ܬܿ : ܘܥܵܒܹ̇ܕܼ ܐܲܢ̄ܬܿ ܠܹܗ ܪܲܒܿ ܟܘܼܡܪܹ̈ܐ ܚܵܫܘܿܫܵܐ ؟ ܡܸܬܼܪܲܥܸܐ ܐ̄ܢܵܐ ܗܵܟܹܝܠ ܥܲܠ ܟܠܟܼܘܿܢ : ܡ̣ܢ ܗܵܝ̇ ܕܐܲܡܝܼܢܵܐܝܼܬܼ ܗܵܠܹܝܢ ܐܵܡ̇ܪܝܼܢ : ܘܲܡܩܲܪܸܒܼ ܗܵܘ̇ ܠܤܵܗܕܘܼܬܹܗ ܒܟܼܠܙܒܲܢ : ܕܕܼܵܡܹ̇ܝܢ ܐܢ̄ܬܿܘܿܢ ܠܐܲܝܠܹܝܢ ܕܲܡܒܲܙܚܝܼܢ ܒܐܲܝܠܹܝܢ ܕܝܲܩܝܼܪܝܼܢ ܒܫܸܢܲܬܼܗܘܿܢ : ܘܲܐ̄ܚܪ̈ܵܢܝܵܬܼܵܐ ܚܠܵܦ ܐ̄ܚܪ̈ܵܢܝܵܬܼܵܐ ܡܦܲܢܹܝܢ : ܠܐܲܝܠܹܝܢ ܕܲܡܫܲܐܠܝܼܢ ܠܗܘܿܢ ܟܲܕܼ ܩܵܥܹ̇ܝܢ . ܡܸܛܠ ܗܵܢܵܐ : ܟܲܕܼ ܠܤܵܗ̈ܕܘܵܬܼܵܟܼ ܕܝܼܠܵܟܼ ܫܵܪܹܐ ܐܲܢ̄ܬܿ : ܠܵܐ ܡܸܤܬܲܟܲܠ ܐܲܢ̄ܬܿ . ܗܵܘ̇ ܠܲܡ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ ܠܵܐ ܐܝܼܬܼܵܘܗܝ ܐܲܠܵܗܑܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܒܼܐܝܼܕܼܵܐ ܒܐܝܼܕܵܐ pb. 339 ܡܸܬܼܐܡܟܲܪ ܗܵܟܲܢܵܐ : ܐܵܡܲ݁ܪ ܤܵܗܕܵܟܼ ܓܪܝܼܓܼܘܿܪܝܼܘܼܿܣ . ܡܸܟܹܿܝܠ ܕܹܝܢ ܠܵܘ ܤܵܗܕܵܐ ܗ̄ܘ̣ ܕܝܼܠܵܟܼ : ܐܸܠܵܐ ܤܢܹܐܓܼܪܵܐ ܕܝܼܠܝܼ : ܕܲܠܗܵܠܹܝܢ ܤܵܡ̣ ܒܡܸܠܵܘ̈ܗܝ . ܡܵܢܵܐ ܗܵܟܹܝܠ ܡܚܲܒܸܟܼ ܐܲܢ̄ܬܿ ܠܗܵܠܹܝܢ ܕܗܵܘ̇ : ܐܲܝܢܵܐ ܕܲܒܼܗܹܝܢ ܒܡܸܠܵܘ̈ܗܝ ܤܵܡ̣ ܐܸܢܹܝܢ ؟ ܐܸܠܵܐ ܐܵܦ ܐܲܡܒܿܪܘܿܤܝܼܣ : ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܐܲܠܵܗܘܼܬܼܵܐ ܠܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܐܵܘܕܵܐ ܫܘܼܒܼܚܵܠܐ ܕܐܲܠܵܗܵܐ : ܪܚܲܫܹ̈ܐ ܕܒܲܪܢܵܫܵܐ ܀ ܗܵܘ̇ ܕܲܠܘܵܬܼ ܢܲܦܫܵܟܼ . ܠܵܐ ܓܹܝܪ ܝܵܕܲܥ̇ ܐܲܢ̄ܬܿ ܡܵܢܵܐ ܐܵܡܲ݁ܪ ܐܲܢ̄ܬܿ . ܡܵܢܵܐ ܗܵܟܹܝܠ ܡܸܕܸܡ ܐ̄ܚܪܹܝܢ ܐܸܡ݂ܲܪ ܠܵܟܼ ܗܵܢܵܐ ؟ ܗܵܘ̇ ܓܹܝܪ ܕܲܠܗܵܠܹܝܢ ܡܩܲܒܸܿܠ : ܥܲܠ ܗܵܠܹܝܢ ܠܵܐ ܡܸܬܼܚܪܸܐ . ܐܸܢ ܠܗܵܢܵܐ ܡܩܲܛܪܸܓܼ ܐܲܢ̄ܬܿ : ܐܲܝܟܼ ܐܲܝܢܵܐ ܕܬܲܪܬܹܝܢ ܐܘܼܤ̈ܝܼܵܣ ܐܵܡܲ݁ܪ : ܩܲܛܪܸܓܼ ܐܵܦ ܠܗܵܘ̇ ܕܐܵܡܲ݁ܪ ܬܪܹܝܢ ܟܝܵܢ̈ܝܼܢ : ܐ̄ܚܪܹܢܵܐ ܘܲܐ̄ܚܪܹܢܵܐ . ܐܸܠܵܐ ܐܵܡܲ݁ܪ ܐܲܢ̄ܬܿ : ܕܗܵܘ̇ ܕܲܬܼܪܹܝܢ ܟܝܵܢ̈ܝܼܢ ܡܵܘܕܹܐ : ܐ̄ܚܪܹܢܵܐ ܘܲܐ̄ܚܪܹܢܵܐ : ܬܪܹܝܢ ܦܲܪ݁ܨܘܿܦܹܐ ܡ̣ܢ ܐܵܢܲܢܩܹܐ ܥܵܒܹ̇ܿܕܼܘ ܬܪܹܝܢ ܓܹܝܪ ܦܲܪ̈ܨܘܿܦܹܐ ܕܢܸܗܘܘܿܢ ܚܲܕܸ ܦܲܪܨܘܿܦܵܐ : ܠܵܐ ܡܸܫܟܿܚܵܐ . ܐܸܢ ܕܹܝܢ ܚܲܕܼ ܦܲܪܨܘܿܦܵܐ ܙܵܕܹܩ ܠܡܵܘܕܼܵܝܘܼ : ܟܠܗܹܝܢ ܥܲܠ ܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ ܐܲܤܸܩ . ܐܲܝܟܲܢܵܐ ܕܥܲܠ ܚܲܕܼ ܦܲܪܨܘܿܦܵܐ ܢܼܬܼܐܲܡܪ̈ܵܢ : ܘܠܵܐ ܥܲܠ ܬܪܹܝܢ . ܐܲܝܟܼ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܕܗܵܢܵܘ ܕܚܲܫ̣ : ܘܲܡܦܲܠܸܓܼ ܐܲܢ̄ܬܿ ܒܬܲܪܬܹܝܢ ܨܸܒܼ̈ܥܵܬܼܵܟܼ : ܘܲܡܚܵܘܸܐ ܐܲܢ̄ܬܿ ܐܲܝܟܼ ܕܥܲܠ ܐܲܝܠܹܝܢ ܕܲܡܦܲܠܓܼܝܼܢ . ܡܸܕܸܡ ܓܹܝܪ ܒܗܵܠܹܝܢ ܠܲܝܬܿ ܠܵܟܼ ܠܘܵܬܼܝ : ܐܘܿ ܬܡܝܼܗܵܐ . ܗܵܘ̇ ܕܲܒܼܡܸܠܬܼܵܐ ܡܩܲܒܸܿܠ ܠܐܲܒܼ̈ܗܵܬܼܵܐ ܘܲܠܡܸܠܲܝ̈ܗܘܿܢ ܕܐܲܒܼ̈ܗܵܬܼܵܐ : ܡܩܲܒܸܿܠ ܐܵܦ ܠܡܸܠܲܝ̈ ܒܹܗ ܒܲܙܢܵܐ . ܗܵܘ̇ ܕܐܸܵܡܲ݁ܪ : ܕܐܵܦ ܠܵܐ ܗ̤ܘ pb. 340 ܟܬܼܵܒܼܵܐ ܡܲܠܸܦ ܠܟܼܘܿܢ : ܕܐܲܠܵܗܘܼܬܼܵܐ ܠܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܦܲܪܨܘܿܦܵܐ ܕܒܸܤܪܵܐ ܘܕܲܐܠܵܗܘܼܬܼܵܐ ܐܵܡܲ݁ܪ . ܘܲܕܼܚܲܕܼ ܤܢܝܼܩ ܗ̄ܘ̣ܵܐ ܥܲܠ ܩܘܼܕܸܫܵܐ : ܘܲܐ̄ܚܪܹܢܵܐ ܠܵܐ ܤܢܝܼܩ ܗ̄ܘ̣ܵܐ . ܘܗܵܘ̇ ܠܲܡ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܘ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܘܗܵܢܵܐ ܬܪܹܝܢ ܐܸܡ݂ܲܪ : ܗܵܘ̇ ܕܫܲܪܝܼ : ܘܗܵܘ̇ ܕܠܵܐ ܫܲܪܝܼ . ܘܗܵܘ̇ ܕܐܸܬܿܕܲܪܲܓܼ ܘܐܸܫܬܲܡܠܝܼ : ܘܗܵܘ̇ ܬܘܼܒܼ ܕܲܡܬܼܘܿܡܵܐܝܼܬܼ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ . ܘܗܵܘ̇ ܕܠܵܐ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܵܐ : ܐܵܦܸܢ ܒܡܸܬܼܚܵܘܝܵܢܘܼܬܼܵܐ ܡܸܬܼܐܡܲܪ ܐܲܠܵܗܵܐ : ܘܗܵܘ̇ ܕܒܲܟܼܝܵܢܵܐ ܐܝܼܬܼܵܘܗܝ . ܒܲܟܼܝܵܢܹ̈ܐ ܓܹܝܪ ܡܦܲܠܸܓܼ ܐܵܦ ܠܦܲܪ̈ܨܘܿܦܹܐ : ܠܒܲܪܢܵܫܵܐ ܘܠܲܐܠܵܗܵܐ . ܠܵܘ ܬܪܹܝܢ ܢܒܲܝ̈ܵܐ : ܘܠܵܘ ܬܪܹܝܢ ܒܢܲܝ̈ܢܵܫܵܐ : ܐܸܠܵܐ ܠܵܐ ܡܸܫܬܵܘܕܲܥ ܐܲܢ̄ܬܿ : ܕܐܲܒܼ̈ܗܵܬܼܵܐ ܠܚܲܕܼ ܦܲܪܨܘܿܦܵܐ ܕܲܬܼܪܹܝܢ ܟܝܵܢ̈ܝܼܢ ܐܲܝܟܲܢܵܐ ܡܵܘܕܹܝܢ ؟ ܘܲܕܼܠܵܐ ܗ̄ܘ̣ܵܐ ܫܘܼܚ̈ܠܵܦܹܐ ܕܲܟܼܝܵܢܹ̈ܐ ܡܒܲܛܠܝܼܢ ܡܸܛܠ ܚܕܼܵܝܘܼܬܼܵܐ : ܐܵܘ ܕܐܲܠܵܗܘܼܬܼܵܐ ܐܵܘ ܕܐ̄ܢܵܫܘܼܬܼܵܐ : ܕܡ̣ܢ ܗܵܠܹܝܢ ܠܚܲܕܸ ܦܲܪܨܘܿܦܵܐ ܡܟܲܢ̈ܫܵܢ : ܕܐܝܼܬܼܵܘܗܝ ܕܲܟܼܝܵܢܹ̈ܐ ܘܲܕܼܦܲܪ̈ܨܘܿܦܹܐ . ܡܩܵܘܹ̇ܝܢ ܓܹܝܪ ܫܘܼ̈ܠܵܦܹܐ : ܠܵܐ ܗ̄ܘ̣ܵܐ ܓܹܝܪ ܒܘܼܠܒܵܠܵܐ ܗܵܘܹ̇ܐ ܘܐܵܦܠܵܐ ܒܘܼܛܵܠܵܐ : ܐܲܝܟܲܢܵܐ ܕܲܠܦܘܼܪܫܵܢܵܐ ܕܲܟܼܝܵܢܹ̈ܐ : ܟܝܵܢܵܐܝܼܬܼ ܥܲܠ ܚܲܕܼ ܟܝܵܢܵܐ ܘܥܲܠ ܚܲܕܼ ܦܲܪܨܘܿܦܵܐ : ܕܝܼܠܹܗ ܟܲܕܼ ܕܝܼܠܹܗ ܕܲܟܼܝܵܢܵܐ ܬܲܤܸܩ : ܘܲܬܼܒܲܛܸܠ ܠܗܵܝ̇ ܕܲܕܼܠܵܐ ܦܲܪܨܘܿܦܵܐ ܘܲܕܼܠܵܐ ܐܘܼܤܝܼܵܐ ܕܝܼܠܵܗ̇ ܐܝܼܬܹܝܗ̇ : ܗܵܢܵܘ ܕܹܝܢ ܠܐ̄ܢܵܫܘܼܬܼܵܐ : ܘܐܲܠܵܗܵܐ ܘܒܲܪܢܵܫܵܐ : ܠܐܲܠܵܗܵܐ ܒܲܠܚܘܿܕܼ ܡܫܲܡܲܗ ܐܲܢ̄ܬܿ . ܗܵܘ̇ ܓܹܝܪ ܕܗܵܟܲܢܵܐ ܡܫܲܡܲܗ ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ ܟܝܵܢܹ̈ܐ pb. 341 ܠܐܲܠܵܗܵܐ ܡܸܠܬܼܵܐ : ܠܵܐ ܬܘܼܒܼ ܝܵܗܹ̇ܕܼ ܠܦܲܪܨܘܿܦܵܐ ܕܐ̄ܢܵܫܘܼܬܼܵܐ ܗܵܠܹܝܢ ܕܐܲܠܵܗܘܼܬܼܵܐ . ܐܲܝܟܲܢܵܐ ܕܚܲܕܼ ܦܲܪܨܘܿܦܵܐ ܢܸܗܘܸܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܦܲܪܨܘܿܦܵܐ ܕܐܲܠܵܗܘܼܬܼܵܐ ܘܦܲܪܨܘܿܦܵܐ ܕܐ̄ܢܵܫܘܼܬܼܵܐ ܚܲܕܼ ܦܲܪܨܘܿܦܵܐ . ܗܵܘ̇ ܡ̇ܢ ܒܤܘܼܪܵܩܵܐ : ܗܵܘ̇ ܕܹܝܢ ܒܪܘܼܡܪܵܡܵܐ . ܐܵܘ ܒܘܼܠܒܵܠܵܐ ܕܲܟܼܝܵܢܹ̈ܐ ܡܵܘܕܸܐ ܐܲܢ̄ܬܿ : ܐܵܘ ܒܘܼܛܵܠܵܐ ܓܡܝܼܪܵܐ : ܐܵܘ ܠܲܚܕܼܵܝܘܼܬܼܵܐ ܐܘܿܪܓܵܢܵܝܬܼܵܐ ܘܲܟܼܝܵܢܝܬܼܵܐ ܕܗܲܪ̈ܵܛܝܼܩܹܐ ܡܵܘܕܸܐ ܐܲܢ̄ܬܿ . ܕܡܸܛܠ ܕܢܸܫܟܲܚ ܠܡܸܬܿܕܲܒܵܪܘܼ ܘܲܠܡܸܚܲܫ ܐܲܝܟܼ ܟܝܵܢܵܐ ܐ̄ܢܵܫܝܵܐ : ܒܟܼܠܗܹܝܢ ܕܲܒܼܢܲܝ̈ܢܵܫܵܐ ܐܸܬܼܚܲܝܲܕܼ . ܘܗܵܠܹܝܢ ܕܐ̄̇ܢܵܫܘܼܬܼܵܐ : ܐܲܝܟܼ ܐܘܿܪܓܵܢܘܿܢ ܥܲܠ ܐܘܼܡܵܢܵܐ . ܗܵܢܵܘ ܕܹܝܢ : ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܹܝܢ : ܘܠܵܐ ܝܵܗ̇ܒܼ ܐܲܢ̄ܬܿ ܠܐܘܿܪܓܵܢܘܿܢ ܗܵܠܹܝܢ ܕܐܘܼܡܵܢܵܐ : ܗܵܢܵܘ ܕܹܝܢ ܠܐ̄ܢܵܫܘܼܬܼܵܐ . ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܐܲܝܟܼ ܕܡ̣ܢ ܐܘܼܪܓܵܢܘܿܢ ܥܲܠ ܐܲܠܵܗܵܐ ܡܸܠܬܼܵܐ ܡܲܤܸܩ ܐܲܢ̄ܬܿ ܠܗܹܝܢ . ܗܵܠܹܝܢ ܕܹܝܢ ܕܐܲܠܵܗܵܐ ܡܸܠܬܼܵܐ : ܠܐ̄ܢܵܫܘܼܬܼܵܐ ܠܵܐ ܝܵܗܹ̇ܒܼ ܐܲܢ̄ܬܿ . ܛܵܥܹ̇ܐ ܐܲܢ̄ܬܿ ܗܵܟܹܝܠ : ܕܒܲܫܡܵܐ ܒܲܠܚܘܿܕܼ ܕܝܼܠܲܢ : ܘܲܒܼܦܲܪܨܘܿܦܵܐ ܕܝܼܠܲܢ ܡܸܬܼܚܲܫܲܚ ܐܲܢ̄ܬܿ : ܒܗܵܠܹܝܢ ܕܐܵܡ̇ܪܝܼܢ ܚ̄ܢܲܢ : ܒܲܥܒܼܵܕܼܵܐ ܕܹܝܢ ܕܲܠܩܘܼܒܼܠܵܐ ܡܒܲܛܸܠ ܐܲܢ̄ܬܿ ܠܗܹܝܢ . ܘܥܵܒܹ̇ܕܼ ܐܲܢ̄ܬܿ ܠܹܗ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ : ܟܲܕܼ ܓܘܼܫܬܼܵܢܘܼܬܼܵܐ ܘܲܠܨܒܼܝܵܢܵܐ ܕܐ̄ܢܵܫܘܼܬܼܵܐ ܡܒܲܛܸܠ ܐܲܢ̄ܬܿ . ܕܒܲܟܼܝܵܢܵܗ̇ ܠܲܡ ܠܵܐ ܪܵܓܼܫܵܐ : ܐܸܠܵܐ ܒܲܟܼܝܵܢܵܐ ܕܠܲܠܵܗܵܐ ܡܸܠܬܼܵܐ ܪܵܓܼܫܵܐ . ܘܨܵܒܼ̇ܝܵܐ ܗ̄ܘ̣ܵܬܼ ܠܵܘ ܒܲܟܼܝܵܢܵܐ ܕܝܼܠܵܗ̇ : ܐܸܠܵܐ ܒܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܨܵܒܼ̇ܝܵܐ ܗ̄ܘ̣ܵܬܼ . ܘܡܸܛܠ ܗܵܢܵܐ : ܠܲܟܼܝܵܢܵܐ : ܘܠܵܐ ܠܦܲܪܨܘܿܦܵܐ ܝܵܗܹ̇ܒܼ ܐܲܢ̄ܬܿ ܗܵܠܹܝܢ ܕܐ̄ܢܵܫܘܼܬܼܵܐ ܠܐ̄ܢܵܫܘܼܬܼܵܐ . ܐܸܠܵܐ ܠܗܵܠܹܝܢ ܕܐ̄ܢܵܫܘܼܬܼܵܐ ܠܐܲܠܵܗܵܐ ܝܵܗܹ̇ܒܼ ܐܲܢ̄ܬܿ ܠܗܹܝܢ : ܘܗܵܠܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ ܠܵܐ ܝܵܗܹ̇ܒܼ ܐܲܢ̄ܬܿ . ܚܢܲܢ ܕܹܝܢ ܒܲܟܼܝܵܢܹ̈ܐ : pb. 342 ܐ̄ܚܪܹܢܵܐ ܘܲܐ̄ܚܪܹܢܵܐ ܐܵܡ̇ܪܝܼܢ ܚ̄ܢܲܢ . ܒܲܚܕܼܵܝܘܼܬܼܵܐ ܕܹܝܢ : ܚܲܕܼ ܦܲܪܨܘܿܦܵܐ : ܒܲܫܚܫܲܚܬܼܵܐ ܕܚܲܕܼ ܥܲܡ ܚܲܕܼ . ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܒܲܪܢܵܫܵܐ ܕܹܝܢ ܕܐܸܬܼܐܲܠܲܗ . ܬܘܼܒܼ ܕܹܝܢ ܐܲܝܟܼ ܕܥܲܠ ܬܠܝܼܬܼܵܝܘܼܬܼܵܐ . ܬܲܡܵܢ ܚܕܼܵܐ ܐܘܼܤܝܼܵܐ ܬܠܵܬܲܝ̈ܗܘܿܢ ܦܲܪ̈ܨܘܿܦܹܿܐ : ܬܠܵܬܼܵܐ ܕܹܝܢ ܦܲܪ̈ܨܘܿܦܹܐ ܕܲܚܕܼܵܐ ܐܘܼܤܝܼܵܐ . ܗܵܪܟܵܐ ܚܲܕܼ ܦܲܪܨܘܿܦܵܐ ܕܬܲܪܬܹܝܢ ܐܘܼܤ̈ܝܼܵܣ : ܘܬܲܪܬܹܝܢ ܐܘܼܤ̈ܝܼܵܣ ܕܚܲܕܼ ܦܲܪܨܘܿܦܵܐ . ܠܵܐ ܗ̄ܘ̣ܵܐ ܕܠܵܐ ܐܘܼܤܝܼܵܐ ܐܝܼܬܲܝܗܘܿܢ ܬܲܡܵܢ ܦܲܪ̈ܨܘܿܦܹܐ : ܘܠܵܐ ܬܘܼܒܼ ܗܵܪܟܵܐ ܐܘܼܤܝܼܵܐ ܕܠܵܐ ܦܲܪܨܘܿܦܵܐ ܐܝܼܬܹܝܗ̇ . ܘܠܵܐ ܬܘܼܒܼ ܟܝܵܢܵܐ ܕܠܵܐ ܦܲܪܨܘܿܦܵܐ : ܘܠܵܐ ܬܘܼܒ ܦܲܪܨܘܿܦܵܐ ܕܠܵܐ ܟܝܵܢܵܐ . ܒܦܲܪܨܘܿܦܵܐ ܓܹܝܪ ܕܲܚܕܼܵܐ ܐܘܼܤܝܼܵܐ : ܐܘܼܤܝܼܵܐ ܐ̄ܚܪܹܬܼܵܐ ܒܹܗ ܟܲܕܼ ܒܹܗ ܒܲܙܢܵܐ ܡܸܬܼܚܲܫܚܵܐ : ܘܠܵܐ ܒܲܐ̄ܚܪܹܢܵܐ : ܡܸܛܠ ܚܕܼܵܝܘܼܬܼܵܐ . ܥ̣ܒܲܕܼ ܐܸܢܹܝܢ ܓܹܝܪ ܠܹܗ ܠܗܵܠܹܝܢ ܕܝܼܠܲܢ ܕܝܼ̈ܠܵܝܵܬܹܗ : ܟܲܕܼ ܝܲܗ̣̄ܒܼ ܠܹܗ ܕܝܼܠܹܗ ܠܗܵܘ̇ ܕܐܝܼܬܼ ܠܹܗ ܟܠܗܹܝܢ ܗܵܠܹܝܢ ܡܫܲܡܠ̱ܝܵܐܝܼܬܼ ܤܛܲܪ ܡ̣ܢ ܚܛܝܼܬܼܵܐ . ܠܲܡܥܲܕܵܪܘܼ ܓܹܝܪ ܠܲܟܼܝܵܢܲܢ : ܠܵܘ ܕܢܸܤܲܒ ܗܵܠܹܝܢ ܕܐܝܼܬܼ ܠܹܗ . ܘܕܲܒܼܡܸܫܬܲܡܥܵܢܘܼܬܼܵܐ ܪܹܫܵܝܬܼܵܐ ܢܸܦܪܘܿܩ ܘܲܢܚܲܕܼܬܼ ܠܲܟܼܝܵܢܲܢ ܒܹܗ : ܘܠܵܐ ܗ̄ܘ̣ܵܐ ܕܲܢܪܝܼܡܹܗ ܡ̣ܢ ܡܸܫܬܲܡܥܵܢܘܼܬܼܵܐ : ܟܲܕܼ ܗ̤ܘ ܡܸܫܬܲܡܲܥ ܚܠܵܦܵܘܗܝ ܒܟܼܠܗܘܢܿܢ ܚܲܫܹ̈ܐ ܐ̄ܢܵܫܝܵ̈ܐ : ܘܗ̤ܘ ܠܵܐ ܢܸܫܬܿܡܲܥ ܒܡܸܕܸܡ : ܘܒܲܟܼܝܵܢܵܐ ܐ̄ܢܵܫܵܝܵܐ ܕܲܒܼܢܲܝ̈ܢܵܫܵܐ ܠܵܐ ܢܸܫܬܵܘܬܲܦ . ܘܠܵܐ ܗ̄ܘ̣ܵܐ ܡ̣ܢ ܒܢܲܝ̈ܬܢܵܫܵܐ : ܘܠܵܐ ܬܘܼܒܼ ܡ̣ܢ ܗܵܠܹܝܢ ܕܐܵܠܵܗܘܼܬܼܵܐ : ܐܸܠܵܐ ܠܗܵܠܹܝܢ ܕܐ̄̇ܢܵܫܘܼܬܼܵܐ ܠܐܲܠܵܗܘܼܬܼܵܐ ܝܵܗܹ̇ܒܼ . ܗܵܠܹܝܢ ܕܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ ܠܵܐ ܝܵܗܹ̇ܒܼ : ܐܸܠܵܐ ܐܲܝܟܼ ܕܒܲܚܫܲܚܬܼܵܐ ܕܐܘܿܪܓܵܢܘܿܢ ܐܸܬܼܢܤܸܒܼ . ܠܵܐ ܗ̄ܘ̣ܵܐ ܨܸܒܼܝܵܢܵܐܝܼܬܼ ܤܲܥܪܵܗ̇ ܠܡܸܫܬܲܡܥܵܢܘܼܬܼܵܐ ܐܲܝܟܼ pb. 343 ܟܝܵܢܵܐ ܡܠܝܼܠܵܐ : ܒܚܘܼܫܵܒܼܵܐ ܘܲܒܼܒܼܘܼܚܪܵܢܵܐ ܘܒܲܓܼܒܼܝܼܬܼܵܐ ܕܛܵܒܼܬܼܵܐ : ܘܒܼܤܸܬܲܠܝܵܢܘܼܬܼܵܐ ܕܒܼܝܼܫܬܼܵܐ . ܐܸܢ ܕܹܝܢ ܡܫܲܠܡܵܢܵܐ ܐܵܡܲ݁ܪ ܐܲܢ̄ܬܿ ܠܹܗ ܠܲܟܼܝܵܢܵܐ ܕܲܒܼܢܲܝ̈ܢܵܫܵܐ : ܗܲܒܼ ܠܹܗ ܫܘܼܡܠܵܝܵܐ ܐܵܦ ܒܤܘܼܥܪ̈ܵܢܹܐ : ܕܲܒܼܗܘܿܢ ܡܸܬܼܚܵܘܸܐ ܕܗ̤ܘ ܐܝܼܬܼܵܘܗܝ . ܗܵܢܵܘ ܕܐܸܬܼܗܲܝܡܲܢ ܠܐܲܠܵܗܵܐ ܘܐܸܬܼܥ̱ܒܸܕܼ ܪܲܒܿ ܟܘܼܡܪܹ̈ܐ : ܘܒܼܵܥܵܘܼܬܼܵܐ ܘܬܲܟܼܫܲܦܬܼܵܐ ܘܬܲܚܢܲܢܬܼܵܐ ܩܲܪܸܒܼ : ܠܘܵܬܼ ܗܵܘ̇ ܕܡܸܟܲܚ ܗ̄ܘ̣ܵܐ ܕܡ̣ܢ ܡܵܘܬܵܐ ܢܲܚܹܝܘܗܝ ܘܲܢܫܵܙܒܼܝܼܘܗܝ . ܒܲܓܥܵܬܼܵܐ ܚܲܝܠܬܼܵܢܝܼܬܼܵܐ ܘܲܒܼܕܼܡ̈ܥܹܐ : ܘܬܸܫܬܲܡܲܥ ܡ̣ܢ ܙܲܕܝܼܩܘܼܬܹܗ . ܘܟܲܕܼ ܛܲܒܼ ܒܪܵܐ ܐܝܼܬܼܵܘܗܝ ܗ̄ܘ̣ܵܐ : ܡ̣ܢ ܐܲܝܠܹܝܢ ܕܲܤܒܲܠ̣ ܝܲܠܦܵܗ̇ ܠܡܸܫܬܲܡܥܵܢܘܼܬܼܵܐ . ܘܲܗܘ̤ܵܐ ܠܟܼܠܗܘܿܢ ܐܲܝܠܹܝܢ ܕܡܸܫܬܲܡܥܝܼܢ ܠܹܗ : ܥܸܠܬܼܵܐ ܕܚܲܝܹ̈ܐ ܕܲܠܥܵܠܲܡ . ܬܘܼܒܼ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܹܗ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܘܬܼܘܼܒܼ : ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܤܡܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܟܲܕܼ ܛܵܒܼ ܐܝܼܬܼܵܘܗܝ ܒܪܵܐ : ܡܸܛܠ ܚܕܼܵܝܘܼܬܼܵܐ ܓܹܝܪ ܕܐܲܠܵܗܘܼܬܼܵܐ ܘܲܕܼܒܸܤܪܵܐ : ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢܹ̈ܐ . ܗܵܫܵܐ ܡ̇ܢ ܫܘܼܒܼܚܵܐ ܕܐܲܠܵܗܵܐ : ܗܵܫܵܐ ܕܹܝܢ ܚܲܫܹ̈ܐ ܕܒܲܪܢܵܫܵܐ . ܠܵܐ ܓܹܝܪ ܟܲܕܼ ܐܵܡ̇ܪܝܼܢ ܚ̄ܢܲܢ ܐܲܠܵܗܵܐ ܘܒܲܟܼܝܵܢܵܐ ܐܵܡ̇ܪܝܼܢ ܚ̄ܢܲܢ : ܒܸܠܥܵܕܼ ܡ̣ܢ ܒܲܪܢܵܫܵܐ ܪܵܢܹܝܢ ܚ̄ܢܲܢ ܠܹܗ . ܘܐܵܦ ܠܵܐ ܬܘܼܒܼ ܟܲܕܼ ܒܲܪܢܵܫܵܐ ܐܵܡ̇ܪܝܼܢ ܚ̄ܢܲܢ ܠܹܗ : ܘܒܲܟܼܝܵܢܵܐ ܐܵܡ̇ܪܝܼܢ ܚ̄ܢܲܢ ܠܹܗ : ܒܸܠܥܵܕܼ ܡ̣ܢ ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܐܵܡ̇ܪܝܼܢ ܚ̄ܢܲܢ ܠܹܗ . ܐܸܠܵܐ pb. 344 ܐܲܠܵܗܵܐ ܡ̇ܢ ܠܒܲܪܢܵܫܵܐ ܡܫܲܡܗܝܼܢ ܚ̄ܢܲܢ ܒܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܒܲܪܢܵܫܵܐ ܕܹܝܢ ܒܲܟܼܝܵܢܵܐ . ܗܵܟܼܘܵܬܼ ܕܹܝܢ ܐܵܦ ܡܸܢܕܪܹܫ : ܐܲܠܵܗܵܐ ܡ̇ܢ ܒܲܟܼܝܵܢܵܐ ܐܲܠܵܗܵܐ ܡܸܠܬܼܵܐ : ܒܲܪܢܵܫܵܐ ܕܹܝܢ ܐܵܡ̇ܪܝܼܢ ܚ̄ܢܲܢ ܠܐܲܠܵܗܵܐ : ܡܸܛܠ ܚܕܼܵܝܘܼܬܼܵܐ ܕܠܦܲܪܨܘܿܦܵܐ ܕܐ̄ܢܵܫܘܼܬܼܵܐ . ܠܵܐ ܗܵܟܹܝܠ ܗܵܠܹܝܢ ܕܲܡܟܼܝܵܢܹ̈ܐ ܠܲܚܕܼܵܝܘܼܬܼܵܐ : ܘܠܵܐ ܗܵܠܹܝܢ ܕܲܚܕܲܝܘܼܬܼܵܐ ܠܲܟܼܝܵܢܹ̈ܐ ܡܫܲܚ̈ܠܦܵܢ ܠܗܘܿܢ : ܘܓܼܵܠ̈ܙܵܢ ܠܲܬܼܪܲܝܗܘܿܢ ܡ̣ܢ ܕܝܼܠܵܝ̈ܬܼܵܐ ܕܲܟܼܝܵܢܹ̈ܐ : ܐܵܘ ܡ̣ܢ ܐܲܝܠܹܝܢ ܕܐܸܤܬܥܲܪ ܒܲܚܕܼܵܝܘܼܬܼܵܐ ܠܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ . ܢܸܬܼܟܲܬܼ̈ܒܵܢ ܕܹܝܢ ܐܵܦ ܐ̄ܚܪ̈ܵܢܝܵܬܼܵܐ : ܕܢܸܗܘ̈ܝܵܢ ܠܡܲܟܿܤܵܢܘܼܬܼܵܐ ܕܚܘܼܝܵܒܼܵܐ ܕܲܥ̣ܒܲܕܼܘ ܥܠܲܝ ܕܲܝܵܢܹ̈ܐ . ܒܵܗ̇ ܕܲܒܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܲܫܒܲܥ . ܡܸܟܹܝܠ ܐܲܚܲܝ̈ ܩܲܕܝܼ̈ܫܹܐ ܕܐܸܬܼܩܪܝܼܢ ܐܢ̄ܬܿܘܿܢ ܒܩܸܪܝܢܵܐ ܕܡ̣ܢ ܫܡܲܝܵܐ : ܚܙܵܐܘܼܗܝ ܠܗܵܢܵܐ ܫܠܝܼܚܵܐ ܘܪܲܒܿ ܡܘܼܡܪܹ̈ܐ ܕܬܼܵܘܕܝܼܬܲܢ ܝܼܫܘܿܥ ܡܫܝܼܚܵܐ : ܕܲܡܗܲܝܡܲܢ ܠܡ̇ܢ ܕܥܲܒܼܕܹܗ ܐܲܝܟܼ ܡܘܼܫܹܐ ܒܟܼܠܹܗ ܒܲܝܬܹܗ . ܘܒܼܵܬܲܪ ܐ̄ܚܪ̈ܵܢܝܬܼܵܐ : ܟܲܓܕܼ ܐܝܼܬܼ ܠܟܼܘܿܢ ܗ̤ܘ ܗܵܢܵܐ ܪܲܒܿ ܡܘܼܡܪܹ̈ܐ ܕܚܵܐܹ̇ܫ ܥܲܡܟܼܘܿܢ : ܘܒܲܪ ܓܸܢܤܟܼܘܿܢ ܘܲܡܫܲܪܲܪ ܥܲܡܟܼܘܿܢ : ܠܵܐ ܬܸܦܠܘܼܢ ܡ̣ܢ ܗܲܝܡܵܢܘܼܬܼܵܐ . ܗ̤ܘ ܓܹܝܪ ܒܝܲܕܼ ܒܘܼܪܟܿܬܼܵܐ ܕܐܸܬܼܡܲܠܟܿܬ̤ ܠܹܗ : ܡ̣ܢ ܙܲܪܥܹܗ ܕܐܲܒܼܪܵܗܵܡ ܐܸܫܬܲܕܲܪ ܐܲܝܟܼ ܕܴܵܚܠܵܦܵܘܗܝ ܘܲܚܠܵܦ ܒܢܲܝ̈ ܓܸܢܤܹܐ : ܠܕܼܒܼܚܬܼܵܐ ܢܸܬܸܠ ܢܲܦܹܫܹܗ ܀ ܬܸܬܿܤܝܼܡ ܐܵܬ݂ܼܵܐ ܕܐܵܘ̇ܕܝܼܬܼ : ܕܟܼܠܗܘܿܢ ܥܲܠ ܕܒܼܚܹ̈ܐ ܤܢܝܼܩܝܼܢ ܗ̄ܘ̣ܵܘ : ܘܐܲܪܝܼܡܹܬܼ ܠܲܡܫܝܼܚܵܐ ܐܲܝܟܼ ܡ̇ܢ ܕܠܵܐ ܤܢܝܼܩ ܗ̄ܘ̣ܵܐ . ܘܲܚܠܵܦ ܠܲܡ ܢܲܦܫܹܗ ܘܲܚܠܵܦ ܓܸܢܤܹܗ ܩܲܪܸܒܼ ܢܲܦܫܹܗ ܠܕܒܼܚܬܼܵܐ . ܡܲܢ̣ܘܼ ܗܵܟܹܝܠ ܕܐܝܼܬܼܵܘܗܝ ܡܗܲܝܡܢܵܐ : pb. 345 ܠܡ̇ܢ ܕܥܲܒܼܕܹܗ ܪܲܒܿܟܘܼܡܪܹ̈ܐ ؟ ܦܲܢܵܘ ܦܸܬܼܓܼܵܡܵܐ : ܐܲܠܵܗܵܐ ܡܸܠܬܼܵܐ ؟ ܥܠܵܘܗܝ ܓܹܝܪ ܐܸܡ݂ܲܪ ܕܐܸܬܼܥܒܸܕܼ ܪܲܒܿܟܘܼܡܪܹ̈ܐ : ܠܗܵܘ̇ ܕܥܲܒܼܕܹܗ . ܡܲܢ̣ܘ ܐܝܼܬܼܵܘܗܝ ܗܵܘ̇ ܕܥܲܒܼܕܹܗ ܪܲܒܿ ܟܘܼܡܪܹ̈ܐ : ܗܵܘ̇ ܕܲܡܗܲܝܡܲܢ ܠܹܗ : ܐܵܘ ܗܵܘ̇ ܠܢܲܦܫܹܗ ܥ̣ܒܲܕܼ : ܐܵܘ ܡ̣ܢ ܐܲܒܼܵܐ ؟ ܐܸܠܵܐ ܐܸܢܗ̤ܘ ܠܢܲܦܫܹܗ ܥ̣ܒܲܕܼ ܪܲܒܿܟܘܼܡܪܹ̈ܐ : ܐܸܢܗ̤ܘ ܕܒܲܚܕܼܵܝܘܼܬܼܵܐ ܐܲܡܲ݁ܪ ܐܲܢ̄ܬܿ : ܐܲܟܼܙܢܵܐ ܕܐܵܦ ܒܸܤܪܵܐ ܗܘ̤ܵܐ ܡܸܠܬܼܵܐ : ܡܸܬܼܐܠܸܨ ܐܲܢ̄ܬܿ ܕܬܸܬܸܿܠ ܠܒܸܤܪܵܐ ܟܝܵܢܵܐ ܡ̣ܢ ܐܘܼܤܝܼܵܐ ܕܝܼܠܲܢ : ܕܡܸܢܹܗ ܡܸܬܼܐܡܲܪ ܐܵܦ ܗ̤ܘ ܒܸܤܪܵܐ . ܒܲܚܕܼܵܝܘܼܬܼܵܐ : ܘܠܵܘ ܒܲܟܼܝܵܢܵܐ . ܗܵܢܵܘ ܫܲܪܝܼܪܵܐܝܼܬܼ ܪܲܒܿ ܟܘܼܡܪܹ̈ܐ : ܗܵܘ̇ ܕܒܲܪ ܟܝܵܢܲܢ ܘܒܲܪ ܓܸܢܤܲܢ ܐܝܼܬܼܵܘܗܝ : ܕܡܸܢܹܗ ܐܵܦ ܐܲܠܵܗܵܐ ܡܸܠܬܼܵܐ ܪܲܒܿ ܟܘܼܡܪܹ̈ܐ ܡܸܬܼܐܡܲ . ܠܲܝܬܿ ܓܹܝܪ ܐ̄ܢܵܫ ܕܐܵܡܲ݁ܪ ܠܗܵܘ̇ ܕܡ̣ܢ ܗܵܢܵܐ ܗܘ̤ܸܵܐ : ܘܲܒܼܗܵܢܵܐ ܕܡܸܢܹܗ ܗܘ̤ܵܐ ܗܵܘ̇ ܟܵܦܲܪ : ܐܵܘܕܵܐ ܗܵܟܹܝܠ ܩܲܕܼܡܵܝܑܬܼ ܗܵܢܵܐ ܡܵܢܵܐ ܐܝܼܬܼܵܘܗܝ ܒܲܟܼܝܵܢܵܐ : ܘܗܵܝܕܹܝܢ ܡܵܢܵܐ ܡܸܬܼܐܡܲܪ ܒܲܚܕܼܵܝܘܼܬܼܵܐ . ܐܸܢ ܠܵܐ ܓܹܝܪ ܬܸܫܬܲܪܲܪ ܗܵܝ̇ : ܐܲܬܼܪܵܐ ܠܗܵܕܹܐ ܠܲܝܬܿ ܠܵܗ̇ . ܟܠܚܲܕܼ ܡ̣ܢ ܫܡܵܗܹ̈ܐ ܓܹܝܪ ܕܐܘܼܤܝܼܵܐ ܡܵܘܕܝܼܢ : ܩܲܕܼܡܵܝܑܬܼ ܥܠܹܝܗ̇ ܕܐܘܼܤܝܼܵܐ ܕܕܼܝܼܠܵܗ̇ ܐܝܼܬܼܵܘܗܝ ܫܡܵܐ . ܩܲܪܸܒܲܝܗܝ ܠܫܵܡ̇ܘܿܥܵܐ : ܘܗܵܝܕܹܝܢ ܒܵܬܲܪܟܸܢ ܐܵܦ ܥܲܠ ܕܲܐ̄ܚܪܵܢܝܵܐܝܼܬܼ ܘܠܵܘ ܒܐܘܼܤܝܼܵܐ ܡܸܬܼܐܲܡܪ̈ܵܢ ܐܵܬܹ̇ܐ ܐܲܢ̄ܬܿ . ܒܲܪ ܓܼܘܿܢ ܐܵܦ ܒܗܵܠܹܝܢ ܐܲܝܠܹܝܢ ܕܡܸܬܼܐܲܡܪܵܢ ܟܲܕܼ ܢܵܤ̇ܒܿܝܼܢ ܩܲܕܼܡܵܝܑܬܼ ܫܡܵܐ ܕܥܲܠ ܟܝܵܢܵܐ : ܘܗܵܝܕܹܝܢ ܥܲܠ ܐܲܝܠܹܝܢ ܕܲܐ̄ܚܪܵܢܝܐܝܼܬܼ ܐܲܝܟܲܢ ܕܗ̤ܘ : ܐܵܘ ܒܲܙܢܵܐ ܕܫܲܘܝܘܼܬܼ ܫܡܵܐ : ܐܵܘ ܘܠܵܘ ܒܲܟܼܝܵܢܵܐ ܡܸܫܬܲܡܗܝܼܢ . ܡܸܛܠ ܗܵܢܵܐ ܡܟܲܪܟܼܝܼܢ ܠܗܘܿܢ : ܐܲܝܟܼ ܕܥܲܠ ܐܲܝܠܹܝܢ ܕܟܲܤ̈ܝܵܢ ܘܡܸܬܿܛܲܥ̈ܝܵܢ . ܐܸܡܲܬܼܝ ܗܵܟܹܝܠ ܕܲܐܗܵܠܹܝܢ ܕܲܚܕܼܵܝܘܼܬܼܵܐ ܐܵܡ̇ܪܝܼܢ pb. 346 ܚ̄ܢܲܢ : ܐܵܡܲ݁ܪ ܐܲܢ̄ܬܿ ܘܡܸܬܼܒܲܪܢܲܫ . ܐܲܢ̄ܬܿ ܘܠܵܐ ܗ̄ܘ̣ܵܐ ܕܥܲܠ ܚܕܼܵܝܘܼܬܼܵܐ ܤܵܐܹ̇ܡ ܐܲܢ̄ܬܿ ܠܗܵܠܹܝܢ : ܐܸܠܵܐ ܐܲܝܟܼ ܕܥܲܠ ܟܝܵܢܵܐ . ܠܐܲܝܠܹܝܢ ܕܹܝܢ ܕܕܼܟܼܝܵܢܵܐ ܐܸܢܹܝܢ : ܡܛܲܫܸܐ ܐܲܢ̄ܬܿ . ܘܠܲܐܝܠܹܢ ܕܐܵܡ̇ܪܝܼܢ : ܡܥܵܘܼܟܼ ܐܲܢ̄ܬܿ : ܐܲܝܟܼ ܕܠܲܐܝܠܹܝܢ ܕܡܲܪܫܥܝܼܢ . ܡ̣ܢ ܡܸܕܸܡ ܐ̄ܚܪܹܝܢ ܡܲܪܦܸܐ ܐܲܢ̄ܬܿ : ܕܠܵܘ ܥܲܠ ܟܝܵܢܵܐ ܕܐܲܠܵܗܵܐ ܢܵܤܹ̇ܒܼ ܐܲܢ̄ܬܿ ܠܗܵܝ̇ ܕܲܗܘ̤ܵܐ ܘܐܸܬܼܥܒܸܕܼ : ܐܵܦܸܢ ܪܸܒܿܘܼ ܙܲܒܼܢ̈ܝܼܡ ܬܹܐܡܲܪ ܠܵܐ ܡܸܫܬܲܚܠܵܦܵܢܵܐ : ܘܬܼܵܘܕܹܐ ܕܗܵܘ̇ ܕܲܥܒܲܕܼ ܐܸܬܼܥܒܸܕܼ : ܘܒܲܟܼܝܵܢܹܗ ܐܝܼܬܼܵܘܗܝ : ܘܡܸܬܼܐܡܲܪ ܗܵܘ̇ ܡܵܐ ܕܲܗܘ̤ܵܐ . ܐܵܘ ܕܲܠܡܵܐ ܕܲܠܩܘܼܒܼܠܵܐ ܒܦܲܢܛܵܤܝܼܵܐ ܐܵܡܲ݁ܪ ܐܲܢ̄ܬܿ : ܐܲܝܠܹܝܢ ܕܡܵܘܕܹܝܢ ܬܪܹܝܢ ܟܝܵܢ̈ܝܼܢ ܕܡܸܢܗܘܿܢ ܐܝܼܬܼܵܘܗܝܒ ܡܫܝܼܚܵܐ : ܘܲܟܼܝܵܢܹ̈ܐ ܡܫܲܚ̈ܠܦܹܐ : ܕܐܝܼܬܼܵܝܗܘܿܢ ܟܝܵܢܹ̈ܐ ܡܫܲܚ̈ܠ̱ܦܹܐ . ܐܲܝܟܲܢ ܡܸܫܟܿܚܝܼܢ ܠܡܹܐܡܲܪ ܐ̄ܚܪܵܢܝܵܐܝܼܬܼ ܟܝܵܢܹ̈ܐ : ܐܸܢ ܠܵܐ ܒܲܫܡܵܐ ܕܲܟܼܝܵܢܹ̈ܐ ܢܸܬܼܚܲܫܚܘܼܢ : ܒܗܵܢܵܐ ܘܲܒܼܗܵܘ̇ ؟ ܐܸܠܵܐ ܗܵܕܹܐ ܝܲܩܝܼܪܵܐ : ܡܸܛܠ ܗܵܕܹܐ ܐܵܦ ܬܸܡ̇ܪܹܬܼ : ܕܬܸܬܿܤܝܼܡ ܒܵܗ̇ ܐܵܬ̤ܵܐ . ܗ̤ܘ ܓܹܝܪ ܐܸܫܬܲܕܲܪ ܠܲܢ : ܒܝܲܕܼ ܒܘܼܪܟܿܬܼܵܐ ܕܐܸܬܼܡܲܠܟܲܬ̤ ܡ̣ܢ ܙܲܪܥܹܗ ܕܐܲܒܼܪܵܗܵܡ : ܕܲܚܠܵܦܵܘܗܝ ܘܲܚܠܵܦ ܒܢܲܝ̈ ܓܸܢܤܹܗ : ܦܠܲܓܼܪܹܗ ܕܸܒܼܚܬܼܵܐ ܢܩܲܪܸܒܼ . ܤܝܼܡ ܠܲܡ ܓܹܝܪ ܠܐܵܬ̤ܵܐ ܕܐܵܘ̇ܕܝܼܬܼ : ܕܟܼܠ ܪ̈ܲܒܲܝ ܟܘܼܡܪܹ̈ܐ ܤܢܝܼܩܝܼܢ ܥܲܠ ܕܲܒܼܚܹ̈ܐ . ܘܲܡܫܝܼܚܵܐ ܐܲܝܟܿ ܡ̇ܢ ܕܠܵܐ ܤܢܝܼܩ ܒܗܵܕܹܐ : ܥܲܠ ܐܲܦܲܝ̈ ܢܲܦܫܹܗ ܘܥܲܠ ܐܲܦܲܝ̈ ܓܸܢܤܹܗ ܩܲܪܸܒܼ ܢܲܦܫܹܗ ܠܕܒܼܚܬܼܵܐ . ܬܸܗܘܸܐ ܕܗܵܟܲܢܵܐ ܐܲܡܝܼܪ ܠܝܼ . ܠܵܐ ܓܹܝܪ ܡܸܫܬܿܐܸܠ ܐ̄ܢܵܐ ܠܡܲܟܵܤܘܼ ܫܘܼܚܠܵܦܵܐ ܕܡܸܠܲܝ̈ܟܿܘܿܢ : ܕܠܵܐ ܐܸܤܬܿܒܲܪ ܕܡܸܛܠ ܕܐܸܬܼܟܲܤ̇ܤܹܬܼ : ܡ̣ܢ ܠܵܐ ܤܵܦܩܘܼܬܼܵܐ ܠܲܩܛܹܐ ܓܼܪܵܢܘܼܬܼܵܐ ܐܸܬܼܪܡܝܼܬܼ . ܐܵܦ ܓܹܝܪ ܒܗܹܝܢ ܒܗܵܠܹܝܢ : ܠܵܐ ܐܵܪܦܝܲܢܝ ܐܲܠܵܗܵܐ ܕܠܵܐ pb. 347 ܡܲܦܲܩ ܒܪܘܼܚܵܐ ܕܥܲܠ ܐܲܦܲܝ̈ ܪܸܥܝܵܢܝ : ܗܵܘ̇ ܕܢܲܗܝܼܪ ܠܟܼܠܢܵܫ ܐܸܡ̇ܪܹܬܼ ܓܹܝܪ : ܕܟܼܠ ܪܲܒܿܟܘܼܡܪܹ̈ܿܐ ܤܢܝܼܩ ܥܲܠ ܕܲܒܼܚܹ̈ܐ ܕܲܚܠܵܦ ܚܛܵܗܵܘ̈ܗܝ : ܐܸܠܵܐ ܠܵܐ ܗ̄ܘ̣ܵܐ ܡܫܝܼܚܵܐ . ܚܠܵܦ ܢܲܦܫܹܗ ܕܹܝܢ ܘܲܚܠܵܦ ܓܸܢܤܹܗ : ܐܸܡ̇ܪܹܬܼ : ܕܩܲܪܸܒܼ ܡܫܝܼܚܵܐ ܕܲܒܼܚܬܼܵܐ ܕܢܲܦܫܹܗ . ܚܠܵܦ ܓܸܢܤܹܗ ܓܹܝܪ : ܕܢܸܫܪܸܐ ܐܸܢܘܿܢ ܡ̣ܢ ܚܘܼܝܵܒܼܵܐ ܕܐܸܫܛܵܪܵܐ ܕܲܪܡܵܝ ܐܝܼܕܼܵܐ ܕܲܚܛܝܼܬܼܵܐ . ܟܲܕܼ ܒܲܪ ܚܹܐܪܹ̈ܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܚܛܝܼܬܼܵܐ : ܚܠܵܦ ܢܲܦܫܹܗ ܕܹܝܢ ܕܢܸܬܼܝܸܗܸܒܼ ܠܹܗ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܘܐܸܫܬܿܡܲܥ ܥܕܲܡܵܐ ܠܡܵܘܬܵܐ : ܡܵܘܬܵܐ ܪܕܹܝܢ ܕܲܙܩܝܼܦܵܐ ܩܲܒܸܿܠ̣ : ܗܵܘ̇ ܕܡ̣ܢ ܚܛܝܼܬܼܵܐ ܡܚܲܪܲܪ ܗ̄ܘ̣ܵܐ . ܗܵܘ̇ ܓܹܝܪ ܕܒܲܚܛܵܗܹ̈ܐ ܠܵܐ ܐܸܫܬܿܟܲܚ : ܡܸܫܬܲܡܥܵܢܵܐ ܕܹܝܢ ܗܘ̤ܵܐ ܗ̄ܘ̣ܵܐ ܕܲܢܡܘܼܬܼ ܚܠܵܦܲܝܢ : ܩܲܒܸܿܠ̣ ܗ̄ܘ̣ܵܐ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܠܹܗ ܡ̣ܢ ܫܘܼܪܵܝܵܐ ܡ̣ܢ ܝܑܼܠܝܼܕܘܼܬܼܵܐ : ܡ̣ܢ ܟܲܕܼ ܛܲܠܝܵܐ ܫܲܒܼܪܵܐ ܐܝܼܬܼܵܘܗܝ ܗ̄ܘ̣ܵܐ . ܘܟܲܕܼ ܛܵܒܼ ܐܝܼܬܼܵܘܗܝ ܗ̄ܘ̣ܵܐ ܒܪܵܐ : ܘܠܵܐ ܡܸܕܸܡ ܝܲܬܿܝܼܪܵܐ ܘܲܒܼܨܝܪܵܐ ܐܝܼܬܼ ܗ̄ܘ̣ܵܐ ܠܹܗ ܒܲܒܼܪܘܼܬܹܗ ܒܫܘܼܠܛܵܢܵܐ : ܘܐܸܬܼܓܿܡܲܪ ܕܢܸܗܘܸܐ ܒܪܵܐ ܡܫܲܠܛܵܐ . ܗܵܟܲܢܵܐ ܟܲܕܼ ܡ̣ܢ ܝܲܠܕܵܐ ܐܝܼܬܼ ܗ̄ܘ̣ܵܐ ܠܵܗ̇ ܠܐ̄ܢܵܫܘܼܬܼܵܐ : ܕܬܸܗܘܸܐ ܒܪܵܐ ܡ̣ܢ ܚܕܼܵܝܘܼܬܼܵܐ : ܐܸܠܵܐ ܠܵܐ ܗ̄ܘ̣ܵܐ ܫܘܼܠܛܵܢܵܐ ܐܝܼܬܼ ܗ̄ܘ̣ܵܐ ܠܵܗ̇ : ܐܸܠܵܐ ܡܸܫܬܲܥܒܿܕܼܵܢܘܬܼܵܐ . ܘܡ̣ܢ ܡܸܫܬܲܥܒܿܕܼܵܢܘܼܬܼܵܐ ܐܸܬܼܓܲܡܪܲܬ̤ ܒܫܘܼܠܛܵܢܵܐ : ܘܢܸܤܒܲܬ̤ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ . ܠܵܐ ܡܸܟܹܝܠ ܚܵܫܘܿܫܵܐ ܘܠܵܐ ܬܘܼܒܼ ܡܵܝܘܿܬܼܵܐ : ܐܸܠܵܐ ܐܵܦ ܒܵܗ̇ ܒܲܡܫܲܠܛܘܼܬܼܵܐ ܘܒܹܗ ܒܐܝܼܩܵܪܵܐ : ܒܗܵܠܹܝܢ pb. 348 ܟܠܗܹܝܢ ܗܘ̤ܵܐ : ܤܛܲܪ ܡ̣ܢ ܐܘܼܤܝܼܵܐ : ܟܠܗܹܝܢ ܕܐܘܼܤܝܼܵܐ ܐܝܬܼ ܗ̄ܘ̣ܵܐ ܠܹܗ . ܗ̤ܘܝܘܼ ܚܲܕܼ ܒܪܵܐ : ܕܐܝܼܬܼܵܘܗܝ ܒܲܚܕܼܵܝܘܼܬܼܵܐ . ܘܟܼܠ ܪܲܒܿܟܘܼܡܪܹ̈ܐ ܤܢܝܼܩ ܥܲܠ ܕܒܼܚܹ̈ܐ ܕܲܚܠܵܦ ܚܛܵܗܵܘ̈ܗܝ : ܘܲܡܫܝܼܚܵܐ ܠܵܐ ܤܢܝܼܩ ܗ̄ܘ̣ܵܐ ܚܠܵܦ ܚܛܵܗܵܘ̈ܗܝ : ܐܸܠܵܐ ܚܠܵܦ ܓܸܢܤܹܗ ܕܢܸܫܪܸܬ ܐܸܢܘܿܢ ܡ̣ܢ ܚܛܵܗܹ̈ܐ . ܗ̤ܝ ܕܹܝܢ ܗܵܕܹܐ ܗܘ̤ܵܬܼ ܐܵܦ ܥܲܠ ܐܲܦܲܝ̈ ܢܲܦܫܹܗ : ܡܸܛܠ ܡܸܫܬܲܡܥܵܢܘܼܬܼܵܗ ܕܠܵܐ ܤܵܟܼ : ܕܥܲܠ ܐܲܦܲܝ̈ ܚܲܛܵܝܹ̈ܐ ܡܝܼܬܼ . ܘܲܒܼܨܒܼܝܵܢܹܗ ܘܲܒܼܪܸܥܝܵܢܹܗ : ܠܵܐ ܩܢܸܐ ܗ̄ܘ̣ܵܐ ܤܵܟܼ ܡܸܕܸܡ ܐ̄ܚܪܹܝܢ : ܤܛܲܪ ܡ̣ܢ ܗܵܝ̇ ܕܢܸܒܼܥܸܐ ܘܲܕܢܸܨܒܸܿܐ ܗܵܘ̇ ܡܵܐ ܕܐܲܠܵܗܵܐ ܨܵܒܹ̇ܐ ܒܹܗ . ܡܸܛܠ ܗܵܢܵܐ ܐܵܦ ܐܲܠܵܗܵܐ ܗܘ̤ܵܐ ܒܹܗ : ܗܵܘ̇ ܡܵܐ ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ . ܐܲܝܟܲܢܵܐ ܕܗܵܘ̇ ܡܵܐ ܕܲܗܘ̤ܵܐ ܒܹܗ ܐܲܠܵܗܵܐ ܒܨܘܼܪܬܵܐ ܕܲܗܘܵܝܹܗ ܒܲܕܼܡܘܼܬܹܗ : ܐܵܦ ܗ̤ܘ ܒܐܲܠܵܗܵܐ : ܦܲܪܨܘܿܦܵܐ ܕܐܲܠܵܗܵܐ ܢܸܗܘܸܐ . ܘܗܵܘ̇ ܡܵܐ ܕܲܗܘ̤ܵܬܼ ܐ̄ܢܵܫܘܼܬܼܵܐ ܒܡܸܫܬܲܡܥܵܢܘܼܬܼܵܐ ܕܢܸܛܪܲܬ̤ : ܠܵܐ ܗ̄ܘ̣ܵܐ ܠܦܲܪܨܘܿܦܵܗ̇ ܒܵܗ̇ : ܐܸܠܵܐ ܠܦܲܪܨܘܿܦܵܐ ܕܐܲܠܵܗܵܐ ܒܐܲܠܵܗܵܐ . ܗܵܢܵܐ ܦܲܪܨܘܿܦܵܐ ܢܸܗܘܸܐ ܠܹܗ ܘܐܵܦ ܐܲܠܵܗܵܐ . ܐܲܝܟܲܢܵܐ ܕܲܒܼܗܵܘ̇ ܡܵܐ ܕܐܝܼܬܼܵܘܗܝ ܚܲܕܼ : ܟܲܕܼ ܦܘܼܪܫܵܢܵܐ ܒܦܲܪܨܘܿܦܵܐ ܠܵܐ ܩܢܸܐ : ܐܵܢܲܢܩܹܐ ܠܡܸܬܲܠ ܠܹܗ ܦܘܼܪܫܵܢܵܐ ܕܲܟܼܝܵܢܹ̈ܐ ܡܫܲܡ̈ܠܲܝܵܐ . ܒܦܲܪ̈ܨܘܿܦܹܐ ܕܹܝܢ ܕܲܚܕܼܵܝܘܼܬܼܵܐ : ܚܲܕܼ ܒܚܲܕܼ . ܠܵܘ ܒܒܼܘܼܨܵܪܵܐ ܘܠܵܘ ܒܒܼܘܼܛܵܠܐ ܘܠܵܘ ܒܒܼܘܼܠܒܵܠܵܐ ܡܸܬܼܪܢܸܐ ܗܵܢܵܐ ܚܲܕܼ : ܐܸܠܵܐ ܒܡܲܤܒܼܵܐ ܘܲܒܼܡܲܬܿܠܵܐ : ܘܒܲܚܫܲܚܬܼܵܐ ܕܲܚܕܼܵܝܘܼܬܼܵܐ ܕܥܲܡ ܚܕܼܵܕܹ̈ܐ : ܢܵܤ̇ܒܿܝܼܢ ܘܝܵܗ̇ܒܿܝܼܢ ܦܲܪ̈ܨܘܿܦܹܐ ܠܲܚܕܼܵܕܹ̈ܐ ܘܠܵܘ ܠܐܘܼܤ̈ܝܼܵܣ . ܠܗܵܢܵܐ ܗܵܘ̇ ܪܵܢܹܝܢ ܚ̄ܢܲܢ : ܘܠܲܗܵܘ̇ ܗܵܢܵܐ : ܟܲܕܼ ܡܩܵܘܸܐ ܗܵܢܵܐ ܘܗܵܘ̇ . ܟܲܕܼ ܓܹܝܪ ܡܸܬܼܐܡܵܪ ܐܲܠܵܗܵܐ ܡܸܠܬܼܵܐ : ܐܲܠܵܗܵܐ ܘܒܲܪܢܵܫܵܐ : ܠܵܐ ܬܪܹܝܢ ܦܲܪ̈ܨܘܿܦܹܐ ܗܵܘܹ̇ܝܢ ܕܐܲܠܵܗܵܐ ܡܸܠܬܼܵܐ . pb. 349 ܡܸܛܠ ܕܠܵܐ ܗ̄ܘ̣ܵܐ ܒܐܘܼܤܝܼܵܐ ܡܸܬܼܐܲܡܪܝܼܢ ܬܪ̈ܲܝܗܘܿܢ . ܐܸܠܵܐ ܗܵܘ̇ ܡ̇ܢ ܒܐܘܼܤܝܼܵܐ : ܗܵܢܵܐ ܕܹܝܢ ܒܲܚܕܼܵܝܘܼܬܼܵܐ : ܘܒܲܚܫܲܚܬܼܵܐ ܕܥܲܡ ܚܕܼܵܕܹ̈ܐ ܕܡ̣ܢ ܬܪ̈ܲܝܗܘܿܢ ܟܝܵܢܹ̈ܐ ܗܵܘ̇ܝܵܐ . ܗ̤ܘ ܓܹܝܪ ܡܸܬܼܐܡܲܪ ܒܬܲܪ̈ܬܲܝܗܹܝܢ : ܒܗܵܘ̇ ܘܲܒܼܗܵܢܵܐ . ܒܗܵܘ̇ ܡ̇ܢ ܒܐܘܼܤܝܼܵܐ : ܒܗܵܢܵܐ ܕܹܝܢ ܒܲܚܕܼܵܝܘܼܬܼܵܐ . ܗܵܟܲܢܵܐ ܕܹܝܢ ܐܵܦ ܠܵܐ ܟܲܕܼ ܠܐ̄ܢܵܫܘܼܬܼܵܐ ܝܵܗ̇ܒܿܝܼܢ ܚ̄ܢܲܢ ܡܸܛܠܵܬܼܵܗ̇ ܕܝܼܠܵܗ̇ ܕܲܚܕܼܵܝܘܼܬܼܵܐ : ܕܒܼܐܘܼܤܝܼܵܐ ܘܒܲܚܕܼܵܝܘܼܬܼܵܐ ܒܬܲܪ̈ܬܲܝܗܹܝܢ ܬܸܬܼܐܡܲܪ : ܬܪܹܝܢ ܦܲܪ̈ܨܘܿܦܹܐ ܕܲܚܕܼܵܝܘܼܬܼܵܐ ܡ̣ܢ ܐܵܢܲܢܩܹܐ ܥܵܒܼ̇ܕܝܼܢ ܚ̄ܢܲܢ . ܒܗܵܝ̇ ܕܚܲܕܼ ܐܝܼܬܼܵܘܗܝ ܕܲܬܼܪ̈ܲܝܗܘܿܢ ܟܝܵܢܹ̈ܐ : ܕܐܲܠܵܗܘܼܬܼܵܐ ܘܲܕܐ̄ܢܵܫܘܼܬܼܵܐ : ܘܲܕܼܐ̄ܢܵܫܘܼܬܼܵܐ ܘܕܲܐܠܵܗܘܼܬܼܵܐ : ܟܲܕܼ ܐܵܡܲ݁ܪ : ܐܲܠܵܗܵܐ ܡ̇ܢ ܕܐܸܬܼܒܲܪܢܲܫ : ܘܠܵܐ ܫܲܒܼܩܵܗ̇ ܠܡܸܬܼܦܲܪܥܵܢܘܼܬܼܵܐ : ܐܲܝܟܲܢܵܐ ܕܐܲܢ̄ܬܿ ܬܸܪܢܸܐ ܗܵܕܹܐ ܒܲܚܕܼܵܝܘܼܬܼܵܐ : ܕܠܲܐܠܵܗܵܐ ܡܸܠܬܼܵܐ ܙܵܕܼܩܵܐ ܚܕܼܵܝܘܼܬܼܵܐ ܕܲܠܘܵܬܼ ܐ̄ܢܵܫܘܼܬܼܵܐ : ܐܲܝܟܲܢܵܐ ܕܲܒܼܬܲܪ̈ܬܲܝܗܹܝܢ ܢܸܬܼܩܪܸܬ ܐܵܠܵܗܵܐ . ܘܠܵܐ ܬܘܼܒܼ ܐܵܦ ܒܲܪܢܵܫܵܐ : ܒܲܪܢܵܫܵܐ ܘܐܲܠܵܗܵܐ : ܡܲܦܸܩ ܐܲܢ̄ܬܿ ܦܘܼܪܥܵܢܵܐ ܡ̣ܢ ܚܕܼܵܝܘܼܬܼܵܐ ܕܬܲܪ̈ܬܵܝܗܹܝܢ ܐܘܼܤ̈ܝܼܵܣ . ܡܸܛܠ ܗܵܢܵܐ ܗܵܦܹ̇ܟܼ ܥܲܠ ܡܸܠܬܹܗ : ܘܒܲܪܢܵܫܵܐ ܕܐܸܬܼܐܲܠܗ . ܐܲܝܟܼ ܕܡ̣ܢ ܚܕܼܵܝܘܼܬܼܵܐ ܗܵܝ̇ : ܕܥܵܒܼܕܵܐ ܠܓܼܵܘܵܐ ܠܦܲܪ̈ܨܘܿܦܹܐ ܘܠܵܘ ܠܲܟܼܝܵܢܹ̈ܐ . ܘܲܡܫܲܥ ܬܘܼܒܼ ܡܸܢܹܗ ܟܲܕܼ ܡܸܢܹܗ : ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܠܵܘ ܐܲܝܟܼ ܕܠܵܐ ܦܲܪܨܘܿܦܵܐ ܘܐܲܝܟܼ ܕܠܵܐ ܟܝܵܢܵܐ ܡܸܬܼܪܢܸܐ ܒܲܪܢܵܫܵܐܜ : ܡܸܛܠ ܕܡܸܬܼܐܡܲܪ ܐܲܠܵܗܵܐ ܒܡܸܬܼܚܵܘܝܵܢܘܼܬܼܵܐ . ܡܸܛܠ ܓܹܝܪ ܕܐܝܼܬܼܵܘܗܝ ܒܲܪܢܵܫܵܐ ܒܲܟܼܝܵܢܵܐ : ܡܸܛܠ ܗܵܢܵܐ ܐܝܼܬܼܵܘܗܝ ܐܲܠܵܗܵܐ ܒܡܸܬܼܚܵܘܝܵܢܘܼܬܼܵܐ . ܐܲܝܟܲܢܵܐ ܕܠܵܐ ܬܸܤܬܿܒܲܪ pb. 350 ܕܲܠܒܼܘܼܛܵܠܵܐ ܕܲܟܼܝܵܢܹ̈ܐ ܘܲܕܕܼܝܼܠ̈ܝܵܬܼܗܘܿܢ ܡ̣ܢ ܚܕܼܵܝܘܼܬܼܵܐ ܡܸܬܼܐܡܲܪ ܐܲܠܵܗܵܐ : ܐܵܘ ܕܲܚܕܼܵܝܘܼܬܼܵܐ ܕܐܲܠܵܗܵܐ ܗܘ̤ܸܵܬܼ ܒܲܠܚܘܿܕܼ ܨܝܕ ܒܲܪܢܵܫܵܐ . ܕܡܸܛܠ ܗܵܢܵܐ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܐܲܠܵܗܵܐ : ܐܵܦ ܒܲܚܕܼܵܝܘܼܬܼܵܐ ܡܸܬܼܐܡܲܪ ܒܗܵܘ̇ ܡܵܐ ܕܲܡܚܲܝܲܕܼ : ܗܵܢܵܘ ܕܹܝܢ ܒܲܪܢܵܫܵܐ . ܒܲܪܢܵܫܵܐ ܕܹܝܢ ܐܲܝܟܼ ܠܵܐ ܡܚܲܝܲܕܼܵܐ : ܕܠܵܐ ܗ̄ܘ̣ܵܐ ܗܵܘ̇ ܡܵܐ ܕܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܢܸܬܼܐܡܲܪ ܒܗܵܘ̇ ܡܵܐ ܕܲܡܚܲܝܲܕܼ ܐܲܠܵܗܵܐ . ܟܠܗܹܝܢ ܓܹܝܪ : ܥܵܒܼ̈ܕܵܢ ܡܲܪܤܵܢ̈ܘܵܬܼܵܟܼ ܫܟܼܝܼܪ̈ܵܬܼܵܐ . ܐܸܢ ܗ̤ܘ ܓܹܝܪ ܕܢܹܐܡܲܪ ܐ̄ܢܵܫ ܐ̄ܚܪܹܝܢ : ܕܒܲܪܢܵܫܵܐ ܗ̄ܘ̣ܵܐ ܗܵܘ̇ ܕܫܲܪܝܼ : ܘܡܸܛܠ ܗܵܢܵܐ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܚܕܼܵܝܘܼܬܼܵܐ ܡܸܬܼܐ̱ܡܲܪ ܗܵܟܲܢܵܐ : ܠܵܐ ܡܲܤܟܸܿܠ . ܗܵܢܵܐ ܓܹܝܪ ܐܝܼܬܼܵܘܗܝ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ ܘܠܵܘ ܐܲܠܵܗܵܐ : ܘܲܒܼܡܸܕܸܡ ܠܵܐ ܡܲܟܿܝܵܐ ܠܡܲܫܡܲܥܬܼܘܿܢ . ܐܸܢ ܕܹܝܢ ܐܸܢܵܐ ܐܹܡܲܪ : ܕܗܵܢܵܐ ܐܝܼܬܼܵܘܗܝ ܗܵܘ̇ ܕܐܸܬܿܕܲܪܲܓܼ ܘܐܸܬܼܓܡܲܪ ܠܪܲܒܿܘܼܬܼ ܟܘܼܡܪܘܼܬܼܵܐ : ܐܲܝܟܼ ܕܠܲܐܝܢܵܐ ܕܦܲܪܨܘܿܦܵܐ ܐ̄ܚܪܹܢܵܐ ܡܲܥܸܠ ܐ̄ܢܵܐ : ܪܵܫܹ̇ܐ ܐܲܢ̄ܬܿ ܠܝܼ . ܠܲܝܬܿ ܒܵܗ̇ ܓܹܝܪ ܦܘܼܪܫܵܢܵܐ : ܒܗܵܝ̇ ܕܢܹܐܡܲܪ ܐ̄ܢܵܫ : ܒܲܪܢܵܫܵܐ ܕܲܡܫܲܪܸܐ : ܐܵܘ ܢܹܐܡܲܤ : ܗܵܘ̇ ܕܲܡܫܲܪܸܐ . ܟܠܗܹܝܢ ܓܹܝܪ ܗܵܠܹܝܢ : ܗܸܢܹܝܢ ܟܲܕܼ ܗܸܢܹܝܢ ܡܵܘܕ̈ܥܵܢ . ܗܵܢܵܘ ܕܹܝܢ : ܠܒܲܪܢܵܫܵܐ . ܐܸܡܲܪ ܫܘܼܒܼܚܵܐ ܕܐܲܠܵܗܵܐ : ܘܚܲܫܵܐ ܕܒܲܪܢܵܫܵܐ . ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܐܲܠܵܗܘܼܬܼܵܐ ܠܵܐ ܤܢܝܼܩܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ܡܵܢܵܐ ܡܛܲܫܸܐ ܐܲܢ̄ܬܿ ܠܗܵܠܹܝܢ ܐܲܝܟܼ ܐܲܝܢܵܐ ܕܒܼܵܗܹ̇ܒܼ ܒܗܹܝܢ : ܘܲܠܚܲܫܹ̈ܿܐ ܕܗܵܘ̇ ܕܚܲܫ̣ ܥܲܠ ܐܲܦܲܝ̈ܢ : ܥܵܒܹ̇ܕ ܐܲܢ̄ܬܿ ܠܗܘܿܢ ܕܠܵܐ ܚܵܫܘܿܫܵܐ ؟ ܐܲܝܟܲܢܵܐ ܕܲܕܼܠܵܐ ܚܲܫܹ̈ܐ ܬܸܬܼܝܼܗܸܒܼ ܘܬܸܫܬܿܪܸܐ ܚܵܘܒܿܬܼܵܐ ܕܲܚܠܵܦ ܦܘܼܪܩܵܢܲܡ : ܟܲܕܼ pb. 351 ܡܸܕܸܡ ܠܵܐ ܢܤܲܒܼ . ܐܸܠܵܐ ܒܐܸܤܟܹܡܵܐ ܘܲܒܼܡܲܤܒܿܪܵܢܘܼܬܼܵܐ ܟܠܗܹܝܢ ܥܵܒܹ̇ܕܼ ܐܲܢ̄ܬܿ : ܘܠܵܐ ܠܢܲܦܫܵܟܼ ܘܠܵܐ ܠܐܲܒܼ̈ܗܵܬܼܵܐ ܫܵܠܹ̇ܡ ܐܲܢ̄ܬܿ . ܠܵܘ ܓܹܝܪ ܥܲܡܝ ܡܲܩܪܒܼܝܼܢ ܐܢ̄ܬܿܘܿܢ : ܐܸܠܵܐ ܒܐܝܼ̈ܕܲܝ ܡܲܩܪܒܼܝܼܢ ܐܢ̄ܬܿܘܿܢ ܠܘܼܩܒܲܠ ܗܵܠܹܝܢ . ܒܐܲܝܠܹܝܢ ܬܘܼܒܼ ܥܲܠ ܗܵܠܹܝܢ ܡܩܲܛ̱ܪܓܼܝܼܢ ܠܝܼ : ܢܸܫܡܲܥ ܐܸܢܹܝܢ ܐܵܦ ܠܗܵܠܹܝܢ . ܒܵܗ̇ ܒܲܕܼܡܘܼܬܼܵܐ ܕܼܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܐܲܪܒܲܥ . ܫܡܲܥܘ ܗܵܟܹܝܠ ܐܲܝܠܹܝܢ ܕܡܸܬܼܒܲܩܹܝܢ ܒܦܸܬܼܓܼܵܡܹ̈ܐ : ܡ̇ܢ ܕܐܵܟܹ̇ܠ ܦܲܓܼܪܝܼ . ܐܸܬܿܕܲܟܼܪ ܕܥܲܠ ܦܲܓܪܵܐ ܐܵܡܲ݁ܪ : ܘܠܵܐ ܐܸܢܵܐ ܐܵܘܤ̇ܦܹܬܼ ܫܡܵܐ ܕܦܲܓܼܪܵܐ : ܕܠܵܐ ܬܸܤܬܿܒܲܪ ܠܗܵܢ̇ܘܿܢ ܕܕܲܠܩܘܼܒܼܠܵܐ ܡܦܲܫܸܩ ܐ̄ܢܵܐ . ܗܵܘ̇ ܕܐܵܟܹ̇ܠ ܦܲܓܼܪܝ ܘܫܵܬܹ̇ܐ ܕܹܡܝ : ܒܝܼ ܡܩܵܘܸܐ ܘܐܸܢܵܐ ܒܹܗ . ܘܒܼܵܬܲܪ ܐ̄ܚܪܵܢܝܵܬܼܵܐ : ܐܸܠܵܐ ܥܲܠ ܡܸܕܸܡ ܕܲܩܕܼܵܡܲܝܢ ܐܸܡ݂ܲܪ : ܗܵܘ̇ ܕܐܵܟܹ̇ܠ ܦܲܓܼܪܝ ܘܫܵܬܹ̇ܐ ܕܹܡܝ : ܒܝܼ ܡܩܵܘܸܐ ܘܐܸܢܵܐ ܒܹܗ . ܐܸܬܿܕܲܟܼܪ ܕܥܲܠ ܦܲܓܼܪܵܐ ܐܵܡܲ݁ܪ ܡܸܵܕܸܡ ܕܐܵܡܲ݁ܪ : ܐܲܝܟܼ ܕܫܲܕܲܪܲܢܝ ܐܲܒܼܵܐ ܚܲܝܵܐ ܀ ܗ̤ܘ ܗܵܟܹܝܠ ܐܸܡ݂ܲܪ ܠܗܵܠܹܝܢ ܥܲܠ ܐܲܠܵܗܘܼܬܼܵܐ : ܐܸܢܵܐ ܕܹܝܢ ܥܲܠ ܐ̄ܢܵܫܘܼܬܼܵܐ : ܢܸܚܙܸܐ ܡܲܢ̣ܘܼ ܗܵܘ̇ ܕܕܲܠܩܘܼܒܼܠܵܐ ܡܦܲܫܸܩ . ܐܲܝܟܲܢܵܐ ܕܫܲܕܼܪܲܢܝ ܐܲܒܼܵܐ ܚܲܝܹ̈ܐ : ܐܲܝܟܼ ܕܐܵܡ̇ܪܝܼܢ ܗܵܢ̇ܘܿܢ ܐܵܦ ܐܸܢܵܐ ܚܲܝ ܐ̄ܢܵܐ : ܡܸܠܬܼܵܐ ܡܸܛܠ ܐܲܒܼܵܐ : ܘܗܵܝܕܹܝܢ ܡ̣ܢ ܒܵܬܲܪ ܗܵܕܹܐ : ܗܵܘ̇ ܡ̣ܢ ܕܐܵܟܹ̇ܠ ܠܝܼ : ܐܵܦ ܗ̤ܘ ܢܸܚܸܐ . ܠܐܲܝܢܵܐ ܐܵܟ̇ܠܝܼܢ ܚ̄ܢܲܢ ؟ ܠܐܲܠܵܗܘܼܬܼܵܐ : ܐܵܘ ܠܒܸܤܪܵܐ ؟ ܕܠܵܐ ܗ̄ܘ̣ܵܐ ܗܵܟܹܝܠ ܐܸܢܵܐ ܦܲܫܩܹ̇ܬܼ ܕܲܠܩܘܼܒܼܠܵܐ ܕܲܟܼܒܹ̈ܐ pb. 352 ܐܲܠܵܗܵܝܹ̈ܐ . ܐܵܦܸܢ ܠܵܐ ܨܵܒܹ̇ܝܢ ܠܡܹܐܡܲܪ : ܡ̣ܢ ܟܠ ܐ̄ܢܵܫ ܡܸܬܼܟܲܤܤܝܼܢ . ܒܪܲܡ ܡܸܛܠ ܕܫܲܐܠܹܝܬܼ ܐܸܢܵܐ : ܠܹܗ ܠܫܘܼܐܵܠܝ ܚܫܲܒܼܬܿܘܿܢܵܝܗܝ ܐܲܝܟܼ ܪܲܫܝܼܥܵܐ . ܐܵܪܵܐ ܐܲܝܟܼ ܡ̇ܢ ܕܠܵܐ ܙܵܕܹܩ ܗ̄ܘ̣ܵܐ ܠܝܼ ܠܡܹܐܡܲܪ : ܗܵܘ̇ ܡܵܐ ܕܲܟܼܬܼܵܒܼܵܐ ܐܲܠܵܗܵܝܵܐ ܐܵܡܲ݁ܪ ܕܒܸܤܪܵܐ ܡܸܬܼܐܟܸܠ : ܐܸܠܵܐ ܫܚܝܼܡܵܐܝܼܬܼ ܐܸܡ݂ܲܪ ܟ̣ܬܼܵܒܼܵܐ ܐܲܠܵܗܵܝܵܐ ܠܒܸܤܪܵܐ . ܐܸܢܵܐ ܕܹܝܢ ܡܸܛܠ ܕܲܠܒܸܤܪܵܐ ܒܸܤܪܵܐ ܪܵܡܹܐ ܐ̄ܢܵܐ ܘܠܵܘ ܠܐܲܠܵܗܘܼܬܼܵܐ : ܐܲܝܟܼ ܐܲܝܢܵܐ ܕܲܡܦܲܪܸܫ ܐ̄ܢܵܐ ܚܲܝܸܒܼܬܿܘܿܢܵܢܝ . ܕܠܲܐ̄ܚܪܹܢܵܐ ܪܵܢܹ̇ܐ ܐ̄ܢܵܐ ܒܸܤܪܵܐ : ܘܠܲܐ̄ܚܪܹܢܵܐ ܐܲܠܵܗܘܼܬܼܵܐ . ܠܵܐ ܗ̄ܘ̣ܵܐ ܠܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܡܦܲܪܸܫ ܐ̄ܢܵܐ : ܐܸܠܵܐ ܠܲܟܼܝܵܢܹ̈ܐ ܕܲܡܚܲܝܕܝܼܢ ܒܡܸܠܬܼܵܐ ܕܐܘܼܤ̈ܝܼܵܣ : ܘܐܲܝܟܼ ܕܠܵܐ ܒܘܼܠܒܵܠܵܐ ܕܲܐ̄ܚܪܹܢܵܐ ܘܲܐ̄ܚܪܹܢܵܐ ܐܝܼܬܲܝܗܘܿܢ . ܐܸܡ̇ܪܹܬܼ ܠܒܸܤܪܵܐ ܘܠܲܐܠܵܗܘܼܬܼܵܐ : ܢܸܗܘܸܐ ܕܠܵܐ ܗ̄ܘ̣ܵܐ ܗ̄ܘ̣ ܒܚܲܬܿܝܼܬܼܘܼܬܼܵܐ ܡܡܲܠܸܠ ܐ̄ܢܵܐ : ܐܸܢܵܐ ܡܚܲܝܸܒܼ ܐ̄ܢܵܐ ܠܠܵܐ ܝܲܠܝܼܦܘܼܬܼܵܐ ܘܲܠܪܘܼܥܵܐ ܕܝܼܠܝܼ . ܒܲܠܚܘܿܕܼ ܩܵܘܵܘ ܠܝܼ ܕܬܹܐܡܪܘܼܢܵܗ̇ ܗܵܕܹܐ ܢܲܗܝܼܪܵܐܝܼܬܼ : ܕܚܲܕܼ ܐܝܼܬܼܵܘܗܝ ܘܗ̤ܘܝܘܼ ܟܲܕܼ ܗ̤ܘ ܐܵܦ ܒܐܘܼܤܝܼܵܐ ܐܵܦ ܒܦܲܪܨܘܿܦܵܐ : ܒܸܤܪܵܐ ܘܐܲܠܵܗܘܼܬܼܵܐ ؟ ܘܠܲܐܝܠܹܝܢ ܕܡܸܕܼܡ ܐ̄ܚܪܹܝܢ ܠܒܲܪ ܡ̣ܢ ܗܵܕܹܐ ܚܵܫ̇ܒܿܝܢ : ܐܲܝܟܼ ܕܲܠܪ̈ܲܫܝܼܥܹܐ ܡܲܟܼܪܙܝܼܢ ܚ̄ܢܲܢ . ܐܸܢ ܗܵܕܹܐ ܢܲܗܝܼܪܵܐܝܼܬܼ ܠܵܐ ܐܵܡ̇ܪܝܼܢ ܐܢ̄ܬܿܘܿܢ : ܡܸܛܠ ܐܲܝܕܵܐ ܚܲܝܸܒܼܬܿܘܿܢܵܢܝ ܩܕܼܵܡ ܐܲܠܵܗܵܐ ؟ ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܐܲܢ̄ܬܿ ܠܡ̇ܢ ܫܚܝܼܩ ܐܲܢ̄ܬܿ ؟ ܠܡܵܘܬܵܐ ܕܐܲܠܵܗܵܐ ܐܵܘܕܝܼܘ : ܘܐܵܦ ܠܵܟܼ ܠܡܵܘܬܵܐ ܚܲܝܸܒܼܘ . ܡܵܢܵܐ ܕܸܡܸܡ ܐ̄ܚܪܹܝܢ ܐܸܬܼܚܲܫܲܒܼܬܿ : ܠܘܼܩܒܲܠ ܐܲܝܠܹܝܢ ܕܥܲܠ ܐܲܦܲܝ̈ ܗܵܠܹܝܢ ܩܵܝ̇ܡܝܼܢ ؟ ܘܠܵܐ ܒܵܒܼܩ̇ܝܼܢ ܕܠܵܐ ܢܲܝܬܿܘܿܢ ܡܵܘܬܵܐ ܥܲܠ ܐܲܠܵܗܵܐ : ܘܒܲܥܒܼܵܕܼܵܐ ܠܘܼܩܒܲܠ ܗܵܢ̇ܘܿܢ ܕܠܵܐ ܡܵܘܕܹܝܢ ܩܵܝ̇ܡܝܼܢ . ܗܵܕܹܐ ܗܵܟܹܝܠ ܝܵܕܲܥ̇ ܐ̄ܢܵܐ ܕܡ̣ܢ pb. 353 ܟܲܕܘܼ ܤܵܥ̇ܪܝܼܢ : ܐܸܠܵܐ ܐܸܢܵܐ ܗܵܫܵܐ ܠܘ̣ܵܬܼ ܐܲܝܠܹܝܢ ܕܒܲܫܪܵܪܵܐ ܒܵܥܹ̇ܝܢ ܠܡܹܐܠܲܦ ܥܵܒܹ̇ܕܼܢܵܐ ܠܡܸܠܲܝ̈ ܗܵܠܹܝܢ . ܕܠܑܵܐ ܢܸܛܥܘܿܢ ܒܲܫܡܵܐ ܕܤܘܼܢܗܵܕܘܿܣ : ܕܡ̣ܢ ܕܝܼܢܵܐ ܕܐܲܒܼ̈ܗܸܵܬܼܵܐ ܘܡ̣ܢ ܤܵܗ̈ܕܘܵܬܼܵܐ ܕܐܲܝܬܿܝܼܘ ܐܸܬܼܚܲܝܒܹܬܼ . ܡ̣ܢ ܟܠܗܹܝܢ ܡܚܵܘܸܐ ܐ̄ܢܵܐ : ܕܕܝܼܢܵܐ ܠܵܐ ܗܘ̤ܵܐ . ܡܸܛܠ ܕܠܵܐ ܥ̣ܒܲܕܼ ܒܘܼܚܵܢܵܐ : ܘܠܵܐ ܥܲܡ ܢܲܦܫܗܘܿܢ ܘܠܵܐ ܥܲܡ ܐܚܪ̈ܵܢܹܐ . ܐܵܦ ܠܵܐ ܥܕܲܡܐ ܠܐܸܤܟܹܡܵܐ ܩܲܒܸܿܠ̣ܘ ܥܠܲܝܗܘܿܢ ܕܢܸܤܬܲܟܿܡܘܼܢ : ܡ̣ܢ ܥܸܠܵܝܘܼܬܼܵܐ ܕܪܘܼܫܥܵܐ . ܕܲܐ̄ܚܪܹܢܵܐ ܗ̄ܘ̣ ܓܹܝܪ ܒܐܘܼܤܝܼܵܐ ܒܸܤܪܹܗ ܕܡܵܪ̈ܲܢ : ܘܲܐ̄ܚܪܹܬܼܵܐ ܗ̣̄ܝ ܐܲܠܵܗܘܼܬܼܵܐ : ܐܵܡܲ݁ܪ ܓܪܝܼܓܼܘܿܪܝܼܘܿܣ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܘܿܢ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲܢ . ܐܸܢ ܗ̤ܘ ܕܠܵܐ ܗ̤ܘܝܘܼ ܟܲܕܼ ܗ̤ܘ ܡܸܬܼܚܲܙܝܵܢܵܐ ܘܠܵܐ ܡܸܬܼܚܲܙܝܵܢܵܐ : ܘܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܿܡܲܪ ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ : ܘܠܵܐ ܗ̄ܘ̣ܵܐ ܒܲܫܐܝܼܠܘܼ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ . ܘܲܟܼܝܵܢܵܐ ܗ̄ܘ̣ܵܐ ܐ̄ܢܵܫܵܝܵܐ ܗܵܘ̇ ܕܡ̣ܢ ܡܲܪܝܲܡ : ܒܸܤܪܵܐ ܕܹܝܢ ܡ̣ܢ ܩܲܕܝܼܫܬܼܵܐ ܡܲܪܝܲܡ ܀ ܗܵܠܹܝܢ ܐܸܡ݂ܲܪ ܐܵܬܵܢܵܤܝܼܣ : ܦܲܓܼܪܵܐ ܒܲܕܡܘܼܬܼܵܐ ܕܗܵܢܵܐ ܢܤܲܒܼ ܡ̣ܢ ܒܬܼܘܼܠܬܼܵܐ . ܠܵܐ ܗ̄ܘ̣ܵܐ ܠܲܡ ܓܹܝܪ ܡ̣ܢ ܗܘܼܠܹܐ ܡܝܲܩܲܪܬܵܐ ܘܲܡܫܲܝܵܢܝܼܬܼܵܐ ܢܤܲܒܼ ܦܲܓܼܪܵܐ ܘܐܸܬܼ݂ܵܐ ܠܘܵܬܲܢ : ܐܸܠܑܵ ܒܛܝܼܢܵܐ . ܕܲܢܚܵܘܸܐ ܪܲܒܿܘܼܬܼܵܐ ܕܐܘܼܡܵܢܘܼܬܹܗ : ܕܲܠܗܵܘ̇ ܒܲܪܢܵܫܵܐ ܕܐܸܬܼܓܒܸܠ ܡ̣ܢ ܛܝܼܢܵܐ ܢܬܲܪܨܝܼܘܗܝ : ܐܲܝܟܼ ܕܐܸܡ݂ܲܪ ܬܹܐܘܿܦܝܼܠܘܿܣ . ܐܲܡܒܿܪܘܿܤܝܼܣ ܕܹܝܢ ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܒܸܤܪܵܐ ܐܵܡܲ݁ܪ : ܒܬܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܐ : ܡܸܛܠ ܕܒܹܗ ܗܘ̤ܵܘ pb. 354 ܬܪ̈ܲܝܗܘܿܢ ܟܝܵܢܹ̈ܐ . ܗܵܢܵܐ ܐܝܼܬܼܵܘܗܝ ܠܲܚܡܵܐ ܚܲܝܵܐ ܗܵܘ̇ ܕܲܢܚܸܬܼ ܡ̣ܢ ܫܡܲܝܵܐ . ܗܵܢܵܐ ܠܲܚܡܵܐ ܐܝܼܬܼܵܘܗܝ ܦܲܓܼܪܵܐ : ܦܲܓܼܪܵܐ ܐܲܝܟܼ ܕܐܸܡ݂ܲܪ ܗ̤ܘ . ܗܵܢܵܐ ܠܲܚܡܵܐ ܕܐܸܢܵܐ ܐܸܬܸܠ ܠܟܼܘܿܢ : ܦܲܓܼܪܝ ܐܝܼܬܼܵܘܗܝ . ܗܵܢܵܘ ܗܵܘ̇ ܕܲܢܚܸܬܼ : ܗܵܢܵܘ ܗܵܘ̇ ܕܐܲܒܼܾܵܐ ܩܲܕܫܹܗ ܘܫܲܕܪܹܗ ܠܥܵܠܡܵܐ . ܐܵܦ ܠܵܐ ܗ̤ܘ ܟܬܼܵܒܼܵܐ ܡܲܠܸܦ ܠܟܼܘܿܢ : ܕܠܵܐ ܤܢܝܼܩܵܐ ܐܲܠܵܗܘܼܬܼܵܐ ܥܲܠ ܩܘܼܕܵܫܵܐ : ܐܸܠܵܐ ܒܸܤܪܵܐ ؟ ܕܲܠܡܵܐ ܐܸܢܵܐ ܒܲܠܚܘܿܕܲܝ ܐܸܡ̇ܪܹܬܼ ܗܵܕܹܐ ؟ ܠܡܵܐ ܐܸܤܬܲܢܩܹ̇ܬܼ ܥܲܠ ܤܵܗ̈ܕܹܐ ܐ̄ܚܪ̈ܵܢܹܐ : ܠܡܲܪܤܵܢܘܼܬܼܵܐ ܕܠܵܐ ܐܝܼܬܼܵܘܗܝ ܒܸܤܪܵܐ ܒܵܗ̇ ܟܲܕܼ ܒܵܗ̇ ܐܲܠܵܗܵܐ ܡܸܠܬܼܵܐ ؟ ܐܵܘ ܕܐܝܼܬܼ ܠܹܗ ܕܢܸܗܘܸܐ ܗܵܘ̇ ܡܵܐ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܐܵܘ ܕܐܲܠܵܗܵܐ ܡܸܠܬܼܵܐ ܐܝܼܬܼ ܠܹܗ ܕܢܸܗܘܸܐ ܒܸܤܪܵܐ : ܐܵܦܸܢ ܒܲܚܕܼܵܝܘܼܬܼܵܐ ܐ̄ܚܪܹܢܵܐ ܡܸܬܼܐܡܲܪ ؟ ܐܸܢ ܠܢܲܦܫܟܼܘܿܢ ܠܵܐ ܡܸܬܿܛܦܝܼܤܝܼܢ ܐܢ̄ܬܿܘܿܢ : ܘܲܠܗܵܠܹܝܢ ܟܠܗܹܝܢ ܠܑܵܐ ܡܗܲܝܡܢܝܼܢ ܐܢ̄ܬܿܘܿܢ : ܘܠܘܼܩܒܲܠ ܟܠܢܵܫ ܩܵܝ̇ܡܝܼܢ ܐܢ̄ܬܿܘܿܢ : ܡܵܢܵܐ ܐܝܼܬܼ ܠܟܼܘܿܢ ܥܲܡܝܼ ܥܲܡ ܗܵܠܹܝܢ ܟܠܗܘܿܢ ؟ ܗܵܘ̇ ܕܥܵܠܹ̇ܒܼ ܠܝܼ ܢܸܥܠܒܲܢܝ : ܘܗܵܘ̇ ܕܪܵܕ݂ܹܦ ܠܝܣܼ ܢܸܪܕܦܲܢܝ : ܘܗܵܘ̇ ܕܩܵܛܹ̇ܠ ܠܝܼ ܢܸܩܛܠܲܢܝ . ܘܲܒܼܛܝܒܿܘܼܬܼܵܐ ܪܲܒܿܬܼܵܐ ܚܵܫܒܿܝܼܢ ܚ̄ܢܲܢ ܠܵܗ̇ : ܕܡܸܫܬܿܘܹܝܢܲܢ ܐܵܦ ܚܢܲܢ ܠܡܸܛܥܲܢ ܫܘܼ̈ܡܵܬܹܗ ܕܲܡܫܝܼܚܵܐ ܒܦܲܓܼܪܲܢ . ܐܸܢ ܫܵܦ̇ܪܵܐ ܠܟܼܘܿܢ ܠܡܸܫܡܲܥ : ܐܵܦ ܐ̄ܚܪ̈ܵܢܝܵܬܼܵܐ ܫܡܲܥܘ . ܘܕܘܼܢܘ ܐܸܢ ܫܵܘ̈ܝܵܢ ܠܕܝܼܢܵܐ : ܐܸܢ ܠܵܐ ܗ̄ܘ̣ܵܐ ܕܐ̄ܢܵܫܵܐ ܕܚܵܝ̇ܪܝܼܢ ܒܲܫܡܲܝܵܐ ܘܡܸܬܼܟܲܬܿܫܝܼܢ ܥܲܡ ܐܲܠܵܗܵܐ ܐܝܼܬܲܝܗܹܝܢ ܗܵܠܹܝܢ . pb. 355 ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܫܸܬܿܬܲܥܸܤܪܹ̈ܐ . ܛܵܒܼܵܐܝܼܬܼ ܠܲܡ ܐܸܢ ܠܟܼܠܵܗ̇ ܚܕܼܵܬܵܐ ܬܒܲܚܸܢ : ܠܵܐ ܡܸܫܟܲܚ ܐܲܢ̄ܬܿ ܒܕܼܘܼܟܿ ܕܡܸܬܼܩܲܪܲܒܼ ܡܵܘܬܵܐ ܠܐܲܠܵܗܵܐ . ܐܸܠܵܐ ܐܵܘ ܠܲܡܫܝܼܚܵܐ : ܐܵܘ ܠܲܒܼܪܵܐ : ܐܵܘ ܠܡܵܪܝܵܐ . ܫܡܵܐ ܓܹܝܪ ܕܲܡܫܝܚܵܐ ܘܕܲܒܼܪܵܐ ܘܲܕܼܡܵܪܝܵܐ : ܕܥܲܠ ܝܑܼܚܝܼܕܼܵܝܵܐ ܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ ܡܸܬܼܢܤܸܒܼ : ܡܫܵܘܕܥܵܢܵܐ ܐܝܼܬܼܵܘܗܝ ܕܲܬܼܪܹܝܢ ܟܝܵܢ̈ܝܼܢ . ܘܒܲܙܒܲܢ ܡܵܘܕܲܥ ܥܲܠ ܐܲܠܵܗܘܼܬܼܵܐ : ܒܲܙܒܲܢ ܕܹܝܢ ܥܲܠ ܐ̄ܢܵܫܘܼܬܼܵܐ : ܘܒܲܙܒܲܢ ܥܲܠ ܬܪ̈ܲܝܗܘܿܢ . ܟܲܕܼ ܦܵܘܠܘܿܣ ܗܵܘ̇ ܕܐܸܫܬܿܠܲܚ ܠܡܲܟܼܪܵܙܘܼ ܐܵܡܲ݁ܪ : ܕܲܒܼܥܸܠܕܒܼܵܒܹ̈ܐ ܐܝܼܬܲܝܢ ܗ̣̄ܘܲܝܢ : ܘܐܸܬܼܪܲܥܝܼ ܥܲܡܢ ܐܲܠܵܗܵܐ ܒܡܵܘܬܵܐ ܕܲܒܼܪܹܗ . ܥܲܠ ܐ̄ܢܵܫܘܼܬܼܵܐ ܩܵܥܹ̇ܐ ܒܲܫܡܵܐ ܕܲܒܼܪܵܐ : ܟܲܕܼ ܐܵܡܲ݁ܪ ܗ̤ܘ ܟܲܕܼ ܗ̤ܘ ܠܘܵܬܼ ܥܵܒܼܪܵܝܹܐ : ܕܐܲܠܵܗܵܐ ܡܲܠܸܠ̣ ܒܲܒܼܪܹܗ : ܕܒܼܐܝܼܕܹܗ ܥ̣ܒܲܕ ܠܥܵܠܡܹ̈ܐ : ܥܲܠ ܐܲܠܵܗܘܼܬܼܵܐ ܡܵܘܕܲܥ . ܠܵܐ ܗ̄ܘ̣ܵܐ ܓܹܝܪ ܒܸܤܪܵܐ ܒܪܘܿܝܵܐ ܗ̄ܘ̣ ܕܥܵܠܡܹ̈ܐ : ܗܵܘ̇ ܕܡ̣ܢ ܒܵܬܲܪ ܥܵܠܡܹ̈ܐ ܤܲܓܿܝܼ̈ܠܐܹܐ ܐܸܬܼܥܒܸܕܼ ܀ ܘܡ̣ܢ ܒܵܬܲܪ ܐ̄ܚܪ̈ܵܢܝܬܼܵܐ : ܘܐܵܦ ܠܵܐ ܠܐܲܠܵܗܘܼܬܼܵܐ ܝܲܜܩܘܿܒܼ ܗܘ̤ܵܐ ܠܵܗ̇ ܐܲܚܵܐ : ܘܐܵܦ ܠܵܐ ܠܡܵܘܬܵܐ ܕܐܲܠܵܗܵܐ ܡܸܠܬܼܵܐ ܡܲܟܼܪܙܝܼܢ ܚ̄ܢܲܢ : ܦܲܓܼܪܵܐ ܗ̄ܘ̣ ܡܵܪܵܢܵܝܵܐ ܐܵܟܹ̇ܠܝܼܢ ܚ̄ܢܲܢ . ܐܵܪܵܐ ܡܲܨܝܵܐ ܕܬܸܬܼܗܲܝܡܲܢ : ܕܐܝܼܬܼ ܒܗܵܠܹܝܢ ܩܛܹܐܓܼܪܵܢܘܼܬܼܵܐ ܕܒܼܵܗ̇ ܐܸܬܼܩܲܛܪܲܓܼ : ܘܕܲܐܚܫ ܗܵܠܹܝܢ ܕܚܸܫܹ̇ܬܼ ؟ ܡܸܛܠ ܕܐܸܡ̇ܪܹܬܼ : ܕܠܵܐ ܐܲܠܵܗܵܐ ܡܸܠܬܼܵܐ ܡܝܼܬܼ : ܗܵܘ̇ ܕܲܟܼܝܵܢܵܐ ܠܵܐ ܡܵܝܘܿܬܼܵܐ ܐܝܼܬܼ ܠܹܗ : ܐܸܠܵܐ ܒܸܤܪܵܐ : ܡܸܛܠ ܗܵܕܹܐ ܐܸܬܼܩܲܛ̇ܪ̱ܓܹܬܼ . ܤܵܒܲ̇ܪ ܐ̄ܢܵܐ ܕܐܵܦ ܠܵܐ ܕܲܝܘܹ̈ܐ : ܘܐܲܝܠܹܝܢ ܕܒܲܒܼܥܸܠܕܒܼܵܒܼܘܼܬܼܵܐ ܐܸܢܘܿܢ ܠܘܵܬܼ ܐܲܠܵܗܵܐ : ܗܵܕܹܐ ܐܲܡܪܲܚܘ ܠܡܹܐܡܲܪ ܒܒܲܪܬܼ ܩܵܠܗܘܿܢ ܐܵܘ ܐܲܠܸܦ̣ܘ . ܐܵܘ ܕܲܠܡܵܐ ܠܵܐ ܗ̄ܘ̣ܐ ܡܸܛܠܵܬܼܗܘܿܢ pb. 356 ܕܗܵܠܹܝܢ ܐܲܝܠܹܝܢ ܕܠܵܐ ܡ̣ܢ ܐܲܠܵܗܵܐ ܕܵܚ̇ܠܝܼܢ ܘܠܵܐ ܡ̣ܢ ܒܢܲܝ̈ܢܵܫܵܐ ܡܸܬܼܟܲܚܕܝܼܢ ܐܸܡ̇ܪܹܬܼ : ܕܐܸܢ ܠܟܼܠܵܗ̇ ܚܕܲܬܵܐ ܐܲܟܼܚ̄ܕܼܵܐ ܬܒܲܚܸܢ : ܠܵܐ ܡܸܫܟܲܚ ܐܲܢ̄ܬܿ ܕܘܼܟܿܬܼܵܐ ܕܡܵܘܬܵܐ ܠܐܲܠܵܗܵܐ ܡܸܠܬܼܵܐ ܡܸܬܼܩܲܪܲܒܼ : ܐܸܠܵܐ ܐܵܘ ܠܲܡܫܝܼܚܵܐ : ܐܵܘ ܠܡܵܪܝܵܐ : ܐܵܘ ܠܲܒܼܪܵܐ . ܫܡܵܐ ܓܹܝܪ ܕܲܫܡܝܼܚܵܐ ܘܲܕܼܡܵܪܝܵܐ ܘܕܼܒܼܪܵܐ : ܕܥܲܠ ܝܑܼܚܝܼܕܼܵܝܵܐ ܡܸܬܼܢܤܸܒܼ ܡ̣ܢ ܟܬܼܵܒܹ̈ܐ : ܡܵܘܕܥܵܢܵܐ ܗ̄ܘ̣ ܕܲܬܼܪܹܝܢ ܟܝܵܢܹ̈ܐ . ܐܵܪܵܐ ܕܲܓܠܹܬܼ ؟ ܐܝܼܬܼ ܠܵܟܼ ܟܬܼܒܹ̈ܐ ܐܲܠܵܗܵܝܹ̈ܐ : ܩܪܝܼ . ܡܵܢܵܐ ܐܵܠܨܵܐ ܕܡܲܪܗܛܵܐܝܼܬܼ ܡܹܐܡܲܪ ؟ ܐܸܡ݂ܲܪ ܐܲܠܵܗܵܐ ܡܸܠܬܼܵܐ ܚܲܫ̣ : ܘܐܸܠܵܐ : ܠܵܐ ܐܝܼܬܼܵܘܗܝ ܡܫܝܼܚܵܐ ܐܲܠܵܗܵܐ ܘܒܲܪܢܵܫܵܐ ܡ̣ܢ ܬܪܹܝܢ ܟܝܵܢ̈ܝܼܢ ܘܲܬܼܪܹܝܢ ܟܝܵܢ̈ܝܼܢ : ܩܪܝܼ . ܐܵܘ ܠܐܲܠܵܗܵܐ ܡܸܠܬܼܵܐ ܒܐܘܼܤܝܼܵܐ ܐܵܡܲ݁ܪ ܐܲܢ̄ܬܿ ܒܲܬܼܪ̈ܲܝܗܘܿܢ ܟܝܵܢܹ̈ܐ : ܡ̣ܢ ܬܪܹܝܢ ܟܝܵܢ̈ܝܼܢ ܘܲܬܼܪܹܝܢ ܟܝܵܢܹ̈ܐ . ܘܡ̣ܢ ܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܬܲܪܬܹܝܢ ܐܘܼܤ̈ܝܼܵܣ ܐܸܬܼܦܲܠܲܓܼ : ܐܲܝܟܲܢܵܐ ܕܐܝܢܵܐ ܕܗ̤ܘ ܟܝܵܢܵܐ ܕܢܹܐܡܲܪ ܕܚܲܫ̣ : ܠܐܲܠܵܗܵܐ ܡܸܠܬܼܵܐ ܢܸܬܸܿܠ ܕܚܲܫ̣ ܒܲܟܼܝܵܢܵܐ ܒܬܲܪ̈ܬܲܝܗܹܝܢ . ܐܵܘ ܬܪܹܝܢ ܟܝܵܢܹ̈ܐ ܦܪ̈ܝܼܫܲܝ ܡ̣ܢ ܚܕܼܵܕܹ̈ܐ ܐܸܬܼܟܲܢܲܫܘ ܠܲܚܕܼܵܐ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ : ܕܐܲܝܟܲܢ ܕܗ̤ܘ ܕܢܹܐܡܲܪ ܕܚܲܫ̣ : ܠܲܚܕܼܵܐ ܐܘܼܤܝܼܵܐ ܘܠܵܗ̇ ܟܲܕܸ ܠܵܗ̇ ܢܹܐܡܲܪ ܕܚܸܫܲܬ̤ ܗܵܝ̇ ܕܐܸܬܼܟܲܢܫܲܬ̤ . ܐܵܘ ܐܘܼܤܝܼܵܐ ܕܐ̄ܢܵܫܘܼܬܼܵܐ ܠܲܚܫܲܚܬܼܵܐ ܒܲܠܚܘܿܕܼ ܐܸܬܼܢܲܤܒܲܬ̤ ܕܢܸܬܼܚܙܸܐ ؟ ܘܲܕܼܢܸܚܲܫ : ܘܠܵܐ ܗ̄ܘ̣ܵܐ ܕܢܸܬܼܚܲܫܚܘܼܢ ܐܲܟܲܚ̄ܕܼ ܥܲܡ ܚܕܸܵܕܹ̈ܐ : ܘܡܸܛܠ ܗܵܢܵܐ ܠܵܐ ܤܸܥܪܲܬ̤ ܗܵܝ̇ ܥܲܡ ܗܵܝ̇ ܡܸܕܸܡ ܠܲܡܕܲܒܪܵܢܘܼܬܼܵܐ ܕܥܲܠ ܐܲܦܲܝ̈ܢ . ܘܐܲܝܟܼ ܕܠܵܐ ܪܓܸܫܬܼܵܐ ܘܲܕܼܠܵܐ ܡܸܠܬܼܵܐ ܘܲܕܼܠܵܐ ܢܲܦܫܵܐ : ܗ̤ܘ pb. 357 ܡܸܬܼܚܲܫܚ ܗ̄ܘ̣ܵܐ ܒܵܗ̇ ܐܲܝܟܼ ܨܼܒܼܝܵܢܹܗ ܕܝܼܠܹܗ : ܟܲܕܼ ܡܸܕܼܡ ܠܵܐ ܐܵܘܬܿܪܲܬ̤ : ܐܲܝܟܼ ܕܐܵܡ̇ܪܝܼܢ ܐܲܪ̈ܝܵܢܹܐ . ܠܵܐ ܓܹܝܪ ܡܸܬܼܐܠܸܨ ܗܵܘ̇ ܕܲܠܗܵܠܹܝܢ ܡܩܲܒܸܿܠ : ܕܠܦܲܪܨܘܿܦܵܐ ܢܸܤܸܩ ܐܸܢܹܝܢ : ܕܗܵܘ̇ ܕܗܵܠܹܝܢ ܤܲܝܒܲܪ . ܡܸܛܠ ܕܠܵܐ ܗ̄ܘ̣ܵܐ ܐܲܝܟܼ ܕܲܬܼܥܲܕܿܪܝܼܘܗܝ ܐܸܬܼܚܲܫܲܚ ܒܵܗ̇ : ܐܸܠܵܐ ܕܢܸܫܟܲܚ ܢܸܚܲܫ ܘܲܢܫܲܡܠܸܐ ܟܠܗܹܝܢ ܐ̄ܢܵܫܝ̈ܬܼܵܐ ܟܝܵܢܵܐܝܼܬܼ : ܟܲܕܼ ܠܵܐ ܡܸܬܼܚܫܸܒܼ ܒܵܗ̇ ܕܒܹܗ ܚܲܫ̣ : ܐܵܘ ܕܒܼܐܝܼܕܹܗ ܚܲܫ̣ : ܥܲܡ ܗܵܘ̇ ܕܚܲܫ̣ . ܐܸܡܲܪ ܢܲܗܝܼܪܵܐܝܼܬܼ ܗܵܘ̇ ܡܵܐ ܕܨܵܒܹ̇ܐ ܐܲܢ̄ܬܿ : ܒܲܠܚܘܿܕܸ ܢܲܗܝܼܪܵܐܝܼܬܼ . ܡܵܢ ܟܵܐܹ̇ܐ ܐܲܢ̄ܬܿ ܒܝܼ ܐܲܝܟܼ ܪܲܫܝܼܥܵܐ : ܡܸܛܠ ܕܐܸܡ̇ܪܹܬܼ ܕܐܸܢ ܠܟܼܠܵܗ̇ ܚܕܼܵܬܵܐ ܬܒܲܚܸܢ : ܠܵܐ ܡܸܫܟܲܚ ܐܲܢ̄ܬܿ ܒܵܗ̇ ܕܡܵܘܬܵܐ ܠܐܲܠܵܗܵܐ ܡܸܠܬܼܵܐ ܡܸܬܼܩܲܪܲܒܼ : ܐܸܠܵܐ ܠܲܡܫܝܼܚܵܐ : ܐܵܘ ܠܲܒܼܪܵܐ : ܐܵܘ ܠܡܵܪܝܵܐ . ܫܡܵܐ ܓܹܝܪ ܕܲܡܫܝܼܚܵܐ ܘܕܲܒܼܪܵܐ ܘܲܕܼܡܵܪܝܵܐ : ܕܥܲܠ ܝܑܼܚܝܼܕܼܵܝܵܐ ܡܼܬܼܢܤܸܒܼ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܡܫܵܘܕܥܵܢܵܐ ܐܝܼܬܼܵܘܗܝ ܕܲܬܼܪܹܝܢ ܟܝܵܢ̈ܝܼܢ : ܘܒܲܙܒܲܢ ܡܵܘܕܲܥ ܠܐܲܠܵܗܘܼܬܼܵܐ : ܘܒܲܙܒܲܢ ܠܐ̄ܢܵܫܘܼܬܼܵܐ : ܘܒܲܙܒܲܢ ܠܬܲܪ̈ܬܲܝܗܹܝܢ ؟ ܗܵܠܹܝܢ ܐܸܡ̇ܪܹܬܼ : ܥܲܠ ܗܵܠܹܝܢ ܡܸܬܿܬܿܕܝܼܢ ܐ̄ܢܵܐ . ܘܕܲܝܵܢܹ̈ܐ ܕܐܲܝܠܹܝܢ ܕܡܸܬܼܐܲܡܪ̈ܵܢ ܐܝܼܬܲܝܟܿܘܿܢ : ܐܸܡܲܪ ܐܲܢ̄ܬܿ . ܙܵܕܹܩ ܠܝܼ ܓܹܝܪ ܕܐܵܦ ܠܗܵܠܹܝܢ ܕܝܼܠܵܟܼ ܐܹܤܝܼܡ : ܐܲܝܟܲܢܵܐ ܕܐܵܦ ܐܲܢ̄ܬܿ ܠܗܵܪܟܵܐ ܤܵܡ̣ܬܿ ܠܘܼܩܒܲܠܝ : ܘܲܕܼܠܵܐ ܐܹܛܲܫܸܐ ܡܸܕܸܵܡ . ܘܐܵܦ ܠܵܐ ܬܘܼܒܼ ܐܸܬܿܕܲܡܸܐ ܒܟܼܘܿܢ : ܕܲܕܼܠܵܐ ܒܘܼܚܵܢܵܐ ܘܲܕܼܠܵܐ ܦܘܼܚܵܡܵܐ ܕܵܢܬܿܘܿܢ ܠܡܸܠܲܝ̈ . ܗܵܕܹܐ ܐܸܡ̇ܪܹܬܼ : ܕܟܲܕܼ ܐܵܡܲ݁ܪ ܐܲܢ̄ܬܿ ܕܐܲܠܵܗܵܐ ܠܵܐ ܚܲܫ : ܡܫܝܼܚܵܐ ܕܹܝܢ ܠܵܐ ܚܲܫ̣ : ܘܠܵܐ ܡܸܕܸܡ ܐ̄ܚܪܹܝܢ ܡܪܸܢܸܫ ܐܲܢ̄ܬܿ ܡ̣ܢ ܗܵܕܹܐ : ܐܸܠܵܐ ܐܸܢ ܕܠܵܐ ܐܝܼܬܼܵܘܗܝ ܐܲܠܸܵܗܵܐ ܡܫܝܼܚܵܐ . ܐܸܢ ܓܹܝܪ ܬܹܐܡܲܪ ܕܐܲܠܵܗܵܐ ܡܸܠܬܼܵܐ ܚܲܫ̣ : ܡܵܘܕܸܐ ܐܲܢ̄ܬܿ ܠܹܗ ܠܲܡܫܝܼܚܵܐ ܕܐܲܠܵܗܵܐ pb. 358 ܗ̄ܘ̣ . ܡܵܕܹܝܢ ܙܵܕܹܩ ܗ̄ܘ̣ܵܐ ܠܟܼܘܿܢ ܕܠܵܐ ܗ̄ܘ̣ܵܐ ܠܟܼܠܹܗ ܦܵܤܘܿܩܵܐ ܬܤܝܼܡܘܼܢ : ܐܸܠܵܐ ܥܕܲܡܵܐ ܕܐܵܝܬܝܼܬܘܿܢ ܠܗܵܠܹܝܢ ܕܡܸܫ̈ܟܿܚܵܢ ܗ̣̄ܘܲܝ̈ ܕܢܵܘ̈ܕܥܵܢܵܢܝ ܕܗܵܠܹܝܢ ܐܵܡܲ݁ܪ ܐ̄ܢܵܐ . ܠܫܲܪܟܵܐ ܕܹܝܢ : ܙܵܕܹ̇ܩ ܗ̄ܘ̣ܵܐ ܕܲܬܿܛܲܫܘܿܢ . ܕܐܲܝܟܼ ܐܲܝܟܲܢܸܵܐ ؟ ܐܸܢ ܠܟܼܠܵܗ̇ ܚܕܼܵܬܵܐ ܬܸܩܪܸܐ : ܠܵܐ ܡܸܫܟܲܚ ܐܲܢ̄ܬܿ ܒܵܗ̇ ܡܵܘܬܵܐ ܕܠܲܐܠܵܗܵܐ ܡܸܠܬܼܵܐ ܡܸܬܼܩܲܪܲܒܼ : ܐܸܠܵܐ ܐܵܘ ܠܲܡܫܝܼܚܵܐ : ܐܵܘ ܠܡܵܪܝܵܐ : ܐܵܘ ܠܲܒܼܪܵܐ ܀ ܥܕܲܡܵܐ ܓܹܝܪ ܠܗܵܠܹܝܢ ܡܸܫܟܲܚ ܗ̄ܘ̣ܵܐ ܕܲܢܓܲܒܸܐ ܐܸܢܘܿܢ : ܘܲܕܼܢܸܬܸܿܠ ܡܲܤܒܿܪܵܢܘܼܬܼܵܐ ܕܠܵܐ ܡܵܘܕܹܐ ܐ̄ܢܵܐ ܠܹܗ ܐܲܠܵܗܵܐ ܠܲܡܫܝܼܚܵܐ . ܗܵܠܹܝܢ ܕܹܝܢ ܕܫܲܪܟܵܐ ܕܤܝܼ̈ܡܵܢ ܠܟܼܘܿܢ : ܢܲܗܝܼܪܵܐܝܼܬܼ ܫܵܪ̈ܝܵܢ ܠܵܗ̇ ܠܡܲܤܒܿܪܵܢܘܼܬܼܵܐ ܗܵܕܹܐ : ܡܫܝܼܚܵܐ ܠܲܡ ܓܹܝܪ ܘܡܵܪܪܝܵܐ ܘܲܒܼܪܵܐ : ܕܥܲܠ ܝܑܼܚܝܼܕܼܵܝܵܐ ܡܸܬܼܢܤܸܒܼ ܒܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܘܡܵܘܕܥܵܢܵܐ ܐܝܼܬܼܵܘܗܝ ܕܲܬܼܪܹܝܢ ܟܝܵܢܹ̈ܐ : ܒܲܙܒܲܢ ܡ̇ܢ ܡܵܘܕܲܥ ܥܲܠ ܐܲܠܵܗܘܼܬܼܵܐ : ܒܲܙܒܲܢ ܕܹܝܢ ܥܲܠ ܐ̄ܢܵܫܘܼܬܼܵܐ : ܘܒܲܙܒܲܢ ܥܲܠ ܬܪ̈ܲܝܗܘܿܢ . ܠܵܐ ܓܹܝܪ ܟܸܦ̇ܟܹܿܬܼ ܕܠܵܐ ܐܝܼܬܼܵܘܗܝ ܡܫܝܼܚܵܐ ܐܲܠܵܗܵܐ : ܐܸܠܵܐ ܕܐܵܦ ܐܲܠܵܗܵܐ : ܘܒܲܟܼܝܵܢܵܐ ܐܲܠܵܗܵܐ . ܬܪܹܝܢ ܓܹܝܪ ܟܝܵܢܹ̈ܐ ܐܸܡ̇ܪܹܬܼ ܕܡܵܘܕܲܥ : ܠܐܲܠܵܗܘܼܬܼܵܐ ܘܲܠܐ̄ܢܵܫܘܼܬܼܵܐ . ܠܵܐ ܡܵܕܹܝܢ ܡܸܫܟܿܚܵܐ ܕܐܸܬܼܩܲܛܪܲܓܼ : ܕܠܵܐ ܡܵܘܕܹܐ ܐ̄ܢܵܐ ܠܹܗ ܐܲܠܵܥܗܵܐ ܠܲܡܫܝܼܚܵܐ : ܒܝܲܕܼ ܐܲܝܠܹܝܢ ܕܟܸܬܼ̇ܒܹܿܬܼ . ܐܸܠܵܐ ܟܒܲܪ ܡܸܛܠ ܕܐܸܡ̇ܪܹܬܼ ܐܵܦ ܒܲܪܢܵܫܵܐ : ܘܲܬܼܪܹܝܢ ܟܝܵܢ̈ܝܼܢ ܕܐܲܠܵܗܘܼܬܼܵܐ ܘܲܕܿܐ̄ܢܵܫܘܼܬܼܵܐ : ܚܲܕܼ ܚܵܫܘܿܫܵܐ ܘܲܐ̄ܚܪܹܢܵܐ ܠܵܐ ܚܵܫܘܿܫܵܐ ܠܲܡܫܝܼܚܵܐ : ܘܠܵܐ ܐܵܘܕܝܼܬܼ ܕܐܲܠܵܗܵܐ ܡܸܠܬܼܵܐ ܒܲܟܼܝܵܢܹ̈ܐ ܬܪ̈ܲܝܗܘܿܢ ܘܒܼܐܘܼܤܝܼܵܐ ܚܲܫ̣ : ܐܲܠܵܗܵܐ ܡܸܠܬܼܵܐ ܕܲܗܘ̤ܵܐ ܐܘܼܤܝܼܵܐ ܕܒܲܪܢܵܫܵܐ . ܐܵܘ ܕܐܲܝܟܼ ܕܒܸܐܤܟܹܿܡܵܐ ܐܝܼܬܼܵܘܗܝ ܗ̄ܘ̣ܵܐ ܡ̇ܢ ܕܡܝܼܬܼ ܚ̣ܝܵܐ : ܘܥܲܠ ܐܲܠܵܗܵܐ pb. 359 ܡܸܠܬܼܵܐ ܡܲܤܩܝܼܢ ܚ̄ܢܲܢ ܚܲܫܹ̈ܐ ܒܟܼܠ ܙܢܵܐ ܕܐܝܼܬܼ : ܘܠܵܐ ܗ̄ܘ̣ܵܐ ܠܐܘܼܤܝܼܵܐ ܕܒܲܪܢܵܫܵܐ : ܘܲܕܼܐ̄ܢܵܫܘܼܬܼܵܐ ܡܸܕܸܡ ܠܵܐ ܤܸܥܪܲܬ̤ ܠܲܡܕܲܒܿܪܵܢܘܼܬܼܵܐ . ܐܵܘ ܡܸܛܠ ܕܢܸܬܼܚܙܸܐ ܘܢܸܫܟܲܚ ܠܡܸܚܲܫ ܒܹܗ ܒܲܟܼܝܵܢܵܐ ܐ̄ܢܵܫܝܵܐ : ܡܸܛܠ ܗܵܢܵܐ ܠܵܐ ܡܸܬܼܚܫܸܒܼ ܥܲܡ ܐܲܠܵܗܘܼܬܼܵܐ : ܘܟܼܠܗܹܝܢ ܗܵܠܹܝܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ ܢܲܤܸܩ : ܐܲܟܼܙܢܵܐ ܕܗܵܠܹܝܢ ܕܐܘܿܪܓܵܢܘܿܢ ܥܲܠ ܐܘܼܡܵܢܵܐ . ܘܠܵܐ ܝܵܗܹ̇ܒܼ ܠܗܵܠܹܝܢ ܕܐܵܗܘܼܬܼܵܐ ܠܗܵܠܹܝܢ ܕܐ̄ܢܵܫܘܼܬܼܵܐ : ܐܲܝܟܼ ܙܢܵܐ ܕܐܵܦ ܠܵܐ ܠܐܘܿܪܓܵܢܘܿܢ ܡܸܬܼܝܲܗ̈ܒܵܢ ܗܵܠܹܝܢ ܕܐܘܼܡܵܢܵܐ : ܕܡܸܕܸܡ ܒܨܒܼܝܵܢܹܗ ܠܵܐ ܡܸܬܼܥܒܸܕܼ . ܠܵܐ ܓܠܸܐ ܪܸܥܝܵܢܹܗ ܕܗܵܢܵܐ : ܒܐܲܝܠܹܝܢ ܕܲܡܩܲܛܪܸܓܼ ܠܝܼ . ܕܲܝܵܢܹ̈ܐ ܕܹܝܢ ܚܲܪ̈ܫܹܐ ܘܲܕܼܠܵܐ ܒܲܪܬܼ ܩܵܠܵܐ ܝܵܬܼ̇ܒܿܝܼܢ ܗ̄ܘ̣ܵܘ : ܟܲܕܼ ܡܸܕܸܡ ܠܵܐ ܡܒܲܚܢܝܼܢ ܗ̄ܘ̣ܵܘ . ܬܘܼܒܼ ܐܵܠܨܵܐ ܕܲܒܼܗܹܝܢ ܟܲܕܼ ܒܗܹܝܢ ܒܤܵܗ̈ܕܘܼܬܼܵܐ ؟ ܢܸܬܼܚܲܫܲܚ ܠܘܼܩܒܲܠܗܘܿܢ : ܟܲܕܼ ܡܩܝܼܡ ܐ̄ܢܵܐ ܠܗܹܝܢ ܕܝܼܠܝܼ : ܘܡܲܟܸܿܣ ܐ̄ܢܵܐ ܠܗܵܢ̇ܘܿܢ : ܕܡܸܛܠ ܗܵܕܹܐ ܥܪܲܩ̣ܘ ܡ̣ܢ ܕܝܼܢܵܐ : ܕܡܲܦܲܩ ܒܪܘܼܚܵܐ ܠܲܝܬܿ ܗ̄ܘ̣ܵܐ ܠܗܘܿܢ . ܐܵܘ ܐܸܢ ܕܹܝܢ ܠܵܐ : ܥܵܒܼ̇ܘܿܪܵܐܝܼܬܼ ܢܹܐܡܲܪ ܗܵܘ̇ ܐܲܝܢܵܐ ܕܓܲܒܿܝܼ ܡܸܠܲܝ̈ : ܕܠܵܐ ܐܝܼܬܼܵܘܗܝ ܫܡܵܐ ܕܲ : ܡܫܝܼܚܵܐ ܐܵܘ ܕܲܒܼܪܵܐ ܐܵܘ ܕܡܵܪܝܵܐ ܡܵܘܕܥܵܢܵܐ ܕܲܬܼܪܹܝܢ ܟܝܵܢ̈ܝܼܢ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܡܸܕܸܡ ܐ̄ܚܪܹܝܢ ܠܵܐ ܐܵܡܲ݁ܪ ܐ̄ܢܵܐ . ܩܪܝܼ ܗܵܘ̇ ܡܵܐ ܕܐܝܼܬܼ ܠܵܟܼ ܗܤܵܗ̈ܕܘܵܬܼܵܟܼ ܐܘܿ ܒܲܪܢܵܫܵܐ : ܘܠܵܐ ܬܸܬܼܟܲܬܲܫ ܥܲܡ ܛܸܠܵܠܵܐ . ܟܝܵܢܹ̈ܐ ܡ̇ܢ ܬܪܹܝܢ : ܐܲܠܵܗܵܐ ܘܒܲܪܢܵܫܵܐ : ܒܢܲܝ̈ܐ ܕܹܝܢ ܠܵܘ ܬܹܪܹܝܢ . ܐ̄ܚܪܹܝܢ ܓܹܝܪ ܘܲܐ̄ܚܪܹܝܢ ܐܝܼܬܲܝܗܘܿܢ ܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ ܦܵܪܘܿܩܲܢ : ܠܵܘ ܕܹܝܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܗܵܣ ܀ pb. 360 ܐܸܠܵܐ ܚܲܕܼ ܒܡܘܼܙܵܓܼܵܐ : ܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܗܵܘ̇ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܬܼܓܡܲܪ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦ ܐܸܢ ܡܸܛܠ ܡܬܼܚܵܘܝܵܢܘܼܬܹܗ ܕܲܒܼܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܕܲܠܡܵܐ ܐܸܢܵܐ ܟܸܬܲܒܹܿܬܼ ܗܵܠܹܝܢ ؟ ܕܲܠܡܵܐ ܐܲܥ̇ܠܹܬܼ ܡܸܕܸܡ ܒܟܼܠܗܹܝܢ ؟ ܠܵܘ ܐܲܢ̄ܬܿܘܿܢ ܟܬܲܒܼܬܿܘܿܢ ܐܸܢܹܝܢ ؟ ܠܡܵܢܵܐ ܗܵܟܹܝܠ ܡܩܲܛܪܓܼܝܼܢ ܐܢ̄ܬܿܘܿܢ ܠܝܼ : ܐܲܝܟܼ ܕܠܲܐܝܢܵܐ ܕܲܬܼܪܹܝܢ ܟܝܵܢ̈ܝܼܢ ܐܸܡ̇ܪܹܬܼ ܠܦܵܪܘܿܩܲܢ ؟ ܐ̄ܚܪܹܢܵܐ ܡ̇ܢ ܒܲܟܼܝܵܢܵܐ ܒܐܲܠܵܗܘܼܬܼܵܐ : ܘܲܐ̄ܚܪܹܢܐ ܕܹܝܢ ܒܲܟܼܝܵܢܵܐ ܒܐ̄ܢܵܫܘܼܬܼܵܐ . ܠܵܘ ܬܪܹܝܢ ܟܝܵܢ̈ܝܼܢ ܐܲܠܵܗܘܼܬܼܵܐ : ܘܠܵܘ ܡ̣ܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܘܠܵܘ ܒܡܘܼܙܵܓܼܵܐ ܐܝܼܬܲܝܗܘܿܢ ܒܐܲܠܵܗܵܐ ܡܸܠܬܼܵܐ . ܐܸܠܵܐ ܬܪܹܝܢ ܒܲܟܼܝܵܢܵܐ ܐܝܼܬܲܝܗܘܿܢ : ܘܒܲܚܕܼܵܝܘܼܬܼܵܐ ܚܲܕܼ ܦܲܪܨܘܿܦܵܐ ܕܲܬܼܪ̈ܲܝܗܘܿܢ . ܬܘܼܒܼ ܕܹܝܢ ܐܲܝܟܼ ܕܥܲܠ ܬܠܝܼܬܼܵܝܘܼܬܼܵܐ : ܠܵܐ ܡܲܤܠܲܝ ܦܲܪܨܘܿܦܵܐ ܕܐ̄ܢܵܫܘܼܬܼܵܐ : ܕܐܲܠܵܗܵܐ ܕܐܸܬܼܒܲܪܢܲܫ : ܘܒܲܪܢܵܫܵܐ ܕܐܸܬܼܐܲܠܲܗ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܕܲܪܵܓܼ ܘܡܸܫܬܲܡܠܸܐ : ܠܵܐ ܐܝܼܬܼܵܘܗܝ ܐܲܠܵܗܵܐ : ܐܵܦܸܢ ܡܸܛܠ ܡܸܬܼܚܵܘܝܵܢܘܼܬܼܵܗ ܕܲܒܼܩܲܠܝܼܠ ܩܠܝܼܠ ܡܸܬܼܐܡܲܪ ܗܵܟܲܢܵܐ . ܘܐܵܦ ܠܵܐ ܠܐܲܠܵܗܵܐ ܡܸܠܬܼܵܐ : ܐܵܡܲ݁ܪ ܕܐܝܼܬܼܵܘܗܝ ܒܐܘܼܤܝܼܵܐ ܬܪ̈ܲܝܗܘܿܢ : ܘܐܵܦ ܠܵܐ ܦܵܪܹܫ ܠܐ̄ܢܵܫܘܼܬܼܵܐ ܡ̣ܢ ܐܲܠܵܗܘܼܬܼܵܐ . ܐܲܝܟܲܢܵܐ ܕܐܲܠܵܗܵܐ ܡܸܠܬܼܵܐ ܐܵܦ ܚܲܫܹ̈ܐ ܕܒܸܤܪܵܐ ܢܸܚܲܫ̣ : ܘܲܢܩܲܒܸܿܠ ܒܲܟܼܝܵܢܹܗ ܒܦܲܪܨܘܿܦܹܗ : ܒܸܤܪܵܐ ܕܹܝܢ ܡ̣ܢ ܠܒܲܪ ܐܝܼܬܼܵܘܗܝ : ܟܲܕܼ ܠܵܐ ܡܸܫܬܵܘܬܲܦ ܒܗܵܠܹܝܢ ܕܐܲܠܵܗܘܼܬܼܵܐ ܒܦܲܪܨܘܿܦܵܐ ܕܝܼܠܹܗ . ܐܸܠܵܐ ܒܦܘܼܪܥܵܢܵܐ ܕܡܲܤܒܼܵܐ ܘܲܕܼܡܲܬܿܠܵܐ ܕܦܲܪ̈ܨܘܿܦܲܝܗܘܿܢ : ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܵܡܲ݁ܪ . ܠܐܲܠܵܗܵܐ ܡ̇ܢ : ܡ̣ܢ ܐ̄ܢܵܫܘܼܬܼܵܐ ܕܐܸܬܼܒܲܪܢܲܫ ܒܲܚܕܼܵܝܘܼܬܼܵܐ ܐܵܡܲ݁ܪ . pb. 361 ܠܐ̄ܢܵܫܘܼܬܼܵܐ ܕܹܝܢ : ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܵܡܲ݁ܪ ܕܐܸܬܼܐܲܠܗܲܬ̤ : ܘܠܵܐ ܗ̄ܘ̣ܵܐ ܕܢܸܦܩܲܬ̤ ܡ̣ܢ ܐܲܠܵܗܘܼܬܼܵܐ . ܗܵܘ̇ ܓܹܝܪ ܕܲܡܫܲܪܸܐ ܘܡܸܬܿܕܲܪܲܓܼ ܘܡܸܫܬܲܡܠܸܐ : ܠܵܐ ܗ̄ܘ̣ܵܐ ܐܲܠܵܗܵܐ ܗ̄ܘ̣ : ܐܵܦܸܢ ܡܸܛܠ ܡܸܬܼܓܲܠܝܵܢܘܼܬܼܵܐ ܕܲܒܼܩܲܠܝܼܠ ܩܲܠܝܼܠ ܡܸܬܼܐܡܲܪ ܗܵܟܲܢܵܐ . ܗܸܢܹܝܢ ܟܲܕܼ ܗܸܢܹܝܢ ܐܵܦ ܐܲܡܒܿܪܘܿܤܝܼܣ ܐܸܡ݂ܲܪ ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܒܸܤܪܵܐ : ܒܢܲܪ̈ܬܲܝܗܹܝܢ ܡܡܲܠܸܠ ܒܪܵܐ ܕܐܲܠܵܗܵܐ : ܡܸܛܠ ܕܒܹܗ ܐܝܼܬܲܝܗܘܿܢ ܗ̄ܘ̣ܵܘ ܬܪ̈ܲܝܗܘܿܢ ܟܝܵܢܹ̈ܐ ܀ ܐܵܦ ܐܵܬܵܢܵܤܝܼܣ ܗܵܕܹܐ ܐܵܡܲ݁ܪ : ܕܡ̣ܢ ܡܲܪܝܲܡ ܢܦܲܩ̣ ܡܵܪܲܢ ܘܠܵܘ ܐܲܠܵܗܘܼܬܼܵܐ . ܘܠܲܟܼܝܵܢܹ̈ܐ ܐܸܡܲ݁ܪ ܬܪ̈ܲܝܗܘܿܢ : ܐ̄ܚܪܹܢܵܐ ܡ̇ܢ ܐܵܡܲ݁ܪ ܠܗܵܘ̇ ܕܐܲܠܵܗܘܼܬܼܵܐ : ܘܲܐ̄ܚܪܹܢܵܐ ܠܒܸܤܪܵܐ : ܘܲܕܼܗܵܠܹܝܢ ܐܵܡܲ݁ܪ ܚܕܼܵܝܘܼܬܼܵܐ . ܒܗܵܢܵܐ ܐܝܼܬܲܝܗܘܿܢ ܬܪ̈ܲܝܗܘܿܢ ܟܝܵܢܹ̈ܐ : ܠܵܘ ܒܐܲܠܵܗܵܐ ܡܸܠܬܼܵܐ : ܐܸܠܵܐ ܒܲܒܼܪܵܐ . ܠܵܘ ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܒܪܵܐ : ܘܲܐ̄ܚܪܹܢܵܐ ܐܲܠܵܗܵܐ ܡܸܠܬܼܵܐ . ܐܸܠܵܐ ܗܵܘ̇ ܡ̇ܢ ܠܲܚܕܼܵܝܘܬܼܵܐ ܡܵܘܕܲܥ : ܘܗܵܘ̇ ܠܐܘܼܤܝܼܵܐ . ܐ̄ܚܪܹܢܵܐ ܗ̄ܘ̣ ܓܹܝܪ ܦܲܪܨܘܿܦܵܐ : ܘܲܐ̄ܚܪܹܬܼܵܐ ܗ̣̄ܝ ܐܘܼܤܝܼܵܐ . ܐܲܝܟܲܢܵܐ ܕܥܠ ܐܲܒܼܵܐ ܘܵܒܼܪܵܐ : ܒܦܲܪܨܘܿܦܐ ܡ̇ܢ ܐ̄ܚܪܹܢܵܐ ܘܲܐ̄ܚܪܹܢܵܐ : ܒܐܲܠܵܗܘܼܬܼܵܐ ܕܹܝܢ ܠܵܘ ܐ̄ܚܪܹܢܵܐ ܘܲܐ̄ܚܪܹܢܵܐ . ܬܘܼܒܼ ܥܲܠ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܘܲܕܼܒܸܤܪܵܐ : ܒܦܲܪܨܘܿܦܵܐ ܕܐܲܠܵܗܘܼܬܼܵܐ ܕܐܲܠܵܗܵܐ ܡܸܠܬܼܵܐ : ܠܵܘ ܐ̄ܚܪܹܢܵ ܘܲܐ̄ܚܪܹܢܵܐ : ܐܸܠܵܐ ܗ̤ܘ ܟܲܕܼ ܗ̤ܘ . ܒܲܟܼܝܵܢܹ̈ܐ ܕܹܝܢ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܐ̄ܚܪܹܢܵܐ ܘܲܐ̄ܚܪܹܢܵܐ : ܘܡܸܛܠ ܗܵܢܵܐ ܙܗܝܼܪܵܐܝܼܬܼ ܐܵܡܲ݁ܪ ܟܬܼܵܒܼܵܐ ܐܲܠܵܗܵܝܵܐ ܡ̣ܢ ܦܲܪܨܘܿܦܵܐ ܕܐܲܠܵܗܘܼܬܼܵܐ : ܘܲܒܼܦܲܪܨܘܿܦܵܐ ܕܲܚܕܝܘܼܬܼܵܐ ܬܪ̈ܲܝܗܘܿܢ ܡܫܵܘܕܲܥ . ܡ̣ܢ ܐܘܼܤܝܼܵܐ ܕܹܝܢ ܕܐܲܠܵܗܘܼܬܼܵܐ ܘܒܼܐܘܼܤܝܼܵܐ ܕܐܲܠܵܗܵܐ pb. 362 ܡܸܠܬܼܵܐ : ܠܵܐ ܐܝܼܬܲܝܗܘܿܢ ܬܪ̈ܲܝܗܘܿܢ . ܐܲܝܠܹܝܢ ܓܹܝܪ ܕܒܼܐܘܼܤܝܼܵܐ ܗ̄ܘ̣ ܡܸܬܼܐܲܡܪܵܢ : ܒܚܲܕܼ ܡܸܕܸܡ ܡܸܬܼܪ̈ܲܢܝܵܢ : ܒܗܵܘ̇ ܡܵܐ ܕܡܼܬܼܐܲܡܪ̈ܵܢ ܒܲܠܚܘܿܕܼ ܒܐܘܼܤܝܼܵܐ . ܡܸܛܠ ܗܵܢܵܐ ܐܵܦ ܐܲܡܒܿܪܘܿܤܝܼܣ ܐܵܡܲ݁ܪ ܠܲܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܘܠܵܐ ܐܸܡ݂ܲܪ ܠܲܚܕܼܵܝܘܼܬܼܵܐ ܕܲܒܼܪܵܐ . ܟܲܕܼ ܛܵܒܼ ܠܵܘ ܐ̄ܚܪܹܢܵܐ : ܐܸܠܵܐ ܡܸܢܹܗ ܟܲܕܼ ܡܸܢܹܗ . ܐܸܠܵܐ ܗܵܘ̇ ܡ̇ܢ : ܐܝܼܬܼܵܘܗܝ ܡܫܵܘܕܥܵܢܵܐ ܕܦܲܪܨܘܿܦܵܐ . ܗܵܘ̇ ܕܹܝܢ : ܡܫܵܘܕܥܵܢܵܐ ܕܲܟܼܝܵܢܵܐ . ܘܡܸܛܠ ܗܵܢܵܐ : ܒܗܵܝ̇ ܕܲܚܕܼܵܝܘܼܬܼܵܐ ܕܐܘܼܤ̈ܝܼܵܣ ܗܘ̤ܵܬܼ : ܠܲܚܕܼܵܝܘܼܬܼܵܐ ܐܵܡܲ݁ܪ ܕܐܲܠܵܗܘܼܬܼܵܐ ܘܲܕܼܒܸܤܪܵܐ . ܘܡܸܛܠ ܕܲܠܚܲܕܼ ܦܲܪܨܘܿܦܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܘܤܸܦ ܕܒܲܬܼܪ̈ܲܝܗܘܿܢ ܡܡܲܠܠ ܒܪܵܐ ܕܐܲܠܵܗܵܐ . ܡܸܛܠ ܕܒܹܗ ܗܘ̤ܵܘ ܬܪ̈ܲܝܗܘܿܢ ܟܝܵܢܹ̈ܐ : ܠܵܐ ܗ̄ܘ̣ܵܐ ܕܐܲܠܵܗܵܐ ܡܸܠܬܼܵܐ . ܚܲܕܼ ܓܹܝܪ : ܘܠܵܘ ܬܪܹܝܢ : ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ . ܐ̄ܚܪܹܢܵܐ ܗ̄ܘ̣ ܗܵܟܹܝܠ ܗܵܘ̇ ܕܡܸܬܼܝܲܕܲܥ ܡ̣ܢ ܐܘܼܤܝܼܵܐ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܡ̣ܢ ܦܲܪܨܘܿܦܵܐ . ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܡ̣ܢ ܟܝܵܢܹ̈ܐ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܡܵܘܕܲܥ ܚܕܼܵܝܘܼܬܼܵܐ . ܡܸܛܠ ܗܵܢܵܐ ܐܸܡ̇ܪܹܬܼ : ܕܐܵܦܠܵܐ ܒܕܼܘܼܟܿ ܟܬܼܵܒܼܵܐ ܐܲܠܵܗܵܝܵܐ ܡܩܲܪܸܒܼ ܡܵܘܬܵܐ ܠܐܲܠܵܗܵܐ : ܐܸܠܵܐ ܐܵܘ ܠܲܒܼܪܵܐ : ܐܵܘ ܠܲܡܫܝܼܚܵܐ : ܐܵܘ ܠܡܵܪܝܵܐ . ܐܲܝܟܲܢܵܐ ܕܠܵܐ ܢܸܤܒܲܪ ܐ̄ܢܵܫ : ܕܠܐܘܼܤܝܼܵܐ ܗܘ̤ܵܬܼ ܚܕܼܵܝܘܼܬܼܵܐ ܘܠܵܐ ܗ̄ܘ̣ܵܐ ܠܦܲܪܨܘܿܦܵܐ . ܘܦܲܪܨܘܿܦܵܐ ܠܵܐ ܦܪܝܼܫܵܐ : ܐܲܟܲܢܵܐ ܕܚܲܕܼ ܟܝܵܢܵܐ ܕܐ̄ܢܵܫܘܼܬܼܵܐ ܢܸܗܢܸܐ ܝܲܬܿܝܼܪܵܐ : ܡܸܛܠ ܕܒܲܚܫܲܚܬܼܵܐ ܕܲܚܕܼܵܕܹ̈ܐ ܕܡܲܤܒܼܵܐ ܘܲܕܼܡܲܪܠܵܐ ܬܸܬܼܪܢܸܐ ܡܸܬܼܒܲܪܢܫܵܢܘܼܬܼܵܐ . ܐܸܠܵܐ ܒܲܙܒܲܢ ܡ̣ܢ ܦܲܪܨܘܿܦܵܐ ܕܐܲܠܵܗܘܼܬܼܵܐ ܡܫܲܡܲܗ ܠܹܗ : ܒܲܙܒܲܢ ܕܹܝܢ ܡ̣ܢ ܦܲܪܨܘܿܦܵܐ pb. 363 ܕܐ̄ܢܵܫܘܼܬܼܵܐ : ܒܪܵܐ ܘܲܡܫܝܼܚܵܐ ܘܡܵܪܝܵܐ . ܗܵܠܹܝܢ ܐܸܡ݂ܲܪ ܓܪܝܼܓܼܘܿܪܝܼܘܿܣ : ܗܵܠܹܝܢ ܐܸܡ݂ܲܪ ܠܲܡܒܪܘܿܤܝܼܣ . ܗܵܠܹܝܢ ܐܵܬܵܢܵܤܝܼܣ : ܗܵܘ̇ ܕܡ̣ܢ ܡܲܪܝܲܡ ܢܦܲܩ̣ ܡܵܪܝܵܐ . ܒܪܵܐ ܡ̇ܢ : ܒܐܘܼܤܝܼܵܐ ܒܲܟܼܝܵܢܵܐ ܕܐܲܒܼܵܐ . ܒܲܒܼܤܲܪ ܕܹܝܢ : ܡ̣ܢ ܙܲܪܥܵܐ ܕܒܹܝܬܼ ܕܵܘܝܼܕܼ . ܒܸܤܪܵܐ ܕܹܝܢ : ܡ̣ܢ ܡܲܪܝܲܡ ܒܬܼܘܼܠܬܼܵܐ ܀ ܕܲܠܡܵܐ ܡܸܕܸܡ ܚܕܼܬܼ ܐܸܡ̇ܪܹܬܼ ؟ ܠܵܘ ܗܸܢܹܝܢ ܟܲܕܼ ܗܸܢܹܝܢ ܒܗܘܿܢ ܒܦܸܬܼܓܼܵܡܹ̈ܐ : ܘܒܹܗ ܟܲܕܼ ܒܹܗ ܒܪܸܥܝܵܢܵܐ ؟ ܥܲܠ ܐܲܝܠܹܝܢ ܚܲܝܸܒܼܬܿܘܿܢܵܢܝ ؟ ܐܵܪܵܐ ܡܸܫܟܿܚܵܐ ܠܡܸܬܼܪܢܵܝܘܼ : ܕܡܸܛܠ ܐܲܝܕܵܐ : ܡܸܢܟܼܘܿܢ ܘܲܠܟܼܘܿܢ ܗܵܠܹܝܢ ܥܒܲܕܬܿܘܿܢ : ܘܠܵܐ ܩܵܘܝܼܬܿܘܿܢ ܕܥܲܡ ܟܠܗܘܿܢ ܐܲܦܸܤܩ̈ܘܿܦܹܐ ܬܸܥܒܿܕܼܘܼܢ ܒܘܼܚܵܢܟܼܘܿܢ ؟ ܐܸܠܵܐ ܐܵܦ ܠܲܩܛܹܐܓܼܪܵܢܘܼܬܼܵܗܘܿܢ ܗܵܝ̇ ܕܐܲܝܬܿܝܼܘ ܥܠܲܝ ܠܲܝܬܿ ܠܡܸܥܪܲܩ ܡܸܢܵܗ̇ : ܙܵܕܹܩ ܠܡܲܟܼܬܵܒܼܘܼ : ܗܵܝ̇ ܕܲܕܼܠܵܐ ܡܲܟܼܤܵܢܘܼܬܼܵܐ ܐ̄ܚܪܵܝܑܬܼ ܟܬܲܒܼܘ ܗ̄ܘ̣ܵܘ . ܒܵܗ̇ ܒܲܕܼܡܘܼܬܼܵܐ : ܕܝܼܠܹܗ ܟܲܕܼ ܕܝܼܠܹܗ : ܡ̣ܢ ܟܘܼܪܵܤܵܐ ܕܥܸܤܪܝܼܢ ܘܐܲܪܒܲܥ . ܚܵܐܲܪ ܐ̄ܢܵܐ ܕܹܝܢ ܒܥܲܡܵܐ ܕܝܼܠܲܢ : ܕܢܲܟܼܦܘܼܬܼܵܐ ܤܲܓܝܼܐܬܼܵܐ ܩܢܸܐ ܘܪܸܬܼܚܵܐ ܕܕܼܚܸܠܲܬܼ ܐܲܠܵܗܵܐ . ܡ̣ܢ ܫܲܪܒܵܐ ܕܹܝܢ ܕܗܲܝܡܵܢܘܼܬܼܵܐ ܕܝܼܕܲܥܬܼܵܐ ܕܐܲܠܵܗܵܐ : ܫܪܲܥ̣ . ܗܵܕܹܐ ܕܹܝܢ ܠܵܐ ܗ̄ܘ̣ܵܐ ܠܪ̈ܲܫܝܼܥܹܐ ܕܥܲܡܵܐ : ܐܸܠܵܐ ܐܲܝܟܼ ܕܙܵܕܼܩܵܐܝܼܬܼ ܐܹܡܲܪ : ܕܡܸܛܠ ܕܠܵܐ ܗܘ̤ܵܐ ܠܗܘܿܢ ܠܡܲܠܦܵܢܹ̈ܐ ܙܲܒܼܢܵܐ ܡܸܕܸܡ : ܕܲܢܤܝܼܡܘܼܢ ܒܹܗ ܩܕܼܵܡܲܝܟܿܘܿܢ ܡܲܠܦܵܢܘܼܬܼܵܐ ܕܗܲܝܡܵܢܘܼܬܼܵܐ ܚܲܬܿܝܼܬܿܬܵܐ ܀ ܗܵܢܵܐ ܠܲܡ ܓܲܠܝܵܐܝܼܬܼ ܐܸܡ݂ܲܪ ܒܗܵܠܹܝܢ : ܕܐ̄ܢܵܫ ܡ̣ܢ ܡܲܠܦܵܢܹ̈ܐ ܕܲܩܕܼܵܡܵܘܗܝ : ܠܵܐ ܡܲܠܸܠ̣ ܩܕܼܵܡ ܥܲܡܵܐ : pb. 364 ܗܵܘ̇ ܡܸܕܸܡ ܕܗ̤ܘ ܡܲܠܸܠ̣ . ܫܡܲܥܘ ܕܹܝܢ ܐܵܦ ܥܲܠ ܗܵܕܹܐ : ܠܵܐ ܓܹܝܪ ܤܲܓܿܝܼ ܩܲܫܝܵܐ ܘܝܲܩܝܼܪܵܐ ܡܸܠܬܼܵܐ ܗܵܕܹܿܐ . ܘܲܠܗܘܿܢ ܠܗܵܠܹܝܢ ܫܲܐܸܠܘ : ܗ̤ܢܘܿܢ ܓܹܝܪ ܐܵܡ̇ܪܝܼܢ ܫܪܵܪܵܐ ܐܵܦܸܢ ܟܲܕܼ ܠܵܐ ܨܵܒܹ̇ܿܢ . ܒܐܲܝܢܵܐ ܫܲܪܒܵܐ ܐܲܡܝܼܪ̈ܵܢ ܠܝܼ ܗܵܠܹܝܢ ؟ ܠܵܘ ܒܲܤܝܵܡܵܐ ܕܐܸܬܿܬܿܤܝܼܡ ܡ̣ܢ ܐܲܒܼ̈ܗܵܬܼܵܐ ܩܲܕܝܼ̈ܫܹܐ ܕܐܸܬܼܟܲܢܲܫܘ ܒܢܝܼܩܝܼܵܐ ؟ ܘܡܵܢܵܐ ܢܝܼܫܵܐ ܐܝܼܬܼ ܗ̄ܘ̣ܵܐ ܠܝܼ ؟ ܐܵܪܵܐ ܠܡܲܟܿܤܵܢܘܼܬܼܵܗܘܿܢ ܕܒܼܝܼܵܫܐܝܼܬܼ ܐܲܠܸܦ̣ܘ : ܐܵܘ ܕܲܬܼܪܝܼܨܵܐܝܼܬܼ ܘܩܲܕܝܼܫܵܐܝܼܬܼ ܘܲܒܼܕܼܚܠܲܬܼ ܐܲܠܵܗܵܐ ܐܲܠܸܦ̣ܘ ؟ ܘܲܠܡܲܠܦܵܢܘܼܬܼܵܐ ܕܝܼܠܝܼ ܕܲܠܡܲܠܦܵܢܘܼܬܼܵܐ ܕܗܵܠܹܝܢ ܫܵܠ̇ܡܵܐ : ܡܚܵܘܸܐ ܗ̄ܘ̇ܵܝܬܼ ܠܥܲܡܵܐ . ܕܲܟܼܕܼ ܠܵܐ ܝܵܕܲܥ̇ ܗ̄ܘ̣ܵܐ ܠܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ : ܥܲܡܝܼ ܡܲܩܪܸܒܼ ܗ̄ܘ̣ܵܐ : ܕܲܠܒܲܪ ܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܡܲܠܸܦ ܐ̄ܢܵܐ . ܘܐܲܟܿܤܹ̇ܬܼ ܐܸܢܘܿܢ ܡܸܢܹܗ ܕܲܤܝܵܡܵܐ ܕܲܐܼܒܼ̈ܗܵܬܼܵܐ : ܕܠܵܐ ܡܸܫܬܵܘܕܥܝܼܢ ܠܗܵܘ̇ ܡܵܐ ܕܚܲܝܵܒܼܝܼܢ ܗ̄ܘ̣ܵܘ ܕܲܒܼܦܘܼܡܗܘܿܢ ܢܸܗܘܸܐ ܐܲܡܝܼܢܵܐܝܼܬܼ . ܘܲܕܼܠܵܐ ܒܲܟܼܐܵܬܼܵܐ ܝܲܬܿܝܼܪܵܬܵܐ ܐܲܟܸܣ ܐܸܢܘܿܢ : ܘܐܸܥܒܸܿܕܼ ܐܸܢܘܿܢ ܒܥܵܩܬܼܵܐ : ܟܠܹ̇ܝܬܼ ܢܲܦܫܝܼ ܡ̣ܢ ܩܛܹܐ ܓܼܪܵܢܘܼܬܼܵܐ : ܘܐܸܡ̇ܪܹܬܼ ܥܲܠ ܦܲܪܨܘܿܦܵܐ ܕܠܲܝܬܿ ܗ̄ܘ̣ܵܐ ܥܠܵܘܗܝ ܩܛܹܐ ܓܼܪܵܢܘܼܬܼܵܐ . ܕܠܲܝܬܿ ܗ̄ܘ̣ܵܐ ܠܗܘܿܢ ܙܲܒܼܢܵܐ ܠܡܲܠܦܵܢܹ̈ܐ ܕܗܲܝܡܵܢܘܼܬܼܵܐ : ܕܲܢܤܝܼܡܘܼܢ ܩܕܼܵܡܲܝܟܿܘܿܢ ܚܲܬܿܝܼܬܼܘܼܬܼܵܐ ܕܗܲܝܡܵܢܘܼܬܼܵܐ . ܫܚܝܼܡܵܐܝܼܬܼ ܐܸܡ̇ܪܹܬܼ : ܕܠܵܐ ܬܚܘܼܡܵܐ . ܐܲܝܟܲܢܵܐ ܗܵܟܹܝܠ ܠܟܼܠܗܘܿܢ ܐܲܒܼ̈ܗܵܬܼܵܐ ܕܡ̣ܢ ܩܕܼܵܡܲܝ ܩܲܛ̇ܪܓܹܬܼ : ܐܲܝܟܼ ܕܠܲܐܝܠܹܝܢ ܕܡܸܕܸܡ ܠܵܐ ܐܲܠܸܦ̣ܘ : ܡ̣ܢ ܗܵܠܹܝܢ ܕܢܸܢܵܐ ܐܲܠܦܹ̇ܬܼ ܠܥܲܡܵܐ : ܟܲܕܼ ܢܝܼܫܵܐ ܕܝܼܠܝ ܘܲܥ̇ܒܼܵܕܝ ܗܵܢܵܐ ܗ̄ܘ̣ܵܐ : ܠܡܲܠܵܦܘܼܬܼܗܘܿܢ ܘܠܲܡܚܵܘܵܝܘܼ ܡܸܢܹܗ ܕܲܤܝܵܡܵܐ ܕܗܵܠܹܝܢ ܐܲܠܸܦ̣ܘ : ܘܡܸܕܸܡ ܐ̄ܚܪܹܝܢ ܠܒܲܪ ܡ̣ܢ ܤܝܵܡܵܐ ܕܐܲܒܼ̈ܗܵܬܼܵܐ ܠܵܐ ܐܸܡ̇ܪܹܬܼ ؟ ܡ̣ܢ ܠܵܐ ܝܑܼܕܲܥܬܼܗܘܿܢ ܕܹܝܢ ܘܡ̣ܢ ܠܵܐ ܝܲܠܝܼܦܘܼܬܼܗܘܿܢ ܕܲܩܛܹܐܓܼܪ̈ܵܢܹܐ : ܐܲܤܒܲܪܘ pb. 365 ܥܠܲܝ : ܕܲܠܒܲܪ ܡ̣ܢ ܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ ܗܵܠܹܝܢ ܕܲܠܟܼܠܲܢ ܐܲܠܸܦ̣ܘ : ܡܲܠܸܦ ܠܲܢ . ܠܵܘ ܗܵܟܹܝܠ ܕܲܐ̄ܚܪܵܢܝܵܐܝܼܬܼ ܐܵܠܸܦ̣ܘ ܐܸܢܘܿܢ ܡܲܠܦܵܢܹ̈ܐ ܕܒܲܙܒܲܢ ܙܒܲܢ ܐܸܡ̇ܪܹܬܼ : ܐܲܝܟܲܢܵܐ ܡܵܕܹܝܢ ܐܸܵܡܲ݁ܪ ܗ̄ܘܹ̇ܝܬܼ ܕܐܸܢ ܙܵܕܩܵܐܝܼܬܼ : ܐܸܠܵܐ ܐܸܡ̇ܪܹܬܼ : ܕܠܵܘ ܝܑܼܕܝܼܥܵܐܝܼܬܼ ܘܲܡܦܲܪܫܵܐܝܼܬܼ ܐܲܫܠܸܡ̣ܘ ܤܝܵܡܵܐ ܕܐܲܒܼ̈ܗܵܬܼܵܐ ܠܥܲܡܵܐ : ܡܸܛܠ ܕܢܸܫܡܥܘܼܢ ܗܵܠܹܝܢ ܘܢܸܬܿܕܲܡܪܘܼܢ . ܐ̄ܚܪܹܬܼܵܐ ܗ̣̄ܝ ܓܹܝܪ ܕܢܹܐܡܲܪ ܕܕܲܠܩܘܼܒܼܠܵܐ ܐܲܠܸܦ̣ܘ : ܘܲܐ̄ܚܪܹܬܼܵܐ ܗ̣̄ܝ ܕܢܹܐܡܲܪ ܕܲܕܼܠܵܐ ܦܘܼܫܵܩܵܐ ܐܲܫܠܸܡܘ ܐܸܢܘܿܢ ܠܦܸܬܼܓܼܵܡܹ̈ܐ . ܘܲܐ̄ܚܪܹܬܼܵܐ ܗ̣̄ܝ ܕܡܸܛܠ ܕܠܵܐ ܤܦܝܼܩܝܼܢ ܗ̄ܘ̣ܵܘ : ܠܵܐ ܐܸܫܟܲܚܘ ܠܡܲܠܵܦܘܼ ܐܲܝܟܼ ܡܵܐ ܕܐܝܼܬܼܵܘܗܝ ܗ̄ܘ̣ܵܐ ܪܸܥܝܵܢܗܘܿܢ : ܘܲܐ̄ܚܪܹܬܼܵܐ ܗ̣̄ܝ ܕܠܵܐ ܝܵܕܼܥ̇ܝܼܢ ܗ̄ܘ̣ܵܘ : ܐܵܘ ܕܐܲܝܟܼ ܗܲܪ̈ܵܛܝܼܩܹܐ ܡܩܲܛܪܸܓܼ ܗ̄ܘܹ̇ܝܬܼ ܠܗܘܿܢ . ܐܸܠܘܼ ܓܹܝܪ ܕܠܲܓܼܡܵܪ ܡܩܲܛܪܸܓܼ ܗ̄ܘܹ̇ܝܬܼ ܠܡܲܠܦܵܢܹ̈ܐ ܕܡ̣ܢ ܩܕܼܵܡܲܝ : ܡܩܲܛܪܸܓܼ ܗ̄ܘ̇ܝܬܼ ܐܵܦ ܠܲܬܼܠܵܬܼܡܵܐܐ ܘܬܼܡܵܢܬܲܥܤܲܪ : ܗܵܢܘܿܢ ܕܒܲܤܝܵܡܗܘܿܢ ܡܩܝܼܡ ܗ̄ܘܹ̇ܝܬܼ ܢܲܦܫ ܥܲܡ ܐܲܒܼܵܗ̈ܬܼܵܐ ܕܲܗܘ̤ܵܘ ܡ̣ܢ ܩܕܼܵܡܲܝ . ܠܵܐ ܐ̄ܢܵܫ ܓܹܝܪ ܐܵܡܲ݁ܪ ܕܐܸܡ̇ܪܹܬܼ ܐܸܢܵܐ ܗܵܠܹܝܢ ܘܐܲܠܦܹ̇ܬܼ : ܠܒܲܪ ܡ̣ܢ ܡܲܠܦܵܢܹ̈ܐ ܕܡ̣ܢ ܩܕܼܵܡܲܝ . ܐܸܢܵܐ ܡܸܕܸܡ ܠܵܐ ܐܸܡ̇ܪܹܬܼ : ܠܵܐ ܒܡܸܠܬܼܵܐ ܘܠܵܐ ܒܪܸܥܝܵܢܵܐ : ܘܠܵܐ ܠܡܲܠܵܦܘܼ ܥܲܠ ܗܵܠܹܝܢ ܡܵܠܦܵܢܹ̈ܐ ܕܡ̣ܢ ܩܕܼܵܡܲܝ . ܘܐܸܢ ܕܹܝܢ ܠܵܐ ܩܪܵܘ : ܐܲܢ̄ܬܿܘܿܢ ܟܬܲܒܼܬܿܘܿܢ . ܐܸܠܵܐ ܠܲܝܬܿ ܠܟܼܘܿܢ ܡܸܕܸܡ : ܡܸܛܠ ܕܠܵܐ ܡܸܕܸܡ ܐܸܡ̇ܪܹܬܼ ܡ̣ܢ ܐܲܝܠܹܝܢ ܕܩܲܛܪܸܓܼܬܿܘܿܢܵܢܝ ܒܗܹܝܢ . ܠܗܵܢܵܐ ܒܲܚܠܘܿܕܼ ܪܹܫܵܐ ܠܒܲܟܼܬܿܘܿܢ : ܡ̣ܢ ܗܵܢܵܐ ܠܟܼܠܟܼܘܿܢ ܐܲܟܿܤܹ̇ܬܼ . ܘܐܵܦ ܠܵܐ ܠܗܵܠܹܝܢ ܐ̄ܚܪ̈ܵܢܹܐ ܙܵܕܹܩ ܗ̄ܘ̣ܵܐ ܕܲܬܼܗܲܝܡܢܘܼܢ : ܕܗܵܟܲܢܵܐ ܠܵܐ ܡܸܬܼܟܲܚܕܼܵܢܵܐܝܼܬܼ ܩܲܛܪܓܼܘܼܢܝ : ܐܲܝܟܼ ܐܲܝܠܹܝܢ ܕܠܵܐ ܡ̣ܢ ܐܲܠܵܗܵܐ ܕܵܚ̇ܠܝܼܢ pb. 366 ܘܠܵܐ ܡ̣ܢ ܒܢܲܝ̈ܢܵܫܵܐ ܡܸܬܼܟܲܚܕܝܼܢ . ܐܸܠܵܐ ܡܸܬܿܛܦܝܼܤܝܼܢ ܗ̣̄ܘܲܝܬܿܘܿܢ ܝܲܬܿܝܼܪܵܐܝܼܬܼ ܠܗܵܘ̇ ܕܝܲܬܿܝܼܒܼ ܗ̄ܘ̣ܵܐ ܥܲܡܟܼܘܿܢ ܒܲܟܼܢܘܼܫܬܿܟܼܘܿܢ : ܐܲܝܟܼ ܡ̇ܢ ܕܠܵܐ ܡܸܫܟܿܚܝܼܢ ܐܢ̄ܬܿܘܿܢ ܐ̄ܚܪܵܢܝܵܐܝܼܬܼ ܠܡܸܬܼܦܲܠܵܛܘܼ : ܐܸܠܵܐ ܐܸܢ ܟܲܕܼ ܡܸܬܼܚܪܹܝܢ ܐܢ̄ܬܿܘܿܢ ܘܥܵܫ̇ܩܝܼܢ ܐܢ̄ܬܿܘܿܢ . ܐܲܝܠܹܝܢ ܕܐܸܤܬܿܥܲܪܘ ܒܵܬܲܪ ܓܘܼܒܵܝܹ̈ܐ ܕܪܹ̈ܫܹܐ ܗܵܠܹܝܢ . ܐܸܠܵܐ ܡ̣ܢ ܕܗܵܟܲܢܵܐ ܒܲܚܸܢ̣ܘܼ ܒܟܼܠܵܗ̇ ܚܲܬܿܝܿܬܼܘܼܬܼܵܐ : ܐܲܝܟܼ ܡ̇ܢ ܕܲܡܫܝܼܚܵܐ ܚܵܙܹ̇ܐ ܗ̄ܘ̣ܵܐ : ܚܲܝܒܼܘܼܢܝ . ܟܲܕܼ ܒܡܸܕܸܡ ܠܵܐ ܐܸܬܼܥܲܤܲܩܘ ܘܐܸܬܼܚܪܝܼܘ : ܘܠܵܐ ܤܵܡ̣ܘ ܡܸܕܸܡ ܒܫܘܼܐܵܠܵܐ ܐܵܘ ܒܦܘܼܢܵܝ ܦܸܬܼܓܼܵܡܵܐ . ܐܸܠܵܐ ܡܤܲܪܗܒܼܝܼܢ ܗ̄ܘ̣ܵܘ ܕܠܵܐ ܢܲܕܪܟܼܘܼܢ ܐܸܢܘܿܢ ܐܲܝܠܹܝܢ ܕܲܥܬܼܝܼܕܼܝܼܢ ܗ̄ܘ̣ܵܘ ܠܡܹܐܬܼܵܐ : ܗܵܢܵܘ ܕܹܝܢ ܤܘܼܢܗܵܕܘܿܣ ܕܡܲܕܢܚܵܐ ܕܩܲܪܝܼܒܼܵܐ ܗ̄ܘ̣ܵܬܼ : ܘܗܵܠܹܝܢ ܕܡ̣ܢ ܪܗܘܿܡܹܐ . ܘܠܵܐ ܒܲܚܸܢ̣ܘ : ܘܐܵܦܠܵܐ ܩ̣ܪܵܘ . ܘܐܲܝܟܼ ܕܤܵܒܲܪ̇ ܐ̄ܢܵܐ ܕܹܝܢ : ܘܐܵܦ ܠܗ̇ܠܹܝܢ ܕܲܟܼܬܲܒܼܘ : ܡ̣ܢ ܒܵܬܲܪܟܸܢ ܟܬܲܒܼܘ ܐܸܢܹܝܢ . ܒܲܕܼ ܠܵܐ ܡܦܲܩ̣ܘ ܝܵܘ̈ܡܵܬܼܵܐ ܘܙܲܒܼܢܵܐ ܗܵܘ̇ : ܠܡܸܟܼܬܲܒܼ ܘܲܠܡܲܪܡܵܝܘܼ ܐܝܼܕܼܵܐ . ܡܸܬܼܚܲܙܝܵܐ ܓܹܝܪ ܕܲܚܘܝܼܚܵܐܝܼܬܼ ܘܲܡܩܲܒܿܠܵܢܵܐܝܼܬܼ ܡܲܪܡܹܝܢ ܗ̄ܘ̣ܵܘ ܐܝܼܕܼܵܐ ܠܘܼܩܒܲܠܝ : ܐܵܦ ܒܸܠܥܵܕܼ ܡ̣ܢ ܥܸܠ̈ܠܵܬܼܵܐ . ܐܵܦ ܠܵܐ ܓܹܝܪ ܚܲܕܼ ܡܸܢܗܘܿܢ ܟܬܲܒܼ ܥܸܠܬܼܵܐܬ ܕܡܸܛܠܵܬܼܵܗ̇ ܫܪܵܐܘܼܢܝ : ܐܸܠܵܐ ܐܸܢ ܒܲܠܚܘܿܕܼ ܗܵܘ̇ ܚܲܟܿܝܼܡܵܐ ܘܡܸܤܬܲܟܲܠ ܝܲܬܿܝܼܪ ܡ̣ܢ ܟܠ ܐ̄ܢܵܫ : ܘܡܸܫܟܲܚ ܕܡܸܕܼܡ ܕܡܸܤܬܲܟܲܠ ܢܹܐܡܲܪܝܼܘܗܝ : ܗܵܢܵܘ ܕܹܝܢ ܐܵܩܩܝܼܣ ܕܡ̣ܢ ܡܝܼܠܝܼܛܼܢܹܐ . ܡܸܛܠ ܠܲܡ ܕܠܵܐ ܐܵܘܕܝܼ ܕܡܝܼܬܼ ܐܲܠܵܗܵܐ ܡܸܠܬܼܵܐ : ܫܵܘܹ̇ܐ ܗ̄ܘ̣ܵܐ ܕܢܸܫܬܿܪܸܐ : ܕܕܓܸܠ̣ ܠܲܟܼܬܼܵܒܼܵܐ ܐܲܠܵܗܵܝܵܐ . ܘܬܼܘܼܒܼ ܡܸܛܠ ܕܥܲܫܩܹܗ ܠܩܘܼܪܸܛܠܘܿܣ : ܕܠܲܐܠܵܗܵܐ ܡܸܠܬܼܵܐ ܐܵܡܲ݁ܪ ܗ̄ܘ̣ܵܐ ܕܡܝܼܬܼ : pb. 367 ܟܲܕܼ ܗ̤ܘ ܠܵܐ ܐܸܡ݂ܲܪ . ܘܕܲܓܸܠ̣ ܐܵܦ ܠܲܟܼܬܼܵܒܼܵܐ : ܕܝܼܠܕܵܐ ܘܚܲܫܵܐ ܠܵܐ ܗ̄ܘ̣ܵܐ ܥܲܠ ܐܲܠܵܗܘܼܬܼܵܐ ܡܲܠܸܦ : ܐܸܠܵܐ ܥܲܠ ܐ̄ܢܵܫܘܼܬܼܵܐ . ܘܲܥܫܲܩ̣ ܐܸܢܹܝܢ ܐܵܦ ܠܲܟܼܬܼܝܼ̈ܬܼܵܐ ܕܩܲܕܝܼܫܵܐ ܘܪܵܚܹܡ ܐܲܠܵܗܵܐ ܩܘܼܪܸܠܘܿܣ ܐܲܦܸܤܩܘܿܦܵܐ : ܐܲܝܟܼ ܐܲܝܠܹܝܢ ܕܐܵܡܪ̈ܵܢ ܠܹܗ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ . ܗܵܘ̇ ܡܵܐ : ܕܠܵܐ ܗ̤ܘ ܘܠܵܐ ܐ̄ܢܵܫ ܐ̄ܚܪܹܝܢ ܡ̣ܢ ܐܲܝܠܹܝܢ ܕܲܒܼܕܼܚܸܠܲܬܼ ܐܲܠܵܗܵܐ ܡܸܬܼܪܲܥܹܝܢ : ܐܲܡܪܲܚܘ ܠܡܹܐܡܲܪ . . . ܥܲܠ ܚܕܼܵܐ ܡ̣ܢ ܗܵܠܹܝܢ ܓܹܝܪ ܙܵܕܹܩ ܕܲܢܩܲܛܪܓܼܘܼܢܵܢܝ : ܘܠܵܘ ܥܲܠ ܬܲܪ̈ܬܲܝܗܹܝܢ . ܐܸܠܵܐ ܥܠܲܝ ܕܲܠܩܘܼ̈ܒܼܠܵܝܵܬܼܵܐ ܡܩܲܒܿܠܝܼܢ ܗ̄ܘ̣ܵܘ : ܘܡ̣ܢ ܤܘܿܓܼܵܐܐ ܕܝܼܨܝܼܦܘܼܬܼܗܘܿܢ : ܕܢܸܦܤܩܘܼܢ ܗܵܘ̇ ܡܵܐ ܕܲܡܤܲܪܗܒܼܝܼܢ ܗ̄ܘ̣ܵܘ ܥܠܵܘܗܝ ܠܵܐ ܨܵܒܹ̇ܝܢ ܗ̄ܘ̣ܵܘ : ܘܲܚܦܝܼܛܝܼܢ ܗ̄ܘ̣ܵܘ ܠܡܸܚܛܲܦ ܢܲܦܫܗܘܿܢ ܘܲܠܡܸܤܕܲܩ : ܕܠܵܐ ܢܸܗܘܘܿܢ ܒܕܼܝܼܢܵܐ ܕܕܲܝܵܢܹ̈ܐ . ܐܸܠܵܐ ܐܲܝܟܼ ܕܡ̣ܢ ܒܥܸܠܕܒܼܵܒܹ̈ܐ ܡܸܫܬܲܐܠܝܼܢ ܗ̄ܘ̣ܵܘ : ܐܲܝܟܲܢܵܐ ܕܲܢܚܵܘܘܿܢ ܗ̄ܘ̣ܵܘ ܝܲܨܝܼܦܘܼܬܼܗܘܿܢ ܘܝܲܐܝܼܒܼܘܼܬܼܗܘܿܢ : ܘܲܢܸܤܬܲܒܼܪܘܼܢ ܕܚܝܼ̈ܠܹܐ ܥܲܠ ܐܲܦܸܤܩ̈ܘܿܦܹܐ ܕܩܲܪܝܼܒܼܝܼܢ ܗ̄ܘ̣ܵܘ ܘܲܕܼܪܲܚܝܼܩܝܼܢ ܗ̄ܘ̣ܵܘ . ܘܟܼܠܗܹܝܢ ܥ̣ܒܲܕܼܘ ܗ̄ܘ̣ܵܘ ܐܲܝܟܼ ܐܲܝܠܹܝܢ ܕܒܲܩܪ̈ܵܒܹܐ ܗܵܘ̈ܝܵܢ . ܘܐܲܝܠܹܝܢ ܕܡܸܨܪܵܝܵܐ ܗ̄ܘ̣ܵܘ : ܘܐܲܝܠܹܝܢ ܕܡܲܡܢܘܿܢ ܕܡܸܢܗܘܿܢ ܡܸܬܼܥܲܕܪܝܼܢ ܗ̄ܘ̣ܵܘ : ܒܓܼܵܘ ܡܕܝܼܢܬܼܵܐ ܡܸܬܼܟܲܪܟܼܝܼܢ ܗ̄ܘ̣ܵܘ : ܟܲܕܼ ܡܚܲܙܩܝܼܢ ܘܲܡܙܲܝܢܝܼܢ ܒܚܘܼܛܪܹ̈ܐ . ܐ̄ܢܵܫܵܐ ܪܵܡܲܝ ܩܕܼܠܵܐ : ܕܥܲܠ ܐܝܼܕܲܝ̈ܗܘܿܢ ܡܫܵܘܪܝܼܢ ܗ̄ܘ̣ܵܘ : ܥܲܡ ܩܥܵܬܼܵܐ ܕܒܲܪܒܿܪܵܝܹܐ . ܘܲܒܼܝܲܕܼ ܢܚܝܼܪ̈ܲܝܗܘܿܢ ܐܵܠܨ̇ܝܼܢ ܗ̄ܘ̣ܵܘ ܠܪܘܼܚܵܐ ܚܸܡܬܼܵܢܵܝܬܼܵܐ : ܥܲܡ ܦܸܩ̈ܥܹܐ ܕܚܝܼ̈ܠܹܐ ܕܠܵܐ ܒܲܥܝܵܕܼܵܐ : ܟܲܕܼ ܢܵܫ̇ܡܝܼܢ ܗ̄ܘ̣ܵܘ ܕܠܵܐ ܚܵܘܤܵܢ ܥܲܡ ܟ̱ܠܵܗ̇ ܪܵܡܘܼܬܼܵܐ : ܠܘܼܩܒܲܠ ܐܲܝܠܹܝܢ ܕܝܵܕܼܥ̇ܝܼܢ ܗ̄ܘ̣ܵܘ ܕܠܵܐ ܫܵܠ̇ܡܝܼܢ ܠܐܲܝܠܹܝܢ ܕܡܸܤܬܲܥܪ̈ܵܢ ܡܸܢܗܘܿܢ . ܟܲܕܼ pb. 368 ܡܲܟܼܪܟܼܝܼܢ ܗ̄ܘ̣ܵܘ ܙܲܓܹ̈ܐ ܒܲܡܕܼܝܼܢ̄ܬܼܵܐ : ܘܡܲܕܼܠܩܝܼܢ ܗ̄ܘ̣ܵܐ ܢܘܼܪܵܐ ܒܕܼܘܼ̈ܟܿܝܵܬܼܵܐ ܤܲܓܿܝܼ̈ܐܵܬܼܵܐ : ܘܡܲܪܡܹܝܢ ܗ̄ܘ̣ܵܘ ܩܲܪ̈ܛܲܝܤܹܐ ܕܡܸܕܸܡ ܡܸܕܼܡ . ܘܟܼܠܗܹܝܢ ܐܲܝܠܹܝܢ ܕܗܵܘ̈ܝܵܢ ܗ̣̄ܘܲܝ̈ : ܕܕܼܘܼܡܵܪܵܐ ܗ̣̄ܘܲܝ̈ ܘܲܕܲܕܚܠܬܼܵܐ . ܐܲܝܟܲܢܵܐ ܕܠܐܘܼܪ̈ܚܵܬܼܵܐ ܟܠܗܹܝܢ ܢܤܘܼܓܼܘܼܢ : ܘܲܠܟܼܠܢܵܫ ܢܸܥܒܿܕܼܘܼܢ ܕܢܸܥܪܘܿܩ ܘܠܵܐ ܢܸܬܼܚܙܸܐ . ܘܲܡܫܲܠܛܵܐܝܼܬܼ ܡܸܢܼܗܲܦܟܼܝܼܢ ܗ̄ܘ̣ܵܘ : ܟܲܕܼ ܢܲܦܝܼܠܝܼܢ ܗ̄ܘ̣ܵܘ ܒܪܵܘܵܝܘܼܬܼܵܐ ܘܲܒܼܨܘܼܕܵܪܵܐ ܘܒܲܩܥܵܬܼܵܐ ܫܟܼܝܼܪܬܵܐ . ܘܠܲܝܬܿ ܗ̄ܘ̣ܵܐ ܐ̄ܢܵܫ ܕܲܡܥܵܘܟܼ ܘܐܵܦ ܠܵܐ ܕܲܡܥܲܕܲܪ : ܘܗܵܟܲܢܵܐ ܬܵܘܝܼܪܝܼܢ ܗ̄ܘ̣ܵܘ . ܟܠܗܹܝܢ ܕܹܝܢ ܠܩܘܼܒܼܠܲܢ ܡܸܤܬܲܥܪ̈ܵܢ ܗ̣̄ܘܲܝ̈ : ܘܡܸܛܠ ܗܵܢܵܐ ܐܸܬܼܚܲܫܲܚܢ ܒܥܘܼܕܼܪܵܢܵܐ ܕܡ̣ܢ ܡܠܟܵܐ : ܘܲܒܼܫܘܼܠܛܵܢܵܐ ܕܐܸܤܛܪ̈ܵܛܝܸܓܹܐ : ܗܵܢ̇ܘܿܢ ܕܚܲܡܝܼܬܼܝܼܢ ܗ̄ܘ̣ܵܘ ܒܐܲܝܠܹܝܢ ܕܡܸܤܬܲܥܪ̈ܵܢ ܘܫܵܒܼܩ̇ܝܼܢ ܗ̄ܘ̣ܵܘ ܕܢܸܗܘ̈ܝܵܢ . ܐܸܬܼ݂ܵܐ ܗ̄ܘ̣ܵܐ ܕܹܝܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܥܲܡ ܐܲܦܸܤܩ̈ܘܿܦܹܐ ܐ̄ܚܪ̈ܵܢܹܐ ܤܲܓܿܝܼ̈ܐܹܐ : ܗܵܢ̇ܘܿܢ ܕܒܼܵܥܹ̇ܝܢ ܗ̄ܘ̣ܵܘ ܕܢܸܬܿܦܘܼܢ ܐܸܢܘܿܢ ܠܫܲܠܡܘܼܬܼܵܠ ܕܝܼܠܗܘܿܢ : ܒܐܲܝܠܹܝܢ ܕܥܵܘܠܵܐܝܼܬܼ ܐܸܤܬܿܥܲܪ ܘܡܲܪܵܝܵܐܝܼܬܼ : ܘܲܠܢܲܦܫܗܘܿܢ ܤܘܼܢܗܵܕܘܿܣ ܬܹܒܹܠܵܝܬܼܵܐ ܡܫܲܡܗܝܼܢ ܗ̄ܘ̣ܵܘ . ܘܡ̣ܢ ܕܝܼܕܲܥ̣ܘ ܗ̄ܘ̣ܵܘ ܐܲܝܠܹܝܢ ܕܡܲܪܵܚܵܐܝܼܬܼ ܡܸܫܬܼܿܥܪ̈ܵܢ ܗ̣̄ܘܲܝ̈ : ܘܲܠܓܼܘܼܡܕܵܢܘܼܬܼܗܘܿܢ ܫܟܼܝܼܪܬܵܐ : ܘܠܲܩܪܵܒܼܗܘܿܢ ܕܡ̣ܢ ܫ݂ܠܝ : ܘܚܹܐܦܵܐ ܕܫܵܢܝܘܼܬܼܵܐ ܕܲܡܥܲܬܿܕܵܐܝܼܬܼ ܟܠܗܹܝܢ ܤܵܥ̇ܪܝܼܢ ܗ̄ܘ̣ܵܘ : ܠܗܘܿܢ ܠܲܡܕܲܒܿܪ̈ܵܢܹܐ ܕܲܒܼܠܸܠܘܼܬܼܵܐ ܗܵܝ̇ : ܗܵܢܘܿܢ ܕܲܠܟܼܠܵܗ̇ ܒܝܼܫܬܼܵܐ ܗܵܕܹܐ ܐܲܩܝܼܡܘ ܗ̄ܘ̣ܵܘ : ܫܪܵܘ ܐܸܢܘܿܢ ܡ̣ܢ ܕܪܓܼܵܐ ܕܐܲܦܸܤܩܘܿܦܘܼܬܼܗܘܿܢ . ܐܵܡܲ݁ܪ ܐ̄ܢܵܐ ܕܹܝܢ ܥܲܠ ܖܩܘܼܪܸܠܘܿܣ ܘܡܲܡܢܘܿܢ . ܠܫܲܪܟܵܐ ܕܹܝܢ pb. 369 ܕܲܡܕܲܒܿܪ̈ܵܢܲܝܗܘܿܢ ܒܚܸܪܡܵܐ ܥ̣ܒܲܕܼܘ ܐܸܢܘܿܢ : ܕܠܵܐ ܢܸܤܥܪܘܼܢ ܡܸܕܼܡ ܒܲܥܒܼܵܕܼܵܐ ܕܐܵܦܸܤܩܘܿܦܘܼܬܼܵܐ : ܐܲܝܟܼ ܕܠܲܐܝܼܠܹܝܢ ܕܠܵܐ ܐܸܬܼܚܲܫܚܘ ܒܢܝܼܫܵܐ ܘܲܒܼܩܵܢܘܿܢܵܐ ܕܐܲܦܸܤܩܘܿܦܘܼܬܼܵܐ : ܐܸܠܵܐ ܒܫܘܼܠܛܵܢܵܐ . ܘܐܲܝܟܲܢܵܐ ܕܠܵܐ ܢܸܟܼܦܪܘܼܢ ܐܵܘ ܢܛܲܫܘܿܢ ܠܐܲܝܠܹܝܢ ܕܠܘܼܩܒܲܠܗܘܿܢ ܐܸܤܬܿܥܲܪ : ܟܬܲܒܼܘ ܫܪܵܝܗܘܿܢ ܒܟܼܠܗܹܝܢ ܕܘܼ̈ܟܿܝܵܬܼܵܐ ܕܲܡܕܼܝܸܢ̄ܬܼܵܐ : ܕܢܸܗܘܿܢ ܠܗܘܿܢ ܟܠܗܘܿܢ ܤܵܗ̈ܕܹܐ ܕܐܸܫܬܿܪܝܼܘ ܠܗܘܿܢ : ܘܲܕܼܡܸܛܠ ܐܲܝܠܹܝܢ ܐܸܫܬܿܪܝܼܘ . ܠܗܵܠܹܝܢ ܐܵܘܕܲܥ̣ܘ ܐܸܢܹܝܢ ܠܡܲܠܟܵܐ ܒܝܲܕܼ ܟܬܼܝܼ̈ܒܼܵܬܼܵܐ ܕܤܘܼܢܗܵܕܘܿܣ : ܘܲܠܡܲܪܵܚܘܼܬܼܗܘܿܢ ܕܲܒܼܟܼܠܗܹܝܢ : ܘܠܲܩܪܵܒܼܵܐ ܕܲܗܘ̤ܵܐ ܒܛܲܟܼܤܵܐ ܕܒܲܪܒܿܪܵܐܝܹܐ . ܘܡܸܛܠ ܗܵܕܹܐ ܐܵܦ ܠܵܐ ܠܲܡܨܲܠܵܝܘܼ ܡܲܪܦܹܝܢ ܗ̄ܘ̣ܵܘ ܠܗܘܿܢ ܒܒܹܝܬܼ ܫܠܝܼܚܹ̈ܐ ܕܩܲܕܝܼܫܵܐ ܝܘܿܚܲܢܵܢ : ܘܕܲܗܘ̤ܵܘ ܠܗܘܿܢ ܪ̈ܵܓܼܘܿܡܹܐ : ܘܕܲܠܡܲܚܤܸܢ ܥܪܲܩ̣ܘ ܘܐܸܫܬܵܘܙܲܒܼܘ . ܘܐܸܡ݂ܲܪܘ ܐܵܦ ܠܥܸܠܬܼܵܐ ܕܡܸܛܠܵܬܼܵܗ̇ ܗܵܕܹܐ ܐܲܡܪܲܚܘ ܠܡܸܥܒܲܕܼ : ܐܲܝܟܲܢܵܐ ܕܠܵܐ ܢܸܬܼܒܲܚܲܢ ܡ̣ܢ ܤܘܼܢܗܵܕܘܿܣ : ܗܵܘ̇ ܡܵܐ ܕܲܫܓܼܘܼܫܝܵܐ ܕܦܵܠܓܘܼܬܼܵܐ ܗܵܕܹܐ ܥ̣ܒܲܕܼ ܗ̄ܘ̣ܵܐ ܒܥܹ̈ܕܵܬܼܵܐ . ܐܵܡܲ݁ܪ ܐ̄ܢܵܐ ܕܹܝܢ ܥܲܠ ܪܹ̈ܫܹܐ ܬܪܸܥܤܲܪ : ܗܵܢ̇ܘܿܢ ܕܲܒܼܠܵܐ ܟܘܼܚܵܕܼܵܐ ܘܒܸܗܬܿܬܼܵܐ ܐܸܬܼܟܬܸܒܼܘ ܠܘܼܩܒܲܠ ܐܲܠܵܗܵܐ ܡܸܠܬܼܵܐ : ܠܵܐ ܡܵܝܘܿܬܼܵܐ ܘܠܵܐ ܡܸܬܼܚܲܒܿܠܵܢܵܐ . ܘܲܕܼܙܵܕܹܩ ܤܲܓܿܝܼܵܐܝܼܬܼ ܠܡܹܐܨܲܦ : ܕܠܵܐ ܢܸܫܬܲܒܼܩܘܼܢ ܕܠܵܐ ܒܘܼܚܵܢܵܐ ܓܘܼ̈ܕܵܦܹܐ ܕܐܲܝܟܼ ܗܵܠܹܝܢ : ܕܐܵܦܠܵܐ ܕܒܹܝܬܼ ܐܵܪܝܼܘܿܣ ܐܲܡܪܲܚܘ ܠܡܹܐܡܲܪ ܓܲܠܝܵܐܝܼܬܼ ܠܘܼܩܒܲܠ ܐܲܠܵܗܵܐ ܡܸܠܬܼܵܐ . ܟܬܲܒܼ ܕܹܝܢ ܠܡܲܠܟܵܐ ܐܵܦ ܩܘܼܪܸܠܘܿܣ ܘܲܒܼ̈ܢܲܝ ܐܸܤܛܵܤܝܼܢ ܕܝܠܹܗ : ܟܲܕܼ ܒܤܲܓܿܝܼ̈ܐܵܬܼܵܐ ܗܵܕܼܠܝܼܢ ܗ̄ܘ̣ܵܘ ܠܝܘܿܗܲܢܝܼܣ : ܐܲܝܟܼ ܡܲܢ pb. 370 ܕܡܲܪܵܚܵܐܝܼܬܼ ܫܪܵܝܗܝ ܗ̄ܘ̣ܵܐ ܠܩܘܼܪܸܠܘܼܣ : ܡܸܛܠ ܪܵܚܡܘܼܬܼܵܐ ܕܲܡܫܲܟܿܢܵܐ ܗ̄ܘ̣ܵܬܼ ܠܹܗ ܠܘܵܬܼܝ . ܘܲܤܢܝܼܩܝܼܢ ܗ̄ܘ̣ܵܘ ܕܐܵܦ ܗܵܢ̇ܘܿܢ ܕܲܢܫܲܪܪܘܼܢ ܩܵܬܼܵܪܵܤܝܼܣ ܕܝܼܠܝܼ : ܘܢܸܫܪܘܼܢ ܠܗܵܝ̇ ܕܩܘܼܪܸܠܘܿܣ ܘܲܕܼܡܲܡܢܘܿܢ . ܠܵܐ ܓܹܝܪ ܐܲܡܪܲܚܘ ܗ̄ܘ̣ܵܘ ܠܡܸܟܼܬܲܒܼ ܗܵܠܹܝܢ ܕܝܘܿܗܲܢܝܼܣ ܘܲܕܼܤܘܼܢܗܵܕܘܿܣ ܕܥܲܡܹܗ ܘܲܠܡܸܠܲܝ̈ܗܘܿܢ : ܕܐܲܝܟܲܢܵܐ ܕܡ̣ܢ ܟܬܼܝܼ̈ܒܼܵܬܼܵܐ ܕܕܼܚܸܠܲܬܼ ܐܲܠܵܗܵܐ ܕܲܒܼܟܼܘܿܢ ܐܸܫܬܲܕܲܪ : ܓܵܘܵܢܵܐܝܼܬܼ ܥܲܡܲܢ ܟܢܝܼܫܝܼܢ ܗ̄ܘ̣ܵܘ : ܘܲܡܫܲܝܢܵܐܝܼܬܼ ܘܚܲܬܿܝܼܬܼܵܐܝܼܬܼ ܠܐܲܝܠܹܝܢ ܕܡܸܬܿܬܲܒܼ̈ܥܵܢ ܗ̣̄ܘܲܝ̈ ܒܲܚܸܢ ܚ̄ܢܲܢ : ܠܲܡܫܲܪܵܪܘܼ ܗܲܝܡܵܢܘܼܬܼܵܐ ܕܕܸܚܠܲܬܼ ܐܲܠܵܗܵܐ ܕܐܲܒܼ̈ܗܵܬܼܵܐ . ܗܵܢܹܝܢ ܕܡ̣ܢ ܡܲܠܟܵܐ ܐܸܬܼܦܲܩܲܕܼ : ܘܐܵܦ ܡ̣ܢ ܡܲܕܢܚܵܝܹ̈ܐ ܡܸܬܿܬܲܒܼ̈ܥܵܢ ܗ̣̄ܘܲܝ̈ : ܘܐܲܡܝܼܢܵܐܝܼܬܼ ܡܤܲܟܹܿܝܢ ܗ̄ܘ̣ܵܘ ܠܗܵܠܹܝܢ . ܗܵ̇ܢ̇ܘܿܢ ܕܒܲܟܼܬܼܵܒܹ̈ܐ ܐܲܠܵܗܵܝܹ̈ܐ ܬܟܼܝܼܠܝܼܢ ܗ̄ܘ̣ܵܘ : ܘܲܒܼܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ : ܠܵܐ ܐܲܡܪܲܚܘ ܕܐܵܦܸܢ ܒܐܸܤܟܹܡܵܐ ܢܹܐܡܪܘܼܢ : ܢܸܗܘܸܐ ܕܝܼܢܵܐ : ܐܵܦܠܵܐ ܡܸܛܠ ܕܢܸܥܪܩܘܼܢ ܡ̣ܢ ܡܹܐܟܲܠ ܩܲܪܨܵܐ . ܒܪܲܡ ܠܵܐ ܡܲܡܪܚܝܼܢ ܗ̄ܘ̣ܵܘ ܠܡܸܥܒܲܕܼ ܒܥܵܬܼܵܐ ܘܕܝܼܢܵܐ ܕܐܲܝܠܹܝܢ ܕܡܼܬܿܬܲܒܼ̈ܥܵܢ ܗ̣̄ܘܲܝ̈ ܠܡܸܗܘܵܐ : ܡܸܛܠ ܕܠܵܐ ܬܟܼܝܼܠܝܼܢ ܗ̄ܘ̣ܵܘ ܒܐܲܝܠܹܝܢ ܕܲܟܼܬܲܒܼܘ . ܘܲܕܼܗܵܠܹܝܢ ܫܲܪܝܼܪܵܐܝܼܬܼ ܐܵܡܲ݁ܪ ܐ̄ܢܵܐ : ܩܪܵܘ ܠܐܲܢܵܦ̇ܘܿܪܵܐ ܕܗܵܠܹܝܢ ܘܲܕܼܗܵܢ̇ܘܿܢ . ܐܲܝܟܲܢܵܐ ܕܬܸܕܲܥܘܼܢ : ܕܗܵܠܹܝܢ ܒܟܼܠܙܒܲܢ ܒܵܥܹ̇ܝܢ ܗ̄ܘ̣ܵܘ ܕܢܸܗܘܸܐ ܕܝܼܢܵܐ : ܗܵܢ̇ܘܿܢ ܕܹܝܢ ܥܵܪܩܝܼܢ ܗ̄ܘ̣ܵܘ . pb. 371 ܐܸܓܲܪܬܵܐ ܕܐܸܫܬܲܕܪܲܬ̤ ܠܘܵܬܼ ܡܲܠܟܵܐ ܡ̣ܢ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܘܡ̣ܢ ܐܲܦܸܤܩ̈ܘܿܦܹܐ ܐ̄ܚܪ̈ܢܹܐ ܕܐܸܬܼܟܲܢܲܫܘ ܥܲܡܹܗ . ܟܲܕܼ ܐܸܬܼܦܩܸܕܼܢܲܢ ܚܢܲܢ ܡ̣ܢ ܟܬܼܝܼ̈ܒܼܵܟܼܘܿܢ : ܡܲܢܲܥܢ ܚ̄ܢܲܢ ܠܐܲܦܸܤܘܿܣ ܡܝܼܛܪܵܦܘܿܠܝܼܣ ܘܐܸܫܟܲܚܢ ܚ̄ܢܲܢ ܟܠ ܫܵܓܼܘܿܫܝܼ̈ܢ : ܘܲܩܪܵܒܹܐ ܕܓܼܵܘܵܐ ܕܲܡܠܹܝܢ ܤܘܼܥܪܵܢܹܐ ܕܥܹ̈ܕܵܬܼܵܐ . ܕܐܸܬܼܐܵܘܝܘܼ ܓܹܝܪ ܐܲܟܼܚ̄ܕܼܵܐ ܩܘܼܪܸܠܹܐ ܕܐܵܠܹܟܼܤܲܢܕܪܝܼܵܐ ܘܡܲܡܢܘܿܢ ܕܐܲܦܸܤܘܿܣ : ܘܲܟܼܢܘܼܫܝܵܐ ܪܲܒܵܐ ܕܩܘܼܪ̈ܚܹܐ ܟܲܢܸܫ̣ܘ . ܘܥܹܐܕܼܵܐ ܕܦܲܢܛܹܩܘܼܤܛܹܐ ܩܲܕܝܼܫܬܼܵܐ ܠܵܐ ܫܩܲܒ̣ܘ ܕܢܸܗܘܸܐ : ܘܠܵܐ ܬܸܫܡܸܫܬܼܵܐ ܕܪܲܡܫܵܐ ܘܲܕܼܨܲܦܪܵܐ . ܘܥܲܡ ܗܵܠܹܝܢ : ܐܵܦ ܥܹ̈ܕܼܵܬܼܵܐ ܘܒܹܝܬܼ ܤܵܗ̈ܕܘܵܬܼܵܐ ܐܸܚܲܕܼܘܼ . ܥܲܡ ܢܲܦܫܗܘܿܢ ܕܹܝܢ ܘܥܲܡ ܐܲܝܠܹܝܢ ܕܐܲܝܛܥܝܼܘ ܐܸܬܼܟܲܢܲܫܘ : ܘܪܸܒܿܘܿ ܥܵܘܼ̈ܠܝܼܢ ܤ̣ܥܲܪܘ : ܘܩܵܢܘܿܢܹ̈ܐ ܕܐܲܒܼܵܗܲܝ̈ܢ ܩܲܕܝܼ̈ܫܹܐ ܥܲܡ ܦܘܼܩܪܵܡܟܼܘܿܢ ܕܵܫܘ . ܘܗܵܠܹܝܢ ܟܲܕܼ ܫܒܝܼܚ ܒܪܲܒܿܘܼܬܹܗ ܩܘܿܡܹܣ ܩܲܢܕܝܼܕܝܵܢܵܐ : ܗܵܘ̇ ܕܡ̣ܢ ܫܘܼܠܛܵܢܟܼܘܿܢ ܪܵܚܹܡ ܠܲܡܫܝܼܚܵܐ ܐܸܫܬܲܕܲܪ : ܤܲܗܸܕܼ ܐܸܢܘܿܢ ܒܲܟܼܬܼܵܒܼܵܐ ܘܲܕܼܠܵܐ ܟܬܼܵܒܼܵܐ : ܕܲܢܤܲܟܿܘܿܢ ܠܡܹܐܬܼܝܼܬܼܵܐ ܕܟܼܠܗܘܿܢ ܩܲܕܼܝܼ̈ܫܹܐ ܐܲܦܸܤܩ̈ܘܿܦܹܐ : ܘܗܵܝܕܹܝܢ ܢܸܗܘܸܐ ܗܵܘ̇ ܡܸܕܸܡ ܕܡܸܬܼܚܙܸܐ ܠܲܟܼܢܘܼܫܝܵܐ ܕܓܼܵܘܵܐ : ܐܲܝܟܼ ܟܬܼܝܼ̈ܒܼܵܬܼܵܐ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ . ܟܲܕܼ ܐܵܦ ܗ̤ܘ ܩܘܼܪܸܠܹܐ ܐܵܠܹܟܼܤܲܢܕܪܵܝܐ ܫܠܲܚ̣ ܠܘܵܬܼܝ ܒܲܟܼܬܼܝܼ̈ܒܼܵܬܼܵܐ ܡ̣ܢ ܩܵܕܼܵܡ ܬܪܹܝܢ ܝܵܘܡ̈ܝܼܢ ܕܢܸܥܒܸܿܕܼ ܟܢܘܼܫܝܵܐ : ܐܲܝܟܼ ܕܤܘܼܢܗܵܕܘܿܣ ܟ̱ܠܸܗ̇ ܡܩܵܘܝܵܐ ܠܡܹܐܬܼܝܼܬܼܝ . ܡܸܛܠ ܗܵܕܹܐ : ܕܲܬܼܪ̈ܝܗܘܿܢ ܗܵܠܹܝܢ ܕܐܸܬܼܐܡܲܪܘ ܡ̣ܢ ܠܥܸܠ : ܕܩܘܼܪܸܠܹܐ ܘܲܕܡܲܡܢܘܿܢ : ܥܒܲܕܼܢ ܚ̄ܢܲܢ ܩܵܬܼܪܵܤܝܼܣ : ܘܡ̣ܢ ܟ̱ܠܵܗ̇ ܬܸܫܡܸܫܬܼܵܐ pb. 372 ܪܘܼܚܵܢܵܝܬܼܵܐ ܢܲܟܼܪܝܼܢ ܐܸܢܘܿܢ . ܠܗܵܢܘܿܢ ܕܹܝܢ ܕܫܲܪܟܵܐ : ܕܐܸܫܬܵܘܬܲܦ ܥܲܡܗܘܿܢ ܠܥܵܘ̣ܠܵܐ : ܒܟܸܠܝܵܢܵܐ ܥܒܲܕܼܢܲܢ . ܥܕܲܡܵܐ ܕܪܹ̈ܫܹܐ ܐܲܝܠܹܝܢ ܕܐܸܫܬܲܕܲܪܘ ܡ̣ܢ ܩܘܼܪܸܠܘܿܣ ܕܲܡܠܹܝܢ ܬܲܪܥܝܼܬܼܵܐ ܒܝܼܫܬܼܵܐ : ܘܠܵܚܡܝܼܢ ܠܡܲܠܦܵܢܘܼܬܼܵܐ ܕܐܵܦܘܿܠܝܼܢܵܪܝܼܣ ܘܕܼܵܐܪܝܼܘܿܣ ܘܕܼܐܘܼܢܵܡܝܼܣ ܐܲܚܪܡܘܼܢ . ܘܐܲܝܟܼ ܟܐܼܝܼ݁ܒܼܵܬܼܵܐ ܕܕܼܚܠܲܬܼ ܐܲܠܵܗܵܐ ܕܲܒܼܟܼܘܿܢ : ܐܵܘܝܵܐܝܼܬܼ ܐܲܟܼܚ̄ܕܼܵܐ ܢܸܬܼܟܲܢܫܘܼܢ ܥܲܡܲܢ ܒܢܝܼܚܘܼܬܼܵܐ : ܘܚܲܬܿܝܼܬܵܐܝܼܬܼ ܢܸܒܼܨܘܿܢ ܥܲܡܲܢ ܡܸܕܸܡ ܕܡܸܬܼܒܿܥܸܐ : ܘܗܲܝܡܵܢܘܼܬܼܵܐ ܫܲܪܝܪܬܵܐ ܕܐܲܒܼܵܗܲܝܣ̈ܢ ܢܫܲܪܪܘܼܢ . ܡܸܛܠ ܕܹܝܢ ܙܥܘܿܪܘܼܬܼܝ ܕܝܼܠܝܼ ܗܘ̤ܵܬܼ ܝܵܕܼܥܵܐ ܡܲܠܟܿܘܼܬܼܟܼܘܿܢ : ܕܲܠܦܘܼܬܼ ܢܘܼܓܼܪܵܐ ܕܐܘܼܪܚܵܐ : ܘܥܲܡ ܗܵܝ̇ ܕܲܒܼܝܲܒܼܫܵܐ ܪܕܲܝܢ ܚ̄ܢܲܢ : ܡܤܲܪܗܒܼܵܐܝܼܬܼ ܘܩܲܠܝܼܠܵܐܝܼܬܼ ܩܲܕܡܸܢ ܐܸܢܘܿܢ . ܐܲܪܒܿܥܝܼܢ ܓܹܝܪ ܡܲܤܝܘܿܢܝܼ̈ܢ ܚܙܲܩܢ ܚ̄ܢܲܢ : ܟܲܕ ܐܵܦܠܵܐ ܚܲܕܼ ܢܚܵܝܵܐ ܦܓܲܥ̣ ܒܲܢ ܒܡܲܪܕܝܼܬܲܢ . ܘܫܲܠܝܼܛ ܠܡܲܠܟܿܘܼܬܼܟܼܘܿܢ ܪܵܚܡܲܬܼ ܠܲܡܫܝܼܚܵܐ : ܕܠܵܦ ܡ̣ܢ ܥܵܡܘܿܪܹ̈ܐ ܕܒܲܡܕܼܝܼ̈ܢܵܬܼܵܐ ܟܠܗܹܝܢ ܕܲܥܒܲܪܢ ܚ̄ܢܲܢ ܒܗܹܝܢ ܬܹܐܠܦܘܼܢ . ܥܲܡ ܗܵܠܹܝܢ ܕܹܝܢ ܐܵܦ ܡ̣ܢ ܟܲܦܢܵܐ ܕܲܗܘ̤ܵܐ ܒܐܲܢܛܝܵܟܼܝܵܐ : ܘܡ̣ܢ ܫܚܵܩܵܐ ܕܓܲܒܹ̈ܐ ܕܲܒܼܟܼܠܝܘܿܡ : ܘܡ̣ܢ ܡܸܛܪܹ̈ܐ ܤܲܓܿܝܼ̈ܐܹܐ ܘܲܢܼܟܼܝܼ̈ܒܹܐ ܕܲܕܠܵܐ ܒܙܲܒܼܢܵܐ ܗܘ̤ܵܘ : ܘܡ̣ܢ ܩܹܘܲܢܕܹܝܡܘܿܣ ܕܲܗܘ̤ܵܐ ܒܛܵܘܦܵܢܵܐ ܕܲܩܪܸܒܼ ܠܲܡܕܼܝܼܢ̄ܬܼܵܐ : ܠܵܘ ܝܵܘ̈ܡܵܬܼܵܐ ܙܥܘܼܕܹ̈ܐ ܐܵܦ ܒܵܗ̇ ܒܲܡܕܝܼܢ̄ܬܼܵܐ ܐܸܬܼܠܒܸܟܼܢ ܚ̄ܢܲܢ . ܡ̣ܢ ܕܹܝܢ ܕܲܠܗܵܠܹܝܢ ܚ̣ܙܵܐ ܗ̄ܘ̣ܵܐ ܡܲܠܟܵܐ : ܐܸܬܼܚܲܡܲܬܼ ܥܲܠ ܐܲܝܠܹܝܢ ܕܗ̤ܘܲܝ̈ ܠܘܼܩܒܲܠܝ : ܕܠܵܐ ܒܘܼܚܵܢܵܐ ܘܲܕܼܠܵܐ ܕܝܼܢܵܐ . ܘܝܼܡ̣ܵܐ ܗ̄ܘ̣ܵܐ ܕܠܵܐ ܗܵܘܹ̇ܐ ܡܸܕܸܡ ܐ̄ܚܪܹܝܢ ܠܒܲܪ ܡ̣ܢ ܗܵܘ̇ ܡܵܐ ܕܡ̣ܢ ܩܕܝܼܡ ܐܸܬܿܬܿܤܝܡ ܗ̄ܘ̣ܵܐ ܕܢܸܗܘܸܐ : ܗܵܢܵܘ ܕܹܝܢ ܕܝܼܢܵܐ ܘܒܼܘܼܚܵܢܵܐ ܕܐܲܝܠܹܝܢ ܕܡܸܬܿܬܲܒܼ̈ܥܵܢ ܗ̣̄ܘܲܝ̈ . ܡܸܛܠ ܕܐܵܦ ܥܲܠ ܗܵܕܹܐ ܗ̄ܘ̣ ܐܸܬܼܟܲܢܫܲܬ̤ ܤܘܼܢܗܵܕܘܿܣ pb. 373 ܬܹܒܹܠܵܝܬܼܵܐ : ܕܬܸܬܿܦܝܼܣ ܐܲܟܲܚ̄ܕܼ ܥܲܠ ܒܘܼܚܵܢܵܐ ܕܗܵܘܹ̇ܐ ܒܘܵܠܝܼܬܼܵܐ . ܟܲܕܼ ܕܹܝܢ ܚ̣ܙܵܘ ܗܵܠܹܝܢ ܕܒܹܝܬܼ ܩܘܼܪܸܠܘܿܣ ܠܚܹܐܦܹܗ ܕܡܲܠܟܵܐ ܕܲܠܗܵܕܹܐ ܢܩܸܐ : ܡ̣ܢ ܗܵܝܕܝܟ ܫܓܼܘܼܫܝܵܐ ܘܐܸܤܛܵܤܝܼܣ ܡܙܝܼܥܝܼܢ ܗ̄ܘ̣ܵܘ ܒܥܲܡܵܐ ܥܲܡ ܩܥܵܬܼܵܐ : ܐܲܝܟܼ ܡ̇ܢ ܕܠܘܼܩܒܲܠ ܐܲܠܵܗܵܐ ܐܝܼܬܼܵܘܗܝ ܡܲܠܟܵܐ . ܟܲܕܼ ܩܵܝ̇ܡܝܼܢ ܗ̄ܘ̣ܵܘ ܠܘܼܩܒܲܠ ܪܵܘܪ̈ܒܼܵܢܹܐ ܘܪܹ̈ܫܵܢܹܐ : ܐܲܝܠܹܝܢ ܕܠܵܐ ܡܢܵܚܝܼܢ ܗ̄ܘ̣ܵܘ ܒܐܲܝܠܹܝܢ ܕܐܸܬܿܬܥܲܪ ܡܸܢܗܘܿܢ : ܘܲܠܟܼܠ ܕܘܼܟܿ ܡܲܪܗܛܝܼܢ ܗ̄ܘ̣ܵܘ . ܢܤܲܒ̣ܘ ܗ̄ܘ̣ܵܘ ܕܹܝܢ ܥܲܡܗܘܿܢ ܠܪܵܡܘܼܬܼܵܐ ܘܲܠܡܵܪܵܚܘܼܬܼܵܐ ܗܵܕܹܐ : ܐܵܦ ܠܐܲܝܠܹܝܢ ܕܡ̣ܢ ܕܲܝܪ̈ܬܼܵܐ ܤܕܸܝܼܩܝܼܢ ܗ̄ܘ̣ܵܘ ܘܲܦܠܝܼܓܼܝܼܢ : ܡܸܛܠ ܚܲܝܲܝ̈ܗܘܿܢ ܘܕܼܘܼܒܵܪ݁̈ܲܝܗܘܿܢ ܦܲܪ̈ܝܼܫܹܐ : ܘܡܸܛܠ ܗܵܕܹܐ ܐܸܬܿܛܪܸܕܼܘ ܗ̄ܘ̣ܵܘ : ܘܲܐܠܟܼܠܗܘܿܢ ܐܲܝܠܹܝܢ ܕܐܝܼܬܲܝܗܘܿܢ ܗ̄ܘ̣ܵܘ ܡ̣ܢ ܕܼܚ̈ܠܵܬܼܵܐ ܕܗܹܪܹ̈ܤܝܼܵܣ : ܘܐܲܚܝܼܕܹܝܢ ܗ̄ܘ̣ܵܘ ܒܕܼܚܠܬܼܵܐ ܘܲܒܼܤܸܢܵܐܬܼܵܐ ܕܠܘܼܩܒܲܠܝ . ܘܚܲܕܼ ܡܲܫܒܼܵܐ ܗܘ̤ܵܐ ܠܟܼܠܗܘܿܢ : ܠܲܝܗܘܼ̈ܕܼܵܝܹܐ ܘܲܠܚܲܢ̈ܦܹܐ ܘܲܠܟܼܠܗܹܝܢ ܕܚ̈ܠܵܬܼܵܐ : ܘܝܼܨܦܝܼܢ ܗ̄ܘ̣ܵܘ ܕܠܵܐܝܠܹܝܢ ܕܲܕܼܠܵܐ ܒܘܼܚܵܢܵܐ ܐܸܤܬܿܥܲܪ ܥܠܲܝ : ܕܠܵܐ ܒܘܼܚܵܢܵܐ ܢܩܲܒܿܠܘܼܢ ܐܸܢܹܝܢ . ܘܐܲܟܲܚ̇ܕ ܟܠܗܘܿܢ ܡܸܬܼܪܲܥܹܝܢ ܗܘ̣ܵܘ : ܐܵܦ ܐܲܝܠܹܝܢ ܕܡܸܫܬܵܘܬܿܦܝܼܢ ܗ̄ܘ̣ܵܘ ܠܝܼ ܒܦܵܬܼܘܿܪܵܐ ܘܲܒܲܨܠܘܿܬܼܵܐ ܘܲܒܼܪܸܥܝܵܢܵܐ : ܐܸܬܼܚܲܒܲܟܼܘ ܥܲܡܗܘܿܢ ܒܪܵܚܡܘܼܬܼܵܐ ܕܠܵܐ ܦܘܼܪܵܫ : ܘܲܒܼܦܸܓܼܥܵܐ ܕܒܲܚܕܼܵܕܹ̈ܐ : ܘܲܒܼܩܘܼܒܵܠܵܐ ܕܲܒܼ̈ܒܼܵܬܹܐ : ܘܲܒܼܬܿܫܕܲܪܬܵܐ : ܘܲܒܼܫܘܼܪܵܪܵܐ ܕܐܲܝܠܹܝܢ ܕܲܥܠܲܝ : ܘܢܵܕܪܝܼܢ ܗ̄ܘ̣ܵܘ ܠܲܚܕܼܵܕܹ̈ܐ ܢܸܕܼܪܹ̈ܐ ܕܲܥܠܲܝ . ܗܵܠܹܝܢ ܒܩܲܕܼܡܵܝܑܬܼ ܐܵܦ ܠܵܐ ܕܡܸܤܬܿܒܼܵܪܘܼ ܡܸܤܬܲܒܼܪܝܼܢ ܕܝܵܗ̇ܒܿܝܼܢ ܫܠܵܡܵܐ ܠܗܲܪ̈ܵܛܝܼܩܹܐ : ܐܵܦܸܢ ܡܸܤܬܲܒܼܪܝܼܢ pb. 374 ܗ̄ܘ̣ܵܘ ܕܐܵܪ̈ܬܵܕܘܿܟܿܤܹܐ ܐܝܼܬܲܝܗܘܿܢ ܨܵܒܹ̇ܝܢ ܗ̄ܘ̣ܵܘ : ܥܲܠ ܠܵܐ ܡܸܕܸܡ ܐܸܬܼܦܲܠܲܓܼܘ ܗ̄ܘ̣ܵܘ . ܤܲܓܿܝܼܐܵܐ ܗ̣̄ܝ ܓܹܝܪ ܠܡܹܐܡܲܪ ܠܡܸܠܬܼܵܐ ܕܚܸܠܡܹ̈ܐ ܕܲܡܬܲܢܹܝܢ ܗ̄ܘ̣ܵܘ : ܕܗܵܢ̇ܘܿܢ ܗܵܠܹܝܢ ܐܵܡ̇ܪܝܼܢ ܗ̄ܘ̣ܵܘ ܕܲܚ̣ܙܵ ܥܲܠܝ : ܘܲܐ̄ܚܪ̈ܵܢܹܐ ܐ̄ܚܪ̈ܵܢܝܵܬܼܵܐ . ܘܡܲܬܡܗܝܼܢ ܗ̄ܘ̣ܵܘ ܠܫܵܡ̈ܘܿܥܹܐ : ܒܩܲܕܝܼ̈ܫܹܐ ܟܹܐܡܲܬܼ ܕܚܵܙܹ̇ܝܢ ܗ̄ܘ̣ܵܘ : ܘܲܒܼܓܸܠܝܵܢܹ̈ܐ ܕܡܸܬܿܬܲܢܹܝܢ ܗ̄ܘ̣ܵܘ ܡܸܢܗܘܿܢ : ܘܒܲܢܒܝܼܘܼܬܼܵܐ ܕܡܸܬܼܓܲܒܼܠܵܐ ܗ̄ܘ̣ܵܬܼ . ܠܲܝܬܿ ܗ̄ܘ̣ܵܐ ܓܹܝܪ ܐ̄ܢܵܫ ܡܸܢܗܘܿܢ ܕܒܲܛܝܼܠ ܗ̄ܘ̣ܵܐ : ܘܠܵܐ ܕܦܲܪܝܼܩ ܗ̄ܘ̣ܵܐ ܡ̣ܢ ܫܵܘܬܵܽܦܘܼܬܼܗܘܿܢ . ܠܵܐ ܐܵܡܲ݁ܪ ܐ̄ܢܵܐ ܥܲܠ ܟܪܸ̈ܤܛܝܵܢܹܐ ܒܲܠܚܘܿܕܼ : ܐܸܠܵܐ ܐܵܦ ܚܲܢ̈ܦܹܐ . ܠܟܼܠ ܐ̄ܢܵܫ ܓܹܝܪ ܡܦܝܼܤܝܼܢ ܗ̄ܘ̣ܵܘ ܥܲܠ ܟܠܗܹܝܢ ܐܲܝܠܹܝܢ ܕܚܵܙܹ̇ܝܢ ܗ̄ܘ̣ܵܘ : ܟܲܕܼ ܡܕܲܡܹܝܢ ܗ̄ܘ̣ܵܘ ܢܲܦܫܗܘܿܢ ܒܡܲܠܲܐܟܹ̈ܐ ܕܢܘܼܗܪܵܐ . ܘܲܒܼܟܼܠܗܹܝܢ ܗܵܠܹܝܢ ܩܲܕܸܡ̣ܘ ܗ̄ܘ̣ܵܘ ܘܐܲܒܼܗܸܠ̣ܘ ܘܐܲܙܝܼܥ̣ܘ ܗ̄ܘ̣ܵܘ ܪܸܥܝܵܢܵܐ ܕܡܲܠܟܵܐ : ܕܠܵܐ ܬܸܗܘܸܐ ܠܥܵܬܼܵܐ ܗܵܝ̇ ܕܡܸܬܼܬܿܬܲܒܼܥܵܐ ܗ̄ܘ̣ܵܬܼ : ܕܡܸܛܠܵܬܼܵܗ̇ ܐܸܬܼܟܲܢܫܲܬ̤ ܤܘܼܢܗܵܕܘܿܣ ܬܹܒܹܠܵܝܬܼܵܐ . ܟܲܕܼ ܕܹܝܢ ܗ̤ܘ ܠܘܼܩܒܲܒ ܒܵܥܘܼܬܼܗܘܿܢ ܫܟܼܝܼܪܬܵܐ ܕܠܵܐ ܟܘܼܚܵܕܼܵܐ ܐܝܼܬܼܵܘܗܝ ܗ̄ܘ̣ܵܐ : ܕܒܼܵܥܹ̇ܝܢ ܗ̄ܘ̣ܵܘ ܕܠܵܐ ܢܸܗܘܸܐ ܕܝܼܢܵܐ : ܝܵܗ̇ܒܿܝܼܢ ܗ̄ܘ̣ܵܘ ܡܠܘܿܐܵܐ ܕܩܸܢܵܢܹ̈ܐ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܠܹܗ : ܠܲܝܬܿ ܠܝܼ ܡܸܕܸܡ ܕܐܹܡܲܪ . ܒܟܼܠܗܹܝܢ ܓܹܝܪ ܕܲܠܩܘܼܒܼܠܵܐ ܕܗܵܘ̇ ܡܵܐ ܕܒܸܐܤܟܹܡܵܐ ܠܒܼܝܼܟܼ ܗ̄ܘ̣ܵܐ : ܐܲܪܦܝܼ ܗ̄ܘ̣ܵܐ ܡܲܠܟܵܐ ܕܢܸܗܘܸܐ ܒܤܘܼܥܪ̈ܵܢܹܐ : ܟܲܕܼ ܠܵܐ ܡܸܬܼܩܲܢܛܝܼܢ ܗ̄ܘ̣ܵܘ ܡܸܢܹܗ : ܐܵܦ ܠܵܐ ܠܡܸܥܒܲܕܼ ܐܸܤܛܵܤܝܼܣ : ܘܲܠܡܲܪܗܵܛܘܼ ܥܲܠ ܟܠܢܵܫ . ܐܸܬܿܬܵܘܤܲܦ ܕܹܝܢ ܥܠܲܝܗܘܿܢ ܐܵܦ ܥܘܼܬܼܵܕܼܵܐ ܕܒܼܝܼ̈ܫܵܬܼܵܐ : ܟܢܘܼ̈ܫܝܹܐ ܕܹܝܢ ܥ̣ܒܲܕܼܘ ܗ̄ܘ̣ܵܘ ܟܵܗ̈ܢܹܐ ܘܓܼܘܼ̈ܕܹܐ ܕܕܲܝܪ݁̈ܵܝܹܐ : ܘܡܸܬܼܡܲܠܟܼܝܼܢ ܗ̄ܘ̣ܵܘ pb. 375 ܥܠܲܝ : ܟܲܕܼ ܡܥܲܕܪܝܼܢ ܗ̄ܘ̣ܵܘ ܠܗܘܿܢ ܒܪܸܥܝܵܢܵܐ ܗܵܢܵܐ . ܘܐܝܼܬܲܝܗܘܿܢ ܗ̄ܘ̣ܵܘ ܠܗܘܿܢ ܡܥܲܕܪ̈ܵܢܹܐ ܒܗܵܠܹܝܢ : ܟܠܗܘܿܢ ܡܗܲܝ̈ܡܢܹܐ ܕܡܲܒܟܵܐ ܕܲܡܢܲܤܹܝܢ ܗ̄ܘ̣ܵܘ ܠܹܗ ܠܪܸܥܝܢܹܗ : ܘܲܠܗܵܢ̇ܘܿܢ ܝܵܗ̇ܒܝܼܢ ܗ̄ܘ̣ܵܘ ܬܘܼܟܼܠܵܢܵܐ : ܐܲܝܟܼ ܡ̇ܢ ܕܤܲܓܼܝܼ ܪܚܝܼܡ ܥܠܵܘܗܝ ܐܸܤܟܹܡܵܐ ܕܕܲܝܪ̈ܵܝܹܐ : ܘܗܸܢ̇ܘܿܢ ܟܠܗܘܿܢ ܐܸܫܬܿܘܝܼܘ ܒܚܲܕܼ ܪܸܥܝܵܢܵܐ : ܕܲܢܦܝܼܤܘܼܢܵܝܗܝ ܕܠܵܐ ܢܸܗܘܸܐ ܕܝܼܢܵܐ : ܐܸܠܵܐ ܢܩܵܘ̈ܝܵܢ ܗܵܠܹܝܢ ܕܠܘܼܩܒܲܠܝ ܐܸܤܬܼܥܲܪ ܕܠܵܐ ܒܘܼܚܵܢܵܐ . ܘܐܸܫܬܵܘܬܲܦܲܘ ܗ̄ܘ̣ܵܘ ܟܠܗܘܿܢ ܕܲܝܪ̈ܵܝܹܐ ܡܸܛܵܠܵܬܼܝ ܠܚܲܕܼ ܪܸܥܝܵܢܵܐ : ܗܵܢ̇ܘܿܢ ܕܲܒܼܫܲܪܟܵܐ ܕܲܐ̄ܚܪ̈ܵܢܝܬܼܵܐ ܐܝܼܬܲܝܗܘܿܢ ܗ̄ܘ̣ܵܘ ܕܠܵܐ ܚܘܼܒܵܐ ܨܝܕܼ ܢܲܦܫܗܘܿܢ : ܟܲܕܼ ܚܵܤ̇ܡܝܼܢ ܗ̄ܘ̣ܵܘ ܘܡܸܬܼܚܲܤܡܝܼܢ : ܝܲܬܿܝܼܪܵܐܝܼܬܼ ܡܸܛܠ ܫܘܼܒܼܚܵܐ ܕܲܒܼܢܲܝ̈ܢܵܫܵܐ . ܘܲܢܤܲܒܼܘ ܠܗܘܿܢ ܡܕܲܒܿܪܵܢܵܐ ܘܪܹܫܵܐ : ܐܲܝܟܼ ܕܲܒܼܬܡܗܵܐ ܢܸܫܒܿܘܿܢܵܝܗܝ ܠܡܲܠܟܵܐ : ܠܕܲܠܡܵܛܝܼܣ ܪܹܫ ܕܲܝܪܵܐ : ܗܵܘ̇ ܕܲܫ̈ܢܲܝܵܐ ܤܲܓܿܝܼ̈ܐܬܼܵܐ ܠܵܐ ܢܲܦܝܼܩ ܗ̄ܘ̣ܵܐ ܠܹܗ ܡ̣ܢ ܕܲܝܪܹܗ . ܘܤܘܿܓܼܵܐܐ ܕܕܲܝܪ̈ܝܹܿܐ ܟܲܪܟܼܘܼܗܝ ܗ̄ܘ̣ܵܘ ܒܡܸܨܥܲܬܼ ܡܕܝܼܢ̄ܬܼܵܐ ܟܲܕܼ ܡܫܲܡܫܝܼܢ ܗ̄ܘ̣ܵܘ : ܐܲܝܟܼ ܕܬܸܬܼܟܲܢܲܫ ܠܘܵܬܼܗܘܿܢ ܟ̱ܠܵܗ̇ ܡܕܝܼܢ̄ܬܼܵܐ : ܘܢܹܐܙܠܘܼܢ ܨܝܕܼ ܡܲܠܟܵܐ : ܕܢܸܫܟܿܚܘܼܢ ܕܢܥܵܘܟܼܘܼܢܵܝܗܝ ܠܪܸܥܝܵܬܹܗ . ܟܠܗܹܝܢ ܓܹܝܪ ܗܵܠܹܝܢ ܩܲܕܼܡ̣ܘܼ ܗ̄ܘ̣ܵܘ ܘܥܲܬܸܕܼܘ : ܐܲܝܟܲܢܵܐ ܕܡܸܕܸܡ ܠܵܐ ܢܸܗܘܸܐ ܡܥܵܘܟܼܵܢܵܐ . ܘܥܲܠ̣ܘ ܗ̄ܘ̣ܵܘ ܒܬܸܫܡܸܫܬܼܵܐ : ܥܕܲܡܵܐ ܠܘܵܬܼ ܡܲܠܟܵܐ . ܟܲܕܼ ܚ̣ܙܵܐ ܕܹܝܢ ܡܲܠܟܵܠ ܠܕܲܠܡܵܛܝܼܣ : ܐܲܙܝܼܥ ܪܹܫܹܗ . ܘܤܵܡ̣ ܐܝܼܕܹܗ ܐܲܝܟܼ ܐܲܝܢܵܐ ܕܲܒܼܕܼܘܼܡܵܪܵܐ ܗܘ̤ܵܐ : ܡܸܛܠ ܚܙܵܬܼܵܐ ܕܦܲܪܨܘܿܦܵܐ . ܘܐܸܡ݂ܲܪ : ܐܲܝܕܵܐ ܗ̣̄ܝ ܥܸܠܬܼܵܐ ܕܐܲܠܲܨܬܼܵܟܼ ܠܡܸܫܪܵܐ ܬܸܢܘܲܝ ܕܝܼܠܵܟܼ ؟ ܚܢܲܢ ܓܹܝܪ ܐܵܬܹ̇ܝܢ ܗ̣̄ܘܲܝܢ ܠܘܵܬܼܵܟܼ : ܗܵܫܵܐ ܕܹܝܢ ܠܡܵܢܵܐ ܐܲܢ̄ܬܿ ܬܸܬܲܝܬܿ ܠܘܵܬܲܢ ؟ ܝܲܬܿܝܼܪܵܝܼܬܼ ܕܹܝܢ ܒܡܸܨܥܲܬܼ ܡܕܼܝܼܢ̄ܬܼܵܐ ! ܗܵܘ ܡܵܐ ܕܐܵܦ ܠܵܐ pb. 376 ܒܕܲܝܪܵܟܼ ܠܒܲܪ ܡ̣ܢ ܩܸܠܵܝܬܵܟܼ ܡܸܬܼܚܲܙܸܐ ܗ̣̄ܘܲܝܬܿ : ܘܐܵܦ ܠܵܐ ܠܓܲܒܼܪܹ̈ܐ ܟܠܗܘܿܢ ܝܵܗܹ̇ܒܼ ܗ̄ܘ̣ܵܝܬܿ ܢܲܦܫܵܟܼ ܕܬܸܬܼܚܙܸܐ : ܗܵܫܵܐ ܐܵܦ ܠܕܲܒܼܪܹ̈ܐ ܐܵܦ ܠܢܸܫܹ̈ܐ ܤܵܡ̣ܬܿ ܢܲܦܫܵܟܼ ܐܲܝܟܼ ܕܠܲܚܙܵܬܼܵܐ . ܠܡܵܐ ܓܹܝܪ ܠܵܐ ܗ̤ܘܲܝ̈ ܐܵܠ̈ܨܵܬܼܵܐ ܤܲܓܿܝܼ̈ܐܵܬܼܵܐ : ܕܲܤܢܝܼ̈ܩܵܢ ܗ̣̄ܘܲܝ̈ ܥܲܠ ܡܦܲܩܬܵܟܼ ؟ ܟܘܙܼܪܗܵܢܵܐ ܕܲܥܕܲܡܵܐ ܠܡܵܘܬܵܐ ܕܝܼܠܝܼ ܘܲܕܩܲܪ̈ܝܼܒܲ : ܫܲܓܼܘܼܫ̈ܝܹܐ ܘܲܕܼܠܘܼܚ̈ܚܹܐ ܕܒܲܡܕܝܼܢ̄ܬܼܵܐ ܗܘ̤ܵܘ : ܘܲܤܢܝܼܩܝܼܢ ܗ̄ܘ̣ܵܘ ܥܲܠ ܡܸܨܥܵܝܘܼܬܼܵܐ ܘܒܼܵܥܘܼܬܼܵܐ ܕܐ̄ܢܵܫ : ܕܠܵܐ ܢܸܫܪܟܼܘܼܢ ܥܕܲܡܵܐ ܠܲܕܼܡܵܐ ܘܲܠܡܵܘܬܵܐ . ܩܪ̈ܵܒܹܐ : ܘܐܲܒܼܕܵܢܵܐ : ܘܚܘܼܒܵܠܵܐ : ܘܟܲܦܢܹ̈ܐ : ܘܙܵܘ̈ܥܹܐ : ܗܵܠܹܝܢ ܕܡ̣ܢ ܒܵܥܘܼܬܼܵܐ ܒܲܚܠܘܿܕܼ ܕܐܲܠܵܗܵܐ ܡܸܫܬܲܪ̈ܝܵܢ ܗ̣̄ܘܲܝ̈ : ܘܠܵܐ ܚܕܼܵܐ ܡ̣ܢ ܗܵܠܹܝܢ ܐܲܦܝܼܤܬܼܵܟܼ ܕܬܸܦܘܿܩ ܡ̣ܢ ܕܝܪܵܟܼ ܀ ܕܲܠܡܵܛܝܼܣ ܐܵܡܲ݁ܪ : ܐܹܝܢ ܠܲܡ ܡܲܠܟܵܐ : ܠܐܵܐ ܗܘ̤ܵܐ ܐܘܼܠܨܵܢܵܐ ܕܐܲܝܟܼ ܗܵܢܵܐ ܒܗܵܠܹܝܢ : ܕܲܤܢܝܼܩ ܗ̄ܘ̣ܵܐ ܥܲܠ ܡܲܦܲܩܬܝ . ܡܸܛܠ ܗܵܢܵܐ ܐܵܦ ܠܵܐ ܐܠܵܗܵܐ ܐܵܘܕܥܲܢܝ : ܒܗܵܝ̇ ܕܲܐ̄ܚܪܵܢܝܵܐܝܼܬܼ ܫ̣ܪܵܐ ܗ̄ܘ̣ܵܐ ܠܗܘܿܢ . ܗܵܫܵܐ ܕܹܝܢ ܠܝܼ ܐܲܠܵܗܵܐ ܦܲܩܕܲܢܝ : ܕܐܸܡܠܘܿܟܼ ܠܡܲܠܟܿܘܼܘܿܢ : ܘܐܸܬܼܦܲܩ̇ܕܹܬܼ ܠܡܲܤܗܵܕܘܼܬܼܵܟܼ : ܕܲܒܼܢܲܦܫܵܟܼ ܡܲܥܘܸܠ ܐܲܢ̄ܬܿ : ܟܲܕܼ ܒܤܘܘܼܢܗܵܕܘܿܣ ܡܲܘܸܠ ܐܲܢ̈ܬܿ : ܘܲܠܕܼܝܼܢܵܗ̇ ܡܲܗܦܸܟܼ ܐܲܢ̄ܬܿ . ܤܘܼܢܗܵܕܘܿܣ ܟܸܢܫܲܬ̤ ܠܕܼܝܼܢܵܐ : ܘܗ̤ܝ ܕܵܢܲܬ̤ . ܗ̤ܝ ܝܵܕܼܥܵܐ ܐܲܝܟܲܢܵܐ ܕܵܢܲܬ̤ : ܗ̤ܝ ܝܵܗ̇ܒܵܐ ܦܘܼܢܵܝ ܦܸܬܼܓܼܵܡܵܐ ܠܐܲܠܵܗܵܐ . ܡܲܠܟܵܐ ܐܸܡ݂ܲܪ ܠܘܵܬܹܗ : ܐܸܢܵܐ ܐܵܦ ܠܵܐ ܪܘܼܫܥܵܐ ܡܸܫܟܲܚ ܐ̄ܢܵܐ ܒܓܲܒܼܪܵܐ ܗܵܢܵܐ : ܘܐܵܽܦܠܵܐ ܥܸܠܬܼܵܐ ܡܸܕܡ ܕܫܵܘ̇ܝܵܐ ܠܲܫܪܵܝܵܐܘ ܡܤܲܗܸܕܼ ܐ̄ܢܵܐ ܠܵܟܼ ܘܲܠܟܼܠ ܐ̄ܢܵܫ : ܐܸܢܵܐ ܡܚܲܤܲܝ ܐ̄ܢܵܐ : ܠܵܘ ܓܹܝܪ ܒܡܸܨܛܲܠܝܵܢܘܼܬܼܵܐ pb. 377 ܐ̄ܢܵܫܵܝܬܼܵܐ ܐܲܚ̇ܒܹܬܼ ܠܗܵܢܵܐ : ܘܤܸܥ̇ܪܹܬܼ ܠܐܲܝܠܹܝܢ ܕܲܗ̤ܘܲܝ̈ : ܐܲܝܟܲܢܵܐ ܕܐܸܬܿܬܿܕܝܼܢ ܘܐܸܬܼܚܲܝܲܒܼ : ܐܲܝܟܼ ܐܲܝܠܹܝܢ ܕܠܘܼܩܒܲܠ ܐܲܠܵܗܵܐ ܩܵܝ̇ܡܝܼܢ : ܘܚܵܛ̇ܦܝܼܢ ܠܢܲܦܫܗܘܿܢ ܗܵܠܹܝܢ ܕܟܼܵܗ̈ܢܹܐ . ܠܵܐ ܗܵܫܵܐ ܐܵܦܠܵܐ ܡ̣ܢ ܩܕܝܼܡ ܐܸܬܼܚܲܦ̇ܛܹܬܼ ܥܲܠ ܤܝܵܡ ܐܝܼܕܼܵܐ ܗܵܢܵܐ : ܐܲܝܟܲܢܵܐ ܕܐܸܤܬܿܒܲܪ ܕܡܸܬܼܢܲܩܵܡܘܼ ܡܸܬܼܢܲܩܲܡ ܘܬܼܵܒܲܥ ܥܝ̇ܪܬܵܐ ܥܲܠ ܐܲܦܲܝ̈ ܓܒܼܝܼܬܼܵܐ ܕܝܼܠܹܗ . ܐܸܠܵܐ ܒܫܵܘܬܵܦܘܼܬܼܵܐ ܕܟܼܠܟܼܘܿܢ ܐܲܝܬܝܼܬܹܗ ܠܓܲܒܼܪܵܐ ܗܵܢܵܐ ܒܲܩܛܝܼܪܵܐ : ܟܲܕܼ ܠܹܗ ܚܲܒܿܝܼܒܼ ܗ̄ܘ̣ܵܐ ܠܹܗ ܒܹܝܬܼ ܐܲܒܼܵܗܵܘ̈ܗܝ ܘܓܸܢܤܹܗ . ܐܲܢ̄ܬܿܘܿܢ ܗ̤ܘܲܝܬܿܘܿܢ ܥܸܠܬܼܵܐ ܕܗܵܠܹܝܢ : ܘܠܵܘ ܐܸܢܵܐ . ܟܲܕܼ ܠܵܟܼ ܐܘܿ ܕܲܠܡܵܛܝܲܐ : ܡܸܬܼܟܲܫܲܦ ܗ̄ܘܹ̇ܝܬܼ ܠܵܟܼ ܕܬܸܗܘܸܐ ܒܤܘܼܥܪܵܢܵܐ ܗܵܢܵܐ : ܘܒܼܵܥܹ̇ܐ ܗ̄ܘܹ̇ܝܬܼ ܡܸܢܵܟܼ ܒܤܲܓܿܝܼ̈ܐܵܬܼܵܐ : ܕܠܵܐ ܬܸܫܬܿܐܸܠ ܡ̣ܢ ܬܸܫܡܸܫܬܼܵܐ ܕܐܲܠܵܗܵܐ . ܐܲܢ̄ܬܿ ܕܹܝܢ ܐܸܫܬܿܐܸܠܬܿ : ܘܕܲܠܩܘܼܒܼܠܵܐ ܐܲܢ̄ܬܿ ܡܸܬܼܟܲܫܲܦ ܗ̣̄ܘܲܝܬܿ ܠܝܼ : ܕܠܵܐ ܠܲܡ ܬܹܐܠܨܲܢܝ : ܡܸܛܠ ܕܗܸܕܝܘܿܛܵܐ ܐܝܼܬܲܝ . ܘܐܵܦ ܠܐ̄ܢܵܫ ܐ̄ܚܪܹܢܵܐ ܡ̣ܢ ܕܲܝܪ̈ܝܹܐ : ܐܲܝܢܵܐ ܕܡܸܤܬܿܒܲܪ ܗ̄ܘ̣ܵܐ ܕܡܸܕܸܡ ܗ̄ܘ̣ : ܘܡܸܫܬܲܒܲܚ ܗ̄ܘ̣ܵܐ ܒܕܼܝܠܲܬܼ ܐܲܠܵܗܵܐ : ܒܥܹ̇ܝܬܼ : ܘܐܵܦ ܗ̤ܘ ܐܸܫܬܿܐܸܠ : ܐܲܝܟܼ ܐܲܝܢܵܐ ܕܠܵܐ ܝܑܼܕܲܥ̣ ܬܸܫܡܸܫܬܼܵܐ ܗܵܕܹܐ ܠܲܡܕܲܒܵܪܘܼ : ܡܸܛܠ ܕܗܸܕܼܝܼܘܿܛܵܐ ܐܝܼܬܼܵܘܗܝ . ܐܸܡܲܪܬܿܘܿܢ ܓܹܝܪ ܟܠܟܼܘܿܢ : ܕܲܤܢܝܼܩܵܐ ܩܘܼܤܛܲܢܛܝܼܢܵܦܘܿܠܝܼܣ ܥܲܠ ܐܲܦܸܤܩܘܿܦܵܐ : ܐܲܝܢܵܐ ܕܲܒܼܡܸܠܹ̈ܐ ܘܲܒܼܕܼܘܼܒܵܪܹ̈ܐ ܪܚܝܼܡ ܥܲܠ ܟܠܢܵܫ . ܘܲܕܸܢܸܗܘܸܐ ܡܲܠܦܵܢܵܐ ܠܥܹ̈ܕܵܬܼܵܐ : ܘܦܘܼܡܵܐ ܕܟܼܠܢܵܫ ܒܟܼܠ ܡܸܕܸܡ . ܐܸܠܵܐ ܟܲܕܼ ܐܲܢ̄ܬܿܘܿܢ ܡܸܛܠ ܗܵܠܹܝܢ ܐܸܫܬܐܸܠܬܿܘܿܢ : ܕܲܠܡܵܐ ܐܸܠܵܐ ܒܫܘܼܛܵܢܝ ܤܸܥ̇ܪܹܬܼ ܡܸܕܸܡ ؟ ܠܵܐ ܬܘܼܒܼ ܡܸܢܟܼܘܿܢ ܒܥܹ̇ܝܬܼ : ܕܬܸܓܼܒܿܘܿܢ ܠܐܲܝܢܸܐ ܕܐܲܝܟܼ ܗܵܢܵܐ ܐܝܼܬܼܵܘܗܝ ؟ pb. 378 ܠܵܘ ܠܲܶܩܠܹܝܪܘܿܣ ܕܩܘܼܤܛܲܢܛܝܼܢܵܦܘܿܠܝܼܣ ܐܸܬܼܟܲܫ̇ܦܹܬܼ ܒܵܗ̇ ܒܲܕܼܡܘܼܬܼܵܐ : ܕܢܸܓܼܒܿܘܿܢ ܗܵܘ̇ ܡ̣ܢ ܕܥܵܗܹ̇ܢ ؟ ܠܵܘ ܠܲܐܦܸܤܩ̈ܘܿܦܹܐ ܗܸܢܹܝܢ ܟܲܕܼ ܗܸܢܹܝܢ ܐܸܡ̇ܪܹܬܼ : ܕܕܸܝܼܠܟܼܘܿܢ ܐܝܼܬܹܝܗ̇ ܠܡܸܓܼܒܵܐ ܘܲܠܡܸܥܒܲܕܼ ܐܲܦܸܤܩܘܿܦܵܐ ؟ ܘܐܵܦ ܠܟܼܘܿܢ ܒܵܗ̇ ܒܲܕܼܡܘܼܬܼܵܐ ܐܸܬܼܟܲܫ̇ܦܹܬܼ : ܠܵܐ ܫܸܒܼܩܹ̇ܬܼ ܒܐܝܼܕܲܝ̈ܟܿܘܿܢ ܟ̱ܠܹܗ ܗܵܢܵܐ ܙܲܒܼܢܵܐ : ܟܲܕܼ ܡܲܓܪ ܗ̄ܘܹ̇ܝܬܼ ܪܘܼܚܵܐ ܕܬܸܓܼܒܿܘܿܢ ܢܝܼܚܵܐܝܼܬܼ : ܕܠܵܐ ܡܸܛܠ ܡܤܲܪܗܒܼܘܼܬܼܵܐ ܬܸܗܘܸܐ ܛܘܼܥܝܲܝ ܥܲܠ ܐܲܝܢܵܐ ܕܡܸܬܼܓܒܸܐ ؟ ܘܐܸܠܵܐ ܓܒܲܝܬܿܘܿܢ : ܘܠܵܐ ܩܲܒܿܠܹ̇ܬܼ ܠܲܓܼܒܼܝܼܬܼܟܼܘܿܢ . ܒܵܥܹ̇ܐ ܐܲܢ̄ܬܿ ܐܹܡܲܪ ܡܸܕܸܡ ܥܠܲܝܟܿܘܿܢ ؟ ܐܹܡܲܪ ܚܦܝܼܛܘܼܬܼܗܘܿܢ ܘܲܪܗܵܛܗܘܿܢ ܘܡܵܘܗ̈ܒܼܵܬܼܗܘܿܢ ܘܫܘܼܘܕܵܣܝܗܘܿܢ ܘܡܵܘ̈ܡܵܬܼܗܘܿܢ : ܘܟܼܠܗܹܝܢ ܐܲܝܠܹܝܢ ܕܐܲܝܟܼ ܕܒܲܙܒܼܝܼܘܼܬܼܵܐ ܒܵܥܹ̇ܝܢ ܗ̄ܘ̣ܵܘ ܕܢܸܗܘܘܿܢ ؟ ܡ̣ܢ ܗܵܠܹܝܢ : ܡܲܢ̣ܘܼ ܒܵܥܹ̇ܝܢ ܗ̣̄ܘܲܝܬܿܘܿܢ ܕܢܸܗܘܸܐ ؟ ܐܸܠܵܐ ܥܵܒܲܪ ܐ̄ܢܵܐ ܡ̣ܢ ܗܵܠܹܝܢ : ܐܲܝܕܵܐ ܓܒܼܝܼܬܼܵܐ ܒܵܥܹ̇ܝܢ ܗ̄ܘ̣ܝܬܿܘܿܢ ܕܢܸܗܘܸܐ ؟ ܗܵܝ̇ ܕܝܼܠܵܟܼ ؟ ܐܵܘ ܕܗܵܘ̇ ؟ ܐܵܘ ܕܲܐ̄ܚܪܹܢܵܐ ؟ ܐ̄ܚܪ̈ܵܢܹܐ ܓܹܝܪ ܠܲܐ̄ܚܪ̈ܵܢܹܐ ܓܵܒܹ̇ܝܢ ܗ̄ܘ̣ܵܘ : ܠܵܘ ܐܲܝܟܼ ܕܒܲܓܼܿܒܼܝܼܬܼܵܐ : ܕܐܲܝܟܼ ܕܲܡܝܲܬܿܝܼܢ ܥܵܒܼܕܝܼܢ ܗ̄ܘ̣ܵܘ ܕܒܼܝܼܬܼܗܘܿܢ : ܐܸܠܵܐ ܥܲܠ ܐܲܝܠܹܝܢ ܕܒܼܝܼܫܝܼܢ ܗ̄ܘ̣ܵܘ . ܘܟܼܠ ܐ̄ܢܵܫ ܡܝܲܩܲܪ ܠܗܵܘ̇ ܕܡܸܕܼܡ ܡܸܬܼܚܿܒܸܐ ܗ̄ܘ̣ܵܘ : ܘܐܵܡܲ݁ܪ ܗ̄ܘ̣ܵܐ ܒܝܼܫܵܐܝܼܬܼ ܕܠܲܐܝܢܵܐ ܕܡ̣ܢ ܐ̄ܚܪ̈ܵܢܹܐ ܐܸܬܼܓܿܒܼܝܼ : ܘܒܲܩܛܹܐ ܓܼܪ̈ܵܢܘܵܬܼܵܐ ܒܝܼ̈ܫܬܼܵܐ ܡܩܲܛܪܸܓܼ ܗ̄ܘ̣ܵܐ ܠܹܗ . ܐܸܠܵܐ ܐܲܢ̄ܬܿܘܿܢ : ܥܲܠ ܚܲܕܼ ܠܵܐ ܫܠܸܡܬܿܘܿܢ . ܘܥܲܠ ܗܵܘ̇ ܕܥܲܡܵܐ ܫܠܸܡ̣ ܠܹܗ : ܐܲܢ̄ܬܿܘܿܢ ܠܵܐ ܫܵܠܡ̇ܝܼܢ ܗ̣̄ܘܲܝܬܿܘܿܢ . ܩܪܹܝܬܼ ܩܕܼܵܝܡܲܟܿܘܿܢ ܒܢܵܬܼ̈ ܩܵܠܹ̈ܐ ܕܥܲܡܵܐ : ܥܲܠ ܟܠ ܚܲܕܼ ܚܲܕܼ ܡ̣ܢ ܐܲܝܠܹܝܢ ܕܐܸܬܿܓܿܒܼܝܼܘ . ܡܵܢܵܐ ܗܵܟܹܝܠ ܙܵܕ݂ܹܩ ܗ̄ܘ̣ܵܐ ܠܝܼ ܠܡܸܥܒܲܕܼ : ܘܠܵܐ ܥܸܒܼ̇ܕܹܬ ؟ ܐܲܢ̄ܬܿܘܿܢ pb. 379 ܕܲܝܪ̈ܝܹܐ ܠܑܵܐ ܫܠܸܡܬܿܘܿܢ ܠܲܡܠܹܝܪܘܿܣ : ܘܠܵܐ ܒܠܹܝܪܘܿܣ ܩܢܵܬ̤ ܚܲܕܼ ܪܸܥܝܵܢܵܐ : ܘܐܲܦܸܤܩ̈ܘܿܦܹܐ ܐܸܬܼܦܲܠܲܓܼܘ : ܘܥܲܡܵܐ ܒܵܗ̇ ܒܲܕܼܡܘܼܬܼܵܐ ܦܠܝܼܓܼ ܗ̄ܘ̣ܵܐ : ܘܲܐ̄ܚܪܹܢܵܐ ܥܲܠ ܐܲܦܲܝ̈ ܐ̄ܚܪܹܢܵܐ ܡܸܬܼܟܲܬܲܫ ܗ̄ܘ̣ܵܐ . ܘܐܵܦܠܵܐ ܗܵܟܲܢܵܐ ܝܼܗ̇ܒܹܿܬܼ ܡܫܠܛܘܼܬܼܵܐ ܠܢܲܦܫܝ : ܐܸܠܵܐ ܥܠܲܝܟܿܘܿܢ ܐܲܪܦܝܼܬܼܵܗ̇ ܠܲܓܼܒܼܝܼܬܼܵܐ . ܡ̣ܢ ܕܹܝܢ ܕܟܼܠܗܘܿܢ ܩܵܡܬܿܘܿܢ ܒܲܡܙܲܠܗܙܘܼܬܼܵܐ : ܐܸܬܲܝܬܿܘܿܢ ܟܠܟܼܘܿܢ ܘܝܲܗ̄ܒܼܬܿܘܿܢ ܠܝܼ ܕܐܸܓܼܒܸܿܐ ܐܲܝܢܵܐ ܕܒܼܵܥܹ̇ܐ ܐ̄ܢܵܐ : ܗܵܝܕܹܝܟܼ ܕܹܝܢ ܡ̣ܢ ܕܲܠܡܲܚܤܸܢ ܐܸܬܿܬܿܦܝܼܤܹܗ : ܟܲܕܼ ܟܠܟܼܘܿܢ ܐܸܬܼܟܲܫܲܦܬܿܘܿܢ . ܐܸܬܼܚܲܫ̇ܒܹܬܼ ܕܠܵܐ ܙܵܕܹܩ ܕܢܸܬܼܥܒܸܕܼ ܡ̣ܢ ܗܵܪܟܵܐ ܐ̄ܢܵܫ : ܕܕܲܠܡܵܐ ܗܵܘ̇ܝܵܐ ܠܹܗ ܒܥܸܠܕܒܼܵܒܼܘܼܬܼܵܐ ܘܢܸܤܬܿܢܸܐ . ܟܠܗܘܿܢ ܓܹܝܪ ܤܵܢܹ̇ܝܢ ܗ̄ܘ̣ܵܘ ܠܲܚܕܼܵܕܹ̈ܐ : ܘܡܸܤܬܿܢܹܝܢ ܗ̄ܘ̣ܵܘ ܡ̣ܢ ܚܵܕܼܵܕܹ̈ܐ : ܐܲܝܟܼ ܡ̇ܢ ܕܲܚܦܝܼܛܝܼܢ ܗ̄ܘ̣ܵܘ ܥܠܵܘܗܝ ܕܤܘܼܥܪܵܢܵܐ . ܐܸܠܵܐ ܒܥܹ̇ܝܬܼ ܗ̄ܘܹ̇ܝܬܼ ܐ̄ܢܵܫ ܢܘܼܟܼܪܵܝܵܐ : ܕܠܵܐ ܝܑܼܕܼܥ ܗ̄ܘ̣ܵܐ ܡ̣ܢ ܐܲܝܠܹܝܢ ܕܗܵܪܟܵܐ : ܘܠܵܐ ܗ̤ܘ ܝܵܕܲܥ̇ ܗ̄ܘ̣ܵܐ ܠܗܘܿܢ : ܐܲܝܢܵܐ ܕܢܲܗܝܼܪ ܒܡܸܠܬܹܗ ܘܲܒܼܗܘܼܦܵܟܼܵܘ̈ܗܝ . ܐܵܘܕܥܘܼܢܝ ܓܹܝܪ ܕܕܼܐܲܝܟܼ ܗܵܢܵܐ ܐܝܼܬܼ ܒܐܲܢܛܝܵܟܼܝܵܐ : ܥܲܠ ܢܸܤܛܘܿܪܝܼܣ . ܠܗܵܢܵܐ ܫܲܕܪܹܿܬܼ ܕܸܒܼܪܹܬܼ : ܟܲܕܼ ܐܲܥܝܼܩܹ̇ܬܼ ܠܲܡܕܼܝܼܢ̄ܬܼܵܐ ܗܵܝ̇ ܟ̱ܠܵܗ̇ . ܕܕܲܐܲܝܟܼ ܗܵܕܹܐ ܟ̱ܠܵܗ̇ ܐܝܼܬܹܝܗ̇ ܗ̄ܘ̣ܵܬܼ . ܘܐܲܝܬܝܼܬܹܗ ܡܸܛܠ ܝܘܼܐܼܪܵܢܟܼܘܿܢ ܕܝܼܠܟܼܘܿܢ : ܕܝܲܬܿܝܼܪ ܡܝܲܩܲܪ ܗ̄ܘ̣ܵܬܐ ܥܠܲܝ ܡ̣ܢ ܕܗܵܢ̇ܘܿܢ . ܐܸܠܵܐ ܟܲܕܼ ܗܘ̤ܵܐ : ܠܵܐ ܐܸܤܬܿܒܲܪ ܡܸܢܟܼܘܿܢ ܕܐܲܝܟܼ ܗܵܟܲܢܵܐ . ܡܵܢܵܐ ܗܵܟܹܝܠ ܙܵܕܹܩ ܗ̄ܘ̣ܵܐ ܠܡܸܥܒܲܕܼ ܠܓܲܒܼܪܵܐ ؟ ܠܵܐ ܒܲܚܬܘܿܢܵܝܗܝ : ܕܥܲܠ ܐܲܝܠܹܝܢ ܕܡܸܬܼܪܫܸܐ ܗ̄ܘ̣ܵܐ ܢܸܦܘܼܩ ܪܘܼܚܵܐ . ܘܠܵܐ ܒܲܚܕܼܵܐ ܫܲܘܝܘܼܬܼܵܐ ܐܸܬܿܬܿܕܝܼܢ ܐܲܦܸܩܘܿܦܟܼܘܿܢ : ܐܸܠܵܐ ܕܢܸܗܘܸܐ ܐܲܦܸܩܘܿܦܵܐ ܕܐܵܠܹܟܼܤܲܢܕܪܝܼܵܐ pb. 380 ܘܲܕܼܪܗܘܿܡܹܐ : ܐܲܝܟܼ ܕܠܲܐܝܢܵܐ ܕܠܵܘ ܬܪܝܼܨܵܐܝܼܬܼ ܡܗܲܝܡܸܢ : ܘܙܵܕܹܩ ܗ̄ܘ̣ܵܐ ܕܢܸܬܿܛܦܝܼܣ ܠܬܼܘܼܚܵܡܵܐ ܕܝܼܠܗܘܿܢ . ܗ̤ܘ ܕܹܝܢ ܒܵܥܹ̇ܐ ܗ̄ܘ̣ܵܐ ܘܲܡܤܲܟܸܿܐ ܗ̄ܘ̣ܵܐ ܠܕܝܼܢܵܐ : ܐܲܝܟܼ ܡ̇ܢ ܕܥܵܘ̣ܠܵܐ ܐܸܬܼܥܒܸܕܼ ܒܹܗ . ܘܥܵܕܸܠ ܗ̄ܘ̣ܵܐ ܠܗܘܿܢ : ܕܠܵܘ ܬܪܝܼܨܵܬܝܼܬܼ ܩܲܛܪܓܼܘܼܗܝ . ܡܸܛܠ ܕܐܲܦܸܤܩܘܿܦܵܐ ܗ̄ܘ̣ܵܐ : ܘܙܵܕܹܩ ܗ̄ܘ̣ܵܐ ܕܲܠܕܼܝܼܢܵܐ ܕܐܲܦܸܤܩ̈ܘܿܦܹܐ ܢܸܬܼܩܪܸܐ : ܘܠܵܘ ܠܕܝܼܢܵܐ ܕܝܼܠܝܼ . ܘܠܵܐ ܗ̄ܘ̣ܵܐ ܕܐܲܝܢܵܐ ܕܐܝܟܲܢ ܕܗ̤ܘ ܐܝܼܬܼܵܘܗܝ ܗ̄ܘ̣ܵܐ ܕܲܝܢܵܐ : ܘܐܵܦ ܠܵܐ ܙܵܕܹܩ ܗ̄ܘ̣ܵܐ ܠܡܸܫܬܿܡܵܥܘܼ ܩܕܼܵܡ ܚܲܕܼ ܐ̄ܢܵܫ : ܐܲܦܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܕܲܠܡܵܐ ܐܸܢܵܐ ܕܵܢܹ̇ܿܝܬܼ ܐܲܝܟܼ ܕܲܫܦܲܪ ܠܝܼ ؟ ܐܸܢܐ ܠܤܘܼܢܗܵܕܘܿܣ ܐܲܫ̇ܠ̱ܛܹܬܼ . ܡ̇ܢ ܗ̄ܘ̣ ܕܒܼܵܥܹ̇ܐ ܕܝܼܢܵܐ : ܘܠܵܐ ܡܸܬܼܝܼܗܸܒܼ ܠܹܗ ؟ ܡܲܢ̣ܘܼ ܟܹܐܝܢ ؟ ܗܵܘ̇ ܕܲܠܕܼܝܼܢܵܐ ܡܸܬܼܝܲܐܲܒܼ ܘܒܼܵܥܹ̇ܐ ؟ ܐܵܘ ܗܵܘ̇ ܕܡ̣ܢ ܕܝܼܢܵܐ ܥܵܪܹܩ ؟ ܕܲܠܡܵܐ ܠܵܐ ܡܸܫܟܲܚ ܗ̄ܘ̣ܵܐ ܕܢܸܬܿܕܲܡܸܐ ܒܗܵܢܘܿܢ : ܠܡܸܥܒܲܕܼ ܒܗܘܿܢ ܗܵܘ̇ ܡܵܐ ܕܗ̤ܘ ܚܲܫ̣ : ܘܠܲܡܟܲܢܵܫܘܼ ܠܐܲܦܸܤܩ̈ܘܿܦܹܐ ܕܲܬܼܚܹܝܬܼ ܐܝܼܕܹܗ ܐܝܼܬܲܝܗܘܿܢ : ܘܠܲܐܝܠܹܝܢ ܕܲܒܼܡܲܕܢܚܵܐ ܕܡܸܬܿܛܦܝܼܣܝܼܢ ܗ̄ܘ̣ܵܘ ܠܹܗ : ܘܐܲܝܟܼ ܕܠܚܲܝܵܒܼܵܐ ܢܕܘܼܢܘܼܢܵܝܗܝ ܘܲܢܩܲܛܪܓܼܘܼܢܵܝܗܝ ܠܗܵܘ̇ ؟ ܐܸܠܵܐ ܡ̇ܢ ܗܵܕܹܐ ܥ̣ܒܲܕܼ : ܐܸܠܵܐ ܠܕܝܼܢܵܐ ܡܸܬܼܝܲܐܲܒܼ ܗ̄ܘ̣ܵܐ : ܝܲܬܿܝܼܪܵܐܝܼܬܸ ܠܡܵܫܪܵܐ ܦܵܠܓ̈ܘܵܬܼܵܐ ܗܵܠܹܝܢ . ܠܲܝܬܿ ܓܹܝܪ ܢܵܡܘܿܤܵܐ : ܕܐܲܦܸܤܩܘܼܦܵܐ ܕܐܵܠܹܟܼܤܲܢܕܪܝܼܵܐ ܐܵܘ ܕܐܲܝܕܵܐ ܕܗ̤ܝ ܡܕܝܼܢ̄ܬܼܵܐ : ܕܟܲܕܼ ܢܸܬܿܬܿܕܝܼܢ : ܠܵܐ ܢܸܬܿܬܿܕܝܼܢ : ܐܸܠܵܐ ܐܵܦ ܟܲܕܼ ܟܸܢܫܲܬ̤ ܤܘܼܢܗܵܕܘܿܣ ܘܝܸܬܼܒܲܬ̤ : ܒܥ̣ܵܘ ܡܸܢܹܗ ܚܕܼܵܐ ܙܒܲܢ ܘܬܲܪܬܹܝܢ : ܘܐܲܤܠܝܼ ܐܸܢܘܿܢ ܐܵܦ ܡ̣ܢ ܦܘܼܢܵܝ ܦܸܬܼܓܼܵܡܵܐ . ܡܸܛܠ ܡܵܢܵܐ ؟ ܐܸܡܲܪܘ : ܠܵܐ ܬܛܲܫܘܿܢ . ܠܵܐ ܓܹܝܪ ܛܲܥ̈ܝܵܢ ܠܝܼ ܐܲܝܠܹܝܢ ܕܲܗ̤ܘܲܝ̈ : ܗܵܟܲܢܵܐ ܕܠܵܐ ܟܘܼܚܵܕܼܵܐ ܐܸܬܼܥܒܸܕܼ : pb. 381 ܐܲܝܟܲܢܵܐ ܕܠܵܐ ܡܸܫܟܿܚܵܐ ܕܢܸܬܿܛܲܫܸܐ ܥܘܼܬܵܕܼܵܐ ܕܥܲܬܸܕܼܘ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܕܝܼܢܵܐ ܐܸܫܬܿܐܸܠ ܗ̄ܘ̣ܵܐ : ܐܸܠܵܐ ܡ̣ܢ ܥܘܼܬܵܕܼܵܐ ܕܤܘܼܢܗܵܕܘܿܣ : ܕܐܸܬܼܟܲܢܫܲܬ̤ ܡܢܵܬܼܵܢܵܐܝܼܬܼ ܠܲܡܕܼܵܢ : ܐܲܝܠܹܝܢ ܕܠܲܢ ܠܵܐ ܫ̣ܦܲܪ ܠܲܢ . ܗܵܝ̇ ܕܐܵܦܠܵܐ ܤܘܼܢܗܵܕܘܿܣ ܐܝܼܬܹܝܗ̇ : ܐܲܝܕܵܐ ܕܲܒܼܥܸܠܕܝܼܢܵܐ ܒܕܲܝܵܢܹ̈ܐ ܝܵܬܹ̇ܒܼ . ܘܐܵܦܠܵܐ ܚܲܢܲܢ ܦܩܲܕܼܢ ܚ̄ܢܲܢ : ܕܲܩܕܼܵܡ ܕܬܸܬܼܟܲܢܲܫ ܤܘܼܢܗܵܕܘܿܣ ܟ̱ܠܵܗ̇ ܠܵܐ ܢܸܗܘܸܐ ܡܸܕܸܡ . ܠܲܟܼܢܘܼܫܝܵܐ ܓܹܝܪ ܕܟܼܠܗܘܿܬܢ ܩܪܲܝܢ ܚ̄ܢܲܢ ܤܘܼܢܗܵܕܘܿܣ : ܘܠܵܐ ܕܐ̄ܢܵܢܵܫ̈ܝܼܿܢ . ܡܸܛܠ ܕܩܲܕܡܢ ܚ̄ܢܲܢ ܚܙܲܝܢ ܚ̄ܢܲܢ ܠܥܘܼܬܵܕܼܵܐ ܘܲܠܢܸܟܼܠܵܐ ܕܲܗܘ̤ܵܐ : ܦܩܲܕܼܢ ܚ̄ܢܲܢ ܕܠܵܐ ܬܸܗܘܸܐ ܤܘܼܢܗܵܕܘܿܣ ܡܢܵܬܼܵܢܵܐܝܼܬܼ : ܐܸܠܵܐ ܕܲܢܩܵܘܘܿܢ ܠܲܟܼܢܘܼܫܝܵܐ ܕܟܼܠܗܘܿܢ ܐܲܦܸܤܩ̈ܘܿܦܹܿܐ . ܕܒܼܘܼܚܵܐ ܕܐܲܝܠܹܝܢ ܕܡܸܬܿܬܲܒܼ̈ܥܵܢ : ܢܸܗܘܸܐ ܒܫܘܼܐܵܠܵܐ ܘܲܒܼܦܘܼܢܵܝ ܦܸܬܼܓܼܵܡܵܐ . ܗܸܢܘܿܢ ܡܵܕܹܝܢ ܫ̣ܪܵܘ ܠܤܘܼܢܗܵܕܘܿܣ ܬܹܒܹܠܵܝܬܼܵܐ : ܘܲܠܢܵܡܘܿܤܵܐ ܕܒܹܝܬܼ ܕܝܼܢܵܐ . ܗܸܢܘܿܢ ܐܝܼܬܲܝܗܘܿܢ ܕܲܠܨܸܒܼܝܵܢܵܐ ܕܝܼܠܲܢ ܒܡܸܕܸܡ ܠܵܐ ܚܫܲܒܼܘ : ܘܛܵܒܼܵܐܝܼܬܼ ܥܒܲܕܼ ܠܗܘܿܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܕܲܫ̣ܪܵܐ ܐܸܢܘܿܢ ܡ̣ܢ ܕܲܪܓܼܵܐ ܕܐܲܦܸܤܩܘܿܦܘܼܬܼܗܘܿܢ . ܕܠܵܐ ܟܲܕܼ ܒܗܘܿܢ ܒܕܲܪ̈ܓܲܝܗܘܿܢ ܢܩܵܘܘܿܢ : ܢܨܲܥܪܘܼܢ ܠܕܲܪܓܲܝܗܘܿܢ . ܡܵܢܵܐ ܗܵܟܹܝܠ ܐܲܤܟܸܠ̣ ܗܵܘ̇ ܕܒܼܵܥܹ̇ܐ ܗ̄ܘ̣ܵܐ ܡܸܢܗܘܿܢ : ܕܲܢܩܵܘܘܿܢ ܠܗܵܢܘܿܢ ܕܪܲܚܼܩܝܼܢ ܗ̄ܘ̣ܵܘ : ܘܲܕܼܠܵܐ ܢܸܫܬܿܪܸܐ ܛܘܼܦܘܿܣ ܕܐܸܬܼܝܼܗܸܒܼ : ܘܠܵܐ ܢܸܗܘܸܐ ܤܸܕܼܩܵܐ ܕܤܘܼܢܗܵܕܘܿܣ ؟ ܥܲܠ ܥܵܠܹܝܢ ܙܵܕܹܩ ܗ̄ܘ̣ܵܐ ܕܢܸܫܬܿܪܸܐ ܗܵܘ̇ ܕܠܵܐ ܥ̣ܒܲܪ ܒܡܸܕܸܡ ܡ̣ܢ ܐܲܝܠܹܝܢ ܕܐܸܬܿܬܲܚܲܡ ܗ̣̄ܘܲܝ̈ ܕܢܸܤܬܲܥܪ̈ܵܢ : ܐܸܠܵܐ ܡܛܲܝܲܒܼ ܗ̄ܘ̣ܵܐ ܕܡ̣ܢ ܟܠܢܵܫ ܢܸܬܿܬܿܕܝܼܢ ܟܲܕܼ ܠܵܐ ܡܸܫܬܿܐܸܠ ܗ̄ܘ̣ܵܐ ؟ pb. 382 ܡ̣ܢ ܕܫܲܠܸܡ̣ ܠܡܹܐܡܲܪ ܗܵܠܹܝܢ : ܐܲܝܬܿܝܼ ܘܐܸܡ݂ܲܪ : ܐܵܦܠܵܐ ܥܸܠܬܼܵܐ ܕܥܸܕܼܠܵܝܵܐ ܡܸܫܟܲܚ ܐ̄ܢܵܐ ܒܵܬܲܪ ܓܲܒܼܪܵܐ ܗܵܢܵܐ : ܡܚܲܤܲܝ ܐ̄ܢܵܐ ܘܡܲܠܟܿܘܼܬܼܝ ܕܓܸܢܤܝ ܡ̣ܢ ܪܘܼܥܵܐ ܗܵܢܵܐ . ܘܗܸܢ̣ܘܿܢ ܐܸܤܬܲܪܗܲܒܼܘ ܥܠܵܘܗܝ ܕܦܸܬܼܓܼܵܡܵܐ ܗܵܢܵܐ ܘܠܲܒܼܟܿܘܼܗܝ : ܕܟܹܐܡܲܬܼ ܬܲܪܦܝܼ ܘܲܫܒܲܩ̣ ܐܸܢܹܝܢ ܠܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ ܒܗܵܘ̇ ܡܵܐ ܕܲܤܥܲܪܘ . ܘܲܩܥ̣ܵܐ ܗ̄ܘ̣ܵܐ ܕܲܠܡܵܛܝܼܣ ܘܐܲܝܠܹܝܢ ܕܥܲܡܹܗ : ܥܠܲܝ ܢܸܗܘܸܐ ܪܘܼܫܥܵܐ ܗܵܢܵܐ : ܐܘܿ ܡܲܠܟܵܐ : ܐܸܢܵܐ ܠܵܟܼ ܘܲܠܕܼܝܼܠܵܟܼ ܪܵܫܹܐ ܐ̄ܢܵܐ ܥܲܠ ܐܲܦܲܝ̈ ܗܵܠܹܝܢ . ܐܸܢܵܐ ܢܵܦܹ̇ܩ ܐ̄ܢܵܐ ܪܘܼܚܵܐ ܥܲܠ ܗܵܠܹܝܢ ܩܕܼܵܡ ܒܹܝܡ ܕܲܡܫܝܼܚܵܐ : ܕܐܸܢܵܐ ܗ̄ܘ̣ ܥܒܲܕܬܹܗ ܠܲܥܒܼܵܕܼܐ ܠܲܥܒܼܵܕܼܵܐ ܗܵܢܵܐ . . . ܘܡ̣ܢ ܕܲܢܤܲܒܼ ܗ̄ܘ̣ܵܐ ܫܘܼܘܕܵܝܵܐ ܗܵܢܵܐ ܕܲܕܼܠܵܐ ܡܲܪܢܝܼܬܼܵܐ ܢܸܗܘܸܐ : ܥܲܠ ܬܲܦܲܝ̈ ܐܲܝܠܹܝܢ ܕܡܲܪܫܥܝܼܢ ܒܝܼ : ܦܤܲܩ̣ ܗ̄ܘ̣ܵܐ ܘܫܲܪܲܪ ܠܐܲܝܠܹܝܢ ܕܠܘܼܩܒܲܠ ܐܸܤܬܿܥܲܪ . ܗܵܟܲܢܵܐ ܐܸܬܿܬܿܕܝܼܢܹܬܼ : ܘܗܵܟܲܢܵܐ ܗܘ̤ܵܐ ܐܵܦ ܒܘܼܚܵܢܵܐ . ܘܡ̣ܢ ܕܐܸܫܬܲܠܲܡ ܗܵܠܹܝܢ ܕܡܸܢܗܘܿܢ ܐܸܬܼܥܲܬܲܕܼ ܥܠܲܝ : ܢܸܦܩܲܬ̤ ܡ̣ܢ ܡܲܠܟܿܘܼܬܼܵܐ ܓܘܼܕܵܐ ܕܪܘܼܫܥܵܐ . ܘܲܐ̄ܚܪ̈ܵܢܹܐ ܐ̄ܚܪ̈ܵܢܝܬܼܵܐ ܐܲܛܸܒܼܘ ܥܠܲܝ . ܘܐܲܥܒܿܪܘܼܗܝ ܠܕܲܠܡܵܛܼܣ : ܟܲܕܼ ܡܲܓܸܿܣ ܗ̄ܘ̣ܵܐ ܥܲܠ ܥܲܪܤܵܐ ܕܲܡܫܲܘܝܵܐ ܗ̄ܘ̣ܵܬܼ ܘܲܩܪܝܼܡܵܐ . ܘܲܛܥܝܼ̈ܢܵܢ ܗ̄ܘ̣ܵܝ̈ ܠܹܗ ܟܘܿܕܲܢ̈ܘܵܬܼܵܐ ܒܡܸܨܥܲܬܼ ܕܲܡܕܼܝܼܢ̄ܬܼܵܐ : ܐܲܝܟܲܢܵܐ ܕܢܸܬܼܝܼܕܲܥ ܠܟܼܠ ܐ̄ܢܵܫ : ܕܲܛܥܝܼܢ ܙܵܟܼܘܼܬܼܵܐ ܕܪܸܥܝܵܢܹܗ ܕܡܲܐܟܵܐ : ܥܲܡ ܟܸܢܫܵܐ ܤܲܓܿܝܼܐܵܐ ܕܥܲܡܵܐ ܘܲܕܿܕܲܝܼܪ̈ܵܝܹܐ : ܕܲܡܪܲܩܕܼܝܼܢ ܗ̄ܘ̣ܵܘ ܘܢܵܩ̇ܫܝܼܢ ܟܲܦܵܐ : ܘܩܵܥܹ̇ܝܢ ܗ̄ܘ̣ܵܘ ܐܲܝܠܹܝܢ ܕܢܵܫ̈ܟܿܚܵܢ ܕܢܸܬܼܐܲܡܪ̈ܵܢ ܥܲܠ ܐܲܝܢܵܐ ܕܒܼܥܵܘܼܠܵܐ ܐܸܫܬܿܪܝܼ . ܡ̣ܢ ܕܹܝܢ ܕܐܸܬܼܝܲܕܼܥܲܬ̤ ܕܐܸܬܿܬܿܚܸܕܼ ܡܸܢܗܘܿܢ ܪܸܥܝܵܢܹܗ ܕܡܲܠܟܵܐ : pb. 383 ܐܸܬܿܬܵܘܤܲܦܘ ܥܠܲܝܗܘܿܢ ܟܠܗܘܿܢ ܗܲܪ̈ܲܛܝܼܩܹܐ : ܐܲܝܠܹܝܢ ܕܡ̣ܢ ܩܕܝܼܡ ܡܹܢܝ ܐܸܫܬܿܪܝܼܘ ܗ̄ܘ̣ܵܘ . ܘܟܼܠܗܘܿܢ ܡ̣ܢ ܚܲܕܼ ܦܘܼܡ ܩܵܥܹ̇̄ܝܢ ܗ̄ܘ̣ܵܘ ܚܸܪܡܝܼ ܫܲܘܝܵܐܝܼܬܼ : ܟܲܕܼ ܠܒܼܝܼܟܼܝܼܢ ܗ̄ܘ̣ܵܘ ܦܲܪܹܗ̄ܤܝܼܵܐ ܕܗܵܘ̇ ܡܸܕܸܡ ܕܲܗܘ̤ܵܐ ܗ̄ܘ̣ܵܐ : ܒܟܼܠ ܕܘܼܟܿܬܼܵܐ ܕܡܕܼܝܼܢ̄ܬܼܵܐ : ܝܲܬܿܝܼܪܵܐܝܼܬܼ ܕܹܝܢ ܒܙܼܕܼ̈ܟܿܝܵܬܼܵܐ ܕܒܹܝܬܼ ܡܲܩܕܫܵܐ . ܐܲܝܟܲܢܵܐ ܕܢܵܘܤܦܘܼܢ ܥܠܲܝܗܘܿܢ ܟܸܢܫܵܐ ܕܥܲܡܵܐ : ܕܢܲܪܫܥܘܼܢ ܕܠܵܐ ܟܘܼܚܵܕܼ . ܠܒܼܝܼܟܼܝܼܢ ܗ̄ܘ̣ܵܘ ܕܹܝܢ ܦܵܪܹܗ̄ܤܝܼܵܐ ܗܵܕܹܐ : ܟܲܕܼ ܢܲܩ̇ܫܝܼܢ ܗ̄ܘ̣ܵܘ ܟܲܦܹ̈ܐ : ܘܡܸܕܼܡ ܐ̄ܚܪܹܝܢ ܠܵܐ ܐܵܡ̇ܪܝܼܢ ܗ̄ܘ̣ܵܘ . ܐܸܠܵܐ ܐܸܢ ܕܡܝܼܬܼ ܐܲܠܵܗܵܐ ܡܸܠܬܼܵܐ . ܘܠܲܝܬܿ ܗ̄ܘ̣ܵܐ ܦܘܼܪܫܵܢܵܐ ܡܸܕܸܡ ܒܹܝܬܼ ܗܲܪ̈ܛܝܼܩܹܐ ܠܐܵܪ̈ܬܵܕܘܿܟܿܤܹܐ : ܟܠܗܘܿܢ ܐܲܟܲܚ̄ܕܼ ܩܵܝ̇ܡܝܼܢ ܗ̄ܘ̣ܵܘ ܠܘܼܩܒܲܠ ܐܲܠܵܗܵܐ ܡܸܠܬܼܵܐ . ܘܲܠܗܵܢܘܿܢ ܕܠܵܐ ܡܸܬܿܛܝܼܦܝܼܤܝܼܢ ܗ̄ܘ̣ܵܘ ܕܢܹܐܡܪܘܼܢ ܚܲܫܵܐ ܥܲܠ ܟܝܵܢܹܗ ܕܐܲܠܵܗܵܐ ܡܸܠܬܼܵܐ : ܐܲܝܟܼ ܕܠܘܼܩܒܲܠ ܪ̈ܲܫܝܼܥܹܐ ܕܠܵܐ ܪ̈ܲܚܡܝܼܢ ܡܲܩܪܒܼܝܼܢ ܗ̄ܘ̣ܵܘ : ܟܲܕܼ ܐܵܡ̇ܪܝܼܢ ܗ̄ܘ̣ܵܘ : ܕܠܵܐ ܠܲܡ ܐܸܬܼܢܩܸܦ ܠܵܐ ܡܵܝܘܿܬܼܵܐ ܠܡܵܝܘܿܬܼܵܐ : ܕܲܢܡܝܼܬܼܘܗܝ ܠܡܵܝܘܿܢܬܼܵܐ ܒܠܵܐ ܡܵܝܘܿܬܼܘܼܬܹܗ . ܐܸܠܵܐ ܕܲܠܩܘܼܒܼܠܵܐ : ܕܢܸܗܘܸܐ ܠܵܐ ܡܵܝܘܿܬܼܵܐ ܡܵܝܘܿܬܼܵܐ : ܠܡܵܝܘܿܬܼܵܐ ܢܩܸܦ̣ . ܘܗܵܟܲܢܵܐ ܩܵܡ̣ ܟܲܕܼ ܡܝܼܬܼ ܥܲܡܹܗ : ܒܠܵܐ ܡܵܝܘܿܬܼܬܼܵܐ ܕܗܵܘ̇ ܕܩܵܡ̣ . ܘܟܼܠ ܐܲܝܟܼ ܢܸܗܘܸܐ ܠܵܐ ܡܵܝܘܿܬܼܵܐ . ܐܲܝܟܲܢܵܐ ܕܲܗܘ̤ ܒܲܟܼܝܵܢܹܗ ܢܸܗܘܸܐ ܡܩܲܒܸܿܠ ܗܵܝ̇ ܕܠܵܐ ܡܵܝܘܿܬܼܵܐ ܘܗܵܝ̇ ܕܡܵܝܘܿܬܼܵܐ : ܠܦܘܼܬܼ ܚܲܝܠܵܐ ܕܦܵܩܘܿܕܸܼܵܐ . ܗܵܝ̇ ܕܡܸܫܟܲܚ ܕܠܠܵܐ ܡܵܝܘܿܬܼܵܐ ܡܵܝܘܿܬܼܵܐ ܢܸܥܒܿܕܝܼܘܗܝ : ܘܲܠܡܵܝܘܿܬܼܵܐ ܠܵܐ ܡܵܝܘܿܬܼܵܐ . ܘܗܵܠܹܝܢ ܥܲܪܛܸܠܵܐܝܼܬܼ ܡܸܬܼܐܲܡܪ̈ܵܢ ܗ̄ܘ̣ܵܝ̈ ܡ̣ܢ ܗܵܠܹܝܢ ܘܡ̣ܢ ܗܵܠܹܝܢ : ܘܡ̣ܢ ܗܲܪ̈ܵܛܝܼܩܹܐ ܐ̄ܚܪ̈ܵܢܹܐ : ܒܒܼܵܬܹ̈ܐ ܘܲܒܼܫܘܼ̈ܩܹܐ ܘܲܒܼܟܼܠܗܹܝܢ pb. 384 ܥܹ̈ܕܵܬܼܵܐ ܡܸܙܕܲܡܪ̈ܵܢ ܗ̣̄ܘܲܝ̈ ܘܡܸܬܼܢܲܩ̈ܫܵܢ ܗ̣̄ܘܲܝ̈ . ܕܡ̣ܢ ܗܵܠܹܝܢ : ܠܵܐ ܬܸܫܟܲܚ ܠܲܡܦܲܪܵܫܘܼ ܠܐܲܝܠܹܝܢ ܕܡܼܬܼܐܲܡܪܵܢ ܗ̣̄ܘܲܝ̈ ܒܥܹ̈ܕܼܵܬܼܵܐ : ܐܵܘ ܕܬܸܕܲܥ ܠܗܹܝܢ ܥܹ̈ܕܵܬܼܵܐ : ܕܐܸܢ ܕܗܲܪ̈ܵܛܝܼܩܹܐ ܐܝܼܬܲܝܗܹܝܢ ܗ̣̄ܘܲܝ̈ : ܘܐܸܢ ܕܐܵܪ̈ܬܵܕܘܿܟܿܤܹܐ . ܕܐܲܝܟܼ ܗܵܕܹܐ ܫܲܠܡܘܼܬܼܵܐ ܘܲܚܦܝܼܛܘܼܬܼܵܐ ܗܘ̤ܵܬܼ : ܠܡܸܠܒܲܟܼ ܗܲܝܡܵܢܘܼܬܼܵܐ : ܘܲܠܡܵܘܕܵܝܘܼ ܐܲܠܵܗܵܐ ܚܵܫܘܿܫܵܐ . ܘܲܒܼܬܲܚܘ̈ܝܬܼܵܐ ܕܐܲܝܟܼ ܗܵܠܹܝܢ ܡܸܬܼܚܲܫܚܝܼܢ ܗ̄ܘ̣ܵܘ : ܕܲܥܠܲܝܗܹܝܢ ܟܲܕܼ ܥܠܲܝܗܹܝܢ ܡܸܬܼܩܲܛܪܓܼܝܢ ܗ̄ܘ̣ܵܘ : ܘܲܥܠܲܝܗܹܝܢ ܢܲܦܩ̇ܝܼܢ ܗ̄ܘ̣ܵܘ ܪܘܼܚܵܐ ܒܗܹܝܢ ܟܲܕܼ ܒܗܹܝܢ . ܘܚܲܕ ܦܘܼܡܵܐ ܐܝܼܬܼ ܗ̄ܘ̣ܵܐ ܠܟܼܠܗܘܿܢ : ܘܚܲܕܼ ܠܸܵܒܵܐ : ܘܲܚܕܼܵܐ ܫܲܠܡܘܼܬܼܵܐ ܠܘܼܩܒܲܠ ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܕܢܸܬܼܒܲܤ̈ܝܵܢ ܬܸܫܡ̈ܫܵܬܼܵܐ ܕܲܒܼܥܹ̈ܕܵܬܼܵܐ ܘܲܒܼܕܲܪ̈ܵܬܼܵܐ : ܘܢܹܐܨܦܘܼܢ ܠܐܸܤܛܵܤܝܼܣ ܘܠܲܪ̈ܕܼܘܼܦܝܹܐ ܘܲܠܤܘܼܥܪ̈ܵܢܹܐ ܕܐܲܝܟܼ ܗܵܠܹܝܢ : ܕܐܲܝܠܹܝܢ ܕܲܡܦܲܪܢܤܝܼܢ ܠܗܘܿܢ ܩܸܢܝܵܢܹ̈ܐ ܘܬܲܪ̈ܤܝܵܬܼܵܐ ܘܲܡܫܲܪܬܿܚܘܼܬܼܵܐ ܡ̣ܢ ܟܠܗܹܝܢ ܐܲܝܠܹܝܢ ܕܝܵܗ̇ܒܿܝܼܢ : ܘܲܡܥܲܬܿܕܹܝܢ ܗ̄ܘ̣ܵܘ ܠܗܘܿܢ ܘܬܼܵܒܼܥ̇ܝܼܢ ܗ̄ܘ̣ܵܘ ܠܗܘܿܢ : ܕܲܕܼܠܵܐ ܫܲܠܘܵܐ ܒܗܵܠܹܝܢ ܢܸܗܪܓܼܘܼܢ . ܐܸܬܼܚܲܙܝܲܬ̤ ܗܵܟܹܝܠ ܠܡܲܠܟܵܐ : ܕܐܸܗܘܸܐ ܐܸܢܵܐ ܒܲܫܪܵܝܵܐ : ܘܢܸܗܘܸܐ ܐܵܦ ܩܘܼܪܸܠܘܿܣ ܘܡܲܡܢܘܿܢ ܒܲܫܪܵܝܵܐ : ܒܵܗ̇ ܒܲܕܼܡܘܼܬܼܵܐ . ܡܸܤܬܲܒܼܪܵܐ ܗ̄ܘ̣ܵܬܼ ܗܵܟܹܝܠ : ܕܡܸܛܠ ܕܢܹܐܠܘܲܨ ܠܟܼܠܲܢ ܕܢܹܐܬܸܐ ܠܫܲܠܡܘܼܬܼܵܐ : ܘܲܕܢܸܬܼܩܲܒܲܠ ܘܕܲܢܩܲܒܸܿܠ ܠܲܚܕܼܵܕܹ̈ܐ ܥܵܒܹ̇ܕܼ ܗܵܕܹܿܐ . ܘܲܕܢܸܥܒܸܕܼ ܠܟܼܠܲܢ ܒܚܲܕܼ ܪܸܥܝܵܢܵܐ : ܡܲܓܲܪ ܪܘܼܚܹܐ ܒܲܫܪܵܝܵܐ ܕܝܼܠܝ . ܘܲܡܩܵܘܸܐ ܬܘܼܒܼ ܕܠܵܐ ܬܲܪܥܘܼܬܼܵܐ ܠܘܼܩܒܲܠ ܗܵܢ̇ܘܿܢ : ܐܲܝܟܲܢܵܐ ܕܢܲܥܠܲܢܝ ܐܵܦ ܠܝܼ ܡ̣ܢ ܟܠ ܦܪܘܿܣ : ܒܲܚܦܝܼܛܘܼܬܼܗܘܿܢ ܘܲܒܼܒܼܵܥܘܼܬܼܗܘܿܢ ܕܲܚܠܵܦ ܩܘܼܪܸܠܘܿܣ : ܕܬܸܤܬܿܒܲܪ ܕܚܸܟܼܡܬܼܵܐ ܕܡܲܠܟܿܘܼܬܼܵܐ ܚܸܤܢܲܬ̤ pb. 385 ܠܪܸ̈ܥܝܵܢܲܝܗܘܿܢ . ܗܵܕܹܐ ܟܹܝܢ ܠܵܘ ܗܵܟܲܢܵܐ ܐܝܼܬܹܝܗ̇ ܗ̄ܘ̣ܵܬܼ : ܐܸܠܵܐ ܐܵܘ ܡܸܛܠ ܕܐܸܫܬܲܚܠܲܦ ܪܸܥܝܵܢܹܗ ܕܡ̣ܢ ܫܘܼܪܵܝܵܐ ܐܝܼܬܼܵܘܗܝ ܗ̄ܘ̣ܵܐ ܬܪܝܼܨܵܐܝܼܬܼ : ܐܵܘ ܕܡ̣ܢ ܫܘܼܪܵܝܵܐ ܗ̤ܘ ܪܸܥܝܵܢܵܐ ܗܵܢܵܐ ܐܝܼܬܼ ܗ̄ܘ̣ܵܐ ܠܹܗ : ܒܐܸܤܟܹܡܵܐ ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼܝ : ܥܲܕܼ ܡܸܫܟܲܚ ܗ̄ܘ̣ܵܐ ܡܲܓܿܪܲܬܼ ܪܘܼܚܵܐ ܠܤܵܦܩܘܼܬܼܵܐ ܕܲܡܙܲܒܿܢܵܢܘܼܬܼܵܐ ܕܲܒܼܩܸܢܝܵܢܹ̈ܐ . ܒܪܲܡ ܕܹܝܢ ܟܠ ܐܲܝܟܲܢ ܕܗ̤ܘ ܕܗܵܘ̇ܝܵܐ ܗ̄ܘ̣ܬܼ : ܐܸܢܵܐ ܠܗܵܕܹܐ ܡܛܹ̇ܝܬܼ . ܟܲܕܼ ܕܹܝܢ ܐܸܫܬܲܕܲܪ ܝܘܿܚܲܢܵܢ ܩܘܿܡܹܣ ܕܩܵܐܹ̇ܩ ܗ̄ܘ̣ܵܐ ܥܲܠ ܓܲܙܵܐ ܠܐܲܦܸܤܘܿܣ : ܘܡܸܬܲܒܼܪܵܐ ܗ̄ܘ̣ܵܬܼ ܕܡܸܛܠ ܕܲܢܡܲܠܸܠ ܐܸܢܵܐ ܤܘܼܬܢܗܵܕܘܿܣ : ܘܡܸܟܹܝܠ ܕܠܵܐ ܡܸܫܬܲܐܠܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܤܘܼܥܪܵܢܵܐ . ܒܟܼܠܗܹܝܢ ܗܘ̤ܵܬܼ ܗ̄ܘ̣ܵܬܼ ܠܕܚܠܬܼܵܐ ܘܲܠܬܸܡܗܵܐ ܕܗܵܢ̇ܘܿܢ . ܗܵܟܲܢܵܐ ܗܵܘ̇ܝܵܐ ܗ̄ܘ̣ܵܬܼ ܠܗܘܿܢ ܕܲܚܠܬܼܵܐ ܘܙܵܘܸܥܬܼܵܐ ܕܲܢܡܲܠܠܘܼܬ ܥܲܡܝ : ܘܲܕܢܸܗܘܸܐ ܒܡܸܠܲܝ̈ܢ ܕܝܼܢܵܐ : ܥܲܠ ܐܲܝܠܹܝܢ ܕܡܸܬܿܬܲܒܼ̈ܥܵܢ ܗ̣̄ܘܲܝ̈ . ܒܪܲܡ ܠܵܐ ܫܡܠܝܼ ܗ̄ܘ̣ܵܐ ܚܹܐܦܹܐ : ܐܸܠܵܐ ܐܸܬܼܪܲܦܝܼ ܗ̄ܘ̣ܵܐ . ܡܸܛܠ ܕܲܢܩܲܫ̣ ܒܹܗ ܗܵܘ̇ ܕܲܪܚܝܼܡ ܥܲܠ ܒܢܲܝ̈ ܐ̄ܢܵܫܵܐ : ܗܵܘ̇ ܡܵܐ ܕܐܵܦ ܗܵܝܕܹܝܼܟܼ ܡܸܬܼܐܡܲܪ ܗ̄ܘ̣ܵܐ ܐܲܝܟܼ ܕܲܒܼܛܸܒܵܐ . ܠܚܲܪܬܼܵܐ ܕܹܝܢ ܗܵܘ̇ ܕܲܠܟܲܤ̈ܝܵܬܼܵܐ ܓܵܠܹ̇ܐ : ܓܠܵܝܗܝ ܗ̄ܘ̣ܵܐ ܘܲܠܡܘܼܗܪܵܐ ܐܲܝܬܹܝܗ̇ : ܕܲܠܥܹܝܢ ܟܠܢܵܫ ܐܵܘܕܥܹܗ . ܘܲܒܼܚܲܝ̈ܘܗܝ ܐܲܒܼܗܬܹܗ : ܘܡ̣ܢ ܒܵܬܲܪ ܡܵܘܬܹܗ ܐܸܬܼܟܿܤܸܣ . ܘܗܵܘ̇ ܕܙܲܒܿܢܹܗ ܠܲܫܪܵܪܵܐ : ܗܵܢܵܘ ܕܹܝܢ ܝܘܿܚܲܢܵܢ . ܘܗܵܘ̇ ܕܝܲܬܿܝܼܪ ܡܸܢܹܗ : ܗܵܢܵܘ ܕܹܝܢ ܩܘܼܪܸܠܘܼܣ : ܟܲܕܼ ܕܲܗܒܼܵܐ ܗܵܘ̇ ܕܥܵܘ̣ܠܵܐ ܐܸܬܿܬܿܒܲܥ pb. 386 ܗ̄ܘ̣ܵܐ . ܐܸܠܵܐ ܬܸܬܿܤܝܼܡ ܗܵܕܹܐ ܒܲܡܨܲܥܬܼܵܐ : ܘܐܲܝܟܼ ܕܲܗ̤ܘܲܝ̈ ܐܲܝܟܼ ܕܲܒܼܒܲܬܼ ܩܵܠܵܐ ܩܵܥ̈ܝܵܢ ܗ̣̄ܘܲܝ̈ ܘܲܡܚܵܘ̈ܝܵܢ ܗ̣̄ܘܲܝ̈ : ܕܢܠ̈ܦܵܢ ܠܟܼܠܗܘܿܢ ܒܢܲܝ̈ܢܵܫܵܐ . ܡ̣ܢ ܕܐܸܬܼ݂ܵܐ ܗ̄ܘ̣ܵܐ ܓܹܝܪ ܝܘܿܚܲܢܵܢ ܠܐܲܦܸܤܘܿܣ : ܦܩܲܕܼ ܗ̄ܘ̣ܵܐ ܠܟܼܠܢܵܫ ܠܡܹܐܬܼܵܐ . ܘܡܲܡܢܘܿܢ ܥܪܲܩ̣ ܡ̣ܢ ܐܲܝܠܹܝܢ ܕܗܵܘ̈ܝܵܢ ܗ̣̄ܘܲܝ̈ : ܘܟܲܕܼ ܡܲܦܩܝܼܢ ܠܹܗ ܡ̣ܢ ܡܲܕܼܒܿܚܵܐ : ܘܲܩܪܵܝܗܝ ܐܲܝܟܼ ܕܲܠܡܡܲܠܠܵܐ ܕܚܘܼܒܵܐ : ܐܲܫܠ̱ܡܹܗ ܕܢܸܬܼܢܛܲܪ : ܕܲܒܼܡܸܕܸܡ ܠܵܐ ܢܸܬܼܒܲܨܲܪ ܡ̣ܢ ܐܲܝܠܹܝܢ ܕܙܵܕ̈ܩܵܢ ܠܒܼܘܼܚܵܢܵܐ ܕܪܹܫܵܢܘܼܬܼܵܐ : ܕܐܲܝܠܹܝܢ ܕܙܵܕ̈ܩܵܢ ܠܟܼܠ ܐ̄ܢܵܫ ܠܡܸܥܒܲܕܼ . ܡ̣ܢ ܕܹܝܢ ܕܐܸܬܼܟܲܢܲܫܢܲܢ ܚܢܲܢ ܟ̱ܠܲܢ : ܐܲܝܟܼ ܕܢܸܫܡܲܥ ܓܵܘܵܢܵܐܝܼܬܼ ܟܬܼܝܼܵ̈ܒܼܵܬܐ ܕܡܲܠܟܵܐ : ܕܐܲܝܟܼ ܗܵܟܲܢܐ ܐܸܬܼܪܲܦܝܼ ܪܸܥܝܵܢܹܗ : ܘܲܐ̄ܚܪܹܢܵܐ ܚܠܵܦ ܐ̄ܚܪܹܢܵܐ ܗ̄ܘ̣ܵܐ : ܐܲܝܟܲܢܵܐ ܕܲܫܥܵܬܼܵܐ ܢܸܤܥܘܿܪ : ܝܲܬܼܝܼܪ ܡ̣ܢ ܕܢܸܬܼܚܲܦܛ ܥܲܠ ܐܲܝܠܹܝܢ ܕܗܵܟܲܢܵܐ ܫܵܘ̈ܝܵܢ ܗ̣̄ܘܲܝ̈ ܠܲܚܦܝܼܛܘܼܬܼܵܐ . ܟܲܕܼ ܓܹܝܪ ܥܬܝܼܪܼܵܐ ܗ̄ܘ̣ܵܬܼ ܕܬܸܬܼܩܪܸܐ ܐܸܓܲܪܬܵܐ ܕܡܲܠܟܿܘܼܬܼܵܐ ܕܲܠܘܵܬܼ ܟܠ ܐ̄ܢܵܫ ܟܬܼܝܼܒܼܵܐ ܗ̄ܘ̣ܵܬܼ : ܐܲܦܝܼܤܹܗ ܩܘܼܪܸܠܘܿܣ ܘܐܲܝܠܹܝܢ ܕܥܲܡܹܗ : ܕܠܵܐ ܐܹܬܸܐ ܐܸܢܵܐ ܩܕܼܵܡ ܐܲܦܲܘ̈ܗܝ : ܐܸܠܵܐ ܠܓܼܵܘ ܡ̣ܢ ܐܲܦܲܝ̈ ܬܲܪܥܵܐ ܐܸܫܡܲܥ ܠܐܲܝܠܹܝܢ ܕܲܟܼܬܲܒܼ ܡܲܠܟܵܐ . ܗܵܠܹܝܢ ܤ̣ܥܲܪ ܗ̄ܘ̣ܵܐ : ܟܲܕܼ ܡܸܕܸܡ ܡ̣ܢ ܐܲܝܠܹܝܢ ܕܙܵܕܼ̈ܩܵܢ ܗ̣̄ܘܲܝ̈ ܠܵܐ ܐܲܥܸܠ ܠܪܸܥܝܵܢܹܗ : ܡܸܛܠ ܕܡ̣ܢ ܟܲܕܼܘܼ ܡܕܲܗܲܒܼ ܗ̄ܘ̣ܵܐ . ܘܟܲܕܼ ܡܲܪܓܿܫܝܼܢ ܗ̄ܘ̣ܵܘ ܕܗܵܠܹܝܢ ܕܝܼܠܝ ܡܸܬܼܩܲܪ̈ܝܼܢ ܗ̣̄ܘܲܝ̈ : ܒܩܘܼܠܵܤܹ̈ܐ ܤܲܓܿܝܼ̈ܐܹܐ ܡܩܲܠܤܝܼܢ ܗ̄ܘ̣ܵܘ ܠܡܲܠܟܵܐ . ܘܟܲܕܼ ܐܸܬܼ݂ܵܐ ܥܲܠ ܐܲܝܠܹܝܢ ܕܩܘܼܪܸܠܘܿܣ : ܩܵܥܹ̇ܝܢ ܗ̄ܘ̣ܵܘ ܘܡܵܘܡܹܝܢ ܕܠܵܐ ܢܸܬܼܩܲܪ̈ܝܵܢ ܗܵܠܹܝܢ . ܒܕܲܐܝܟܼ ܗܵܢܵܐ ܦܵܪܹܗ̄ܤܝܼܵܐ ܕܲܛܠܵܝܹ̈ܐ pb. 387 ܡܸܬܼܚܲܫܚܝܼܢ ܗ̄ܘ̣ܵܘ : ܗܵܢ̇ܘܿܢ ܕܡ̣ܢ ܕܩܝܼܡ ܪܵܥܠ̇ܝܼܢ ܗ̄ܘ̣ܵܘ : ܘܲܠܡܸܬܿܛܲܒܵܥܘܼ ܒܐܲܪܥܵܐ ܐܸܢ ܡܫܟܿܚܵܐ ܗ̄ܘ̣ܵܬܼ ܚܦܝܼܛܝܼܢ ܗ̄ܘ̣ܵܘ : ܟܲܕܼ ܐܵܦ ܠܵܐ ܚܲܕܼ ܡܲܦܲܩ ܒܪܘܼܚܵܐ ܐܝܼܬܼ ܗ̄ܘ̣ܵܐ ܠܗܘܿܢ : ܠܵܐ ܥܲܠ ܐܲܝܠܹܝܢ ܕܐܲܡܪܲܚܘܼ ܘܲܤ̣ܥܲܪܘ ܠܒܲܪ ܡ̣ܢ ܦܘܼܩܕܵܢܵܐ : ܘܠܵܐ ܥܲܠ ܒܘܼܚܵܢܵܐ ܕܗܲܝܡܵܢܘܼܬܼܵܐ . ܡ̣ܢ ܕܹܝܢ ܕܐܸܬܼܝܲܗ̇ܒܹܬܼ ܐܸܢܵܐ ܠܲܢܛܘܼܪܬܵܐ : ܘܗܵܟܲܢܵܐ ܐܵܦ ܩܘܼܪܸܠܘܿܣ : ܐܲܝܟܼ ܕܲܒܼܤܲܡܒܪܵܢܘܼܬܼܵܐ ܕܠܵܐ ܢܸܥܘܿܠ ܘܢܲܕܪܸܟܼ ܠܲܡܕܼܝܼ̈ܢܵܬܲܢ . ܗܵܝ̇ ܕܲܗܘ̤ܵܬܼ ܗ̄ܘ̣ܵܬܼ ܐܵܦ ܡ̣ܢ ܩܕܝܼܡ ܡ̣ܢ ܦܘܼܩܕܵܢܵܐ ܕܡܲܠܟܵܐ : ܕܠܵܐ ܢܸܬܼܩܲܒܲܠ ܡ̣ܢ ܪܹ̈ܫܵܢܹܐ ܘܡ̣ܢ ܐܲܝܠܹܝܢ ܕܲܦܩܝܼܕܝܼܢ ܥܲܠ ܝܲܨܝܼܦܘܼܬܼܵܐ ܕܲܡܕܝܼ̈ܢܵܬܼܵܐ . ܐ̄ܚܪܵܝܑܬܼ ܕܹܝܢ ܠܝܼ ܦܩܲܕܼ ܠܡܸܥܡܲܪ ܒܲܡܕܼܝܼܢ̄ܬܿܝ : ܐܲܝܟܵܐ ܕܫܵܦܲܪ ܠܝܼ . ܠܵܘ ܒܡܲܦܤܵܢܘܼܬܼܵܐ : ܐܸܠܵܐ ܡ̣ܢ ܒܵܥܘܼܬܼܵܐ ܕܝܼܠܝ . ܒܥܹ̇ܝܬܼ ܗ̄ܘܹ̇ܝܬܼ ܓܹܝܪ ܙܲܒܼܢ̈ܝܼܢ ܤܲܓܝܼ̈ܐܵܢ : ܘܛܲܝܒܿܘܼܬܼܵܐ ܒܼܥܹ̇ܝܬܼ ܡ̣ܢ ܐܲܝܠܹܝܢ ܕܐܝܼܬܼ ܗ̄ܘ̣ܵܐ ܠܗܘܿܢ ܦܲܪܹܗ̄ܤܝܼܵܐ ܨܸܝܕܼ ܡܲܠܟܵܐ : ܘܡܸܤܬܲܒܼܪܝܼܢ ܗ̄ܘ̣ܵܘ ܪ̈ܵܚܡܲܝ : ܕܢܲܠܦܘܼܢ ܠܡܲܠܟܵܐ : ܕܐܸܢܵܐ ܥܲܠ ܫܘܼܒܼܚܵܐ ܐ̄ܢܵܫܵܝܵܐ ܕܐܲܦܸܤܩܘܿܦܘܼܬܼܵܐ ܡܸܠܬܼܵܐ ܠܲܝܬܿ ܠܝܼ . ܐܸܠܵܐ ܪܓܼܝܼܓܼ ܐ̄ܢܵܐ ܠܟܼܘܼܪܚܵܐ ܕܝܼܠܝܪ : ܗܵܕܹܐ ܛܲܝܒܿܘܼܬܼܵܐ ܥܒܸܕܼ ܒܝܼ . ܘܲܩܕܼܵܡ ܗܵܕܹܐ : ܕܢܸܗܘܸܐ ܐܵܦ ܒܸܠܵܕܲܝ ܒܘܼܚܵܢܵܐ ܕܗܲܡܵܢܘܼܬܼܵܐ . ܐܲܝܟܲܢܵܐ ܕܠܵܐ ܒܝܲܕܼ ܚܲܫܵܐ ܕܠܘܼܩܒܲܠܝ : ܢܹܐܒܼܕܘܼܢ ܡ̣ܢ ܗܲܝܡܵܢܘܼܬܼܵܐ . ܚܵܙܹ̇ܐ ܗ̄ܘܹ̇ܝܬܼ ܓܹܝܪ ܐܸܢܵܐ ܠܥܘܼ̈ܬܵܕܹܐ ܘܠܲܩܪ̈ܵܒܹܐ ܕܲܗܘ̤ܵܘ ܩܲܕܼܡܵܝܑܬܼ ܠܘܼܩܒܲܠܝ : ܘܟܲܕܼ ܠܲܝܬܿ ܗ̄ܘ̣ܵܐ ܠܘܼܩܒܲܠ ܦܲܪܨܘܿܦܝ ܥܸܠܬܼܵܐ ܕܲܩܛܹܐܓܼܪܵܢܘܼܬܼܵܐ ܐܲܝܟܼ ܕܲܢܲܦܩܘܼܢܵܢܝ ܘܢܸܫܪܘܿܢܵܢܝ ܡ̣ܢ ܩܘܼܤܛܲܢܝܼܢܵܦܘܿܠܝܼܣ : ܥܲܠ ܗܲܝܡܵܢܘܼܬܼܵܐ ܐܸܬܼ݂ܵܘ ܗ̄ܘ̣ܵܘ . ܘܲܒܼܝܲܕܼ ܚܲܫܗܘܿܢ ܕܠܘܼܩܒܲܠܝ : ܚܲܫ̣ܘ ܐܵܦ ܠܘܩܒܲܠ ܗܲܝܡܵܢܘܼܬܼܵܐ . ܘܐܸܤܬܲܒܼܪܲܬ̤ ܠܝܼ : ܕܗܵܕܹܐ ܦܵܩ̇ܚܵܐ ܘܲܡܥܲܕܪܵܐ : ܕܐܸܢܵܐ pb. 388 ܡ̣ܢ ܢܲܦܫܝ ܐܲܗܡܸܐ : ܕܬܸܗܘܸܐ ܗܵܝ̇ ܕܐܵܠ̇ܨܵܐ ܗ̄ܘ̣ܵܬܼ ܥܠܹܝܗ̇ ܝܲܬܿܝܼܪܵܐܝܼܬܼ . ܡܵܐ ܓܹܝܪ ܕܡܸܫܬܲܪܝܵܐ ܒܥܸܠܕܒܼܵܒܼܘܼܬܼܵܐ : ܟܡܵܐ ܙܲܒܼܢ̈ܝܼܢ ܥܵܛ̇ܦܝܼܢ ܠܘܵܬܼ ܢܲܦܫܗܘܿܢ . ܠܝܼ ܕܹܝܢ ܝܲܗ̣̄ܒܼ ܗ̄ܘ̣ܵܐ ܦܸܪܢܝܼܬܼܵܐ ܕܛܲܝܒܿܘܼܬܼܵܐ : ܕܠܵܗ̇ ܟܲܕܼ ܠܵܗ̇ ܙܲܒܿܢܵܗ̇ ܗ̄ܘ̣ܵܐ ܠܩܘܼܪܸܠܘܿܣ . ܐܲܝܟܲܢܵܐ ܕܐܵܦ ܗܵܕܹܐ ܐܸܬܼܓܲܠܝܲܬ̤ : ܒܵܬܲܪ ܡܵܘܬܹܗ ܕܗܵܢܵܐ : ܒܬܼܵܘܕܝܼܬܼܵܐ ܕܲܥܠܲܝ ܕܒܲܟܼܬܼܝܼ̈ܒܼܵܬܼܵܐ ܐܸܫܬܲܟܼܚܲܬ̤ . ܒܲܪ ܫܵܥܬܹܗ ܓܹܝܪ ܕܲܗܘ̤ܵܐ ܬܵܘܕܝܼܬܼܵܐ ܗܵܕܹܐ : ܢܦܲܩ̣ ܗ̄ܘ̣ܵܐ ܡܵܘܬܵܐ ܗܵܘ̇ ܕܲܠܟܼܠ ܐ̄ܢܵܫ ܡܲܟܸܿܣ ܘܠܵܐ ܚܵܐܹ̇ܣ : ܒܕܲܐܝܟܼ ܗܵܠܹܝܢ ܥܘܼܕܼܪ̈ܵܢܹܐ ܡܸܬܼܚܲܫܲܚ ܗ̄ܘܹ̇ܝܬܼ . ܐܸܠܵܐ ܡ̇ܢ ܐܸܢܵܐ ܒܐܝܼܩܵܪܵܐ ܕܐܲܝܟܼ ܗܵܢܵܐ ܐܸܫܬܲܟܼܪܹܬܼ : ܩܘܼܪܸܠܘܿܣ ܕܹܝܢ ܐܸܬܼܢܛܲܪ ܗ̄ܘ̣ܵܐ ܥܲܕܼ ܙܲܒܼܢܵܐ . ܐܸܠܵܐ ܗܵܘ̇ ܕܲܒܼܟܼܠܵܗ̇ ܙܗܝܼܪܘܼܬܼܵܐ ܡܸܬܼܢܛܲܪ ܗ̄ܘ̣ܵܐ : ܐܸܬܿܛܲܫܝܼ ܗ̄ܘ̣ܵܐ ܡ̣ܢ ܐܲܝܠܹܝܢ ܕܢܵܛ̇ܪܝܼܢ ܗ̄ܘ̣ܵܘ ܠܹܗ ܒܐܲܦܸܤܘܿܣ : ܘܡ̣ܢ ܪܹ̈ܫܵܢܹܐ ܕܐܸܬܼܦܲܩܲܕܼܘ ܗ̄ܘ̣ܵܘ ܕܠܵܐ ܢܸܫܒܿܩܘܼܢܵܝܗܝ ܢܸܥܒܲܪ ܠܐܵܠܹܟܼܤܲܢܕܪܝܼܵܐ . ܘܡ̣ܢ ܐܲܦܸܤܘܿܣ ܐܸܙܲܠ ܗ̄ܘ̣ܵܐ ܘܲܠܒܲܟܼ ܡܕܼܝܼ̄ܢܬܹܗ : ܟܲܕܼ ܡ̣ܢ ܐ̄ܢܵܫ ܠܵܐ ܐܸܬܼܥܵܘܲܟܼ . ܡܩܲܕܼܡܵܐ ܓܹܝܪ ܘܲܙܒܼܝܼܢܵܐ ܗ̄ܘ̣ܵܬܼ ܠܹܗ ܐܵܦ ܗܵܕܹܐ ܒܩܸܢܝܵܢܹ̈ܐ : ܠܵܘ ܓܹܝܪ ܒܲܩܛܝܼܪܵܐ ܢܵܦܹ̇ܩ ܗ̄ܘ̣ܵܐ ܡ̣ܢ ܡܕܝܼܢ̄ܢܬܼܵܐ : ܘܡ̣ܢ ܟܬܼܝܼ̈ܒܼܵܬܼܵܐ ܥܵܒܲܪ ܗ̄ܘ̣ܵܐ ܕܡܲܠܟܿܘܼܬܼܵܐ ܠܒܲܪ ܡ̣ܢ ܨܸܒܼܝܵܢܵܐ ܕܡܲܠܟܵܐ : ܗܵܢܵܐ ܕܐܸܬܼܦܲܠܲܛ ܗ̄ܘ̣ܵܐ ܐܵܦ ܡ̣ܢ ܐܘܼܠܨܵܢܵܐ ܘܲܡܤܵܡ ܒܪܹܫܵܐ ܕܥܲܠ ܐܲܦܲܝ̈ ܥܒܼܘܼܪܝܹܗ ܕܥܲܠ ܦܘܼܩܕܵܢܵܐ ܕܡܲܠܟܿܘܼܬܼܵܐ . ܐܸܠܵܐ ܗܵܠܹܝܢ ܟܠܗܹܿܝܢ : ܡܸܬܼܝܼܗܵܒܼܘܼ ܐܸܬܼܝܼܗܸܒܼ ܕܗܵܟܲܢܵܐ ܢܸܗܘܸܐ : ܡ̣ܢ ܪܘܼܓܼܙܵܐ ܗܵܘ̇ ܕܐܲܝܟܼ ܕܲܒܼܒܸܕܼܝܵܐ ܕܡܲܛܥܝܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܥܠܵܘܗܝ : ܕܒܲܕܡܘܼܬܼܵܗ̇ ܐܝܼܬܹܝܗ̇ ܗ̄ܘ̣ܵܬܼ ܘܐܵܦ ܪܵܚܡܘܼܬܼܵܐ ܕܲܠܘܵܬܼܝ . ܕܡܸܛܠ ܗܵܢܵܐ : ܗܵܝ̇ ܕܲܠܘܵܬܼܝ ܡܸܤܬܲܒܼܪܵܐ pb. 389 ܗ̄ܘ̣ܵܬܼ ܪܵܚܡܘܼܬܼܵܐ : ܒܟܼܠ ܙܒܲܢ ܠܝܼ ܡܲܟܿܝܵܢܘܼܬܼܵܐ ܐܝܼܬܹܝܗ̇ ܗ̄ܘ̣ܵܬܼ . ܡܸܛܠ ܕܲܕܙܘܼܒܵܢܵܐ ܐܝܼܬܹܝܗ̇ ܗ̄ܘ̣ܵܬܼ ܘܠܵܘ ܕܝܼܠܝܼ . ܒܥܸܠܕܒܼܵܒܼܘܼܬܼܵܐ ܓܹܝܪ ܕܲܠܘܵܬܼ ܗܵܘ̇ : ܒܲܥ̇ܒܼܵܕܼܵܐ ܥܠܲܝ ܫܲܢܝܲܬ̤ . ܗܵܠܹܝܢ ܗܵܟܹܝܠ ܕܲܥܠܲܝ : ܗܵܟܲܢܵܐ ܐܸܤܬܿܥܲܪ ܡ̣ܢ ܫܘܼܪܵܝܵܐ . ܘܡܸܕܸܡ ܠܵܐ ܐܵܪܦܝܼܘ : ܕܡܸܫܟܲܚ ܠܡܲܟܵܤܘܼܬܼܵܢܝ ܕܕܲܓܵܠܘܼܬܼܵܐ ܐܸܡ̇ܪܹܬܼ . ܘܡ̣ܢ ܐܲܝܠܹܝܢ ܕܢܸܗܢܘܿܢ ܟܬܲܒܼܘ : ܡܸܬܼܟܲܤܤܝܼܢ . ܫܲܠܝܼܛ ܓܹܝܪ ܠܟܼܠ ܐ̄ܢܵܫ ܐܲܝܢܵܐ ܕܨܵܒܹ̇ܐ ܕܲܒܼܟܼܠܵܗ̇ ܚܲܬܿܝܼܬܼܘܼܬܼܵܐ ܢܒܲܚܸܢ : ܘܠܵܐ ܗ̄ܘ̣ܵܐ ܒܲܡܩܲܕܿܡܘܼܬܼܵܐ ܢܸܥܒܲܪ ܥܲܠ ܐܲܝܠܹܝܢ ܕܡ̣ܢ ܗܵܢ̇ܘܿܢ ܐܸܬܼܟܿܬܸܒܼܘ ܠܐܲܦܸܤܘܿܣ . ܕܡ̣ܢ ܟܬܼܝܼ̈ܒܼܵܗܘܿܢ ܢܸܤܬܲܟܲܠ ܒܚܘܼܫܵܒܼܵܐ ܢܸܩܦܵܐܝܼܬܼ : ܕܡܲܢ̣ܘܼ ܗܵܘ̇ ܕܐܲܙܝܼܥ ܗܵܠܹܝܢ ܟܠܗܹܝܢ : ܘܲܕܼܡܸܛܠ ܐܲܝܕܵܐ ܐܲܙܝܼܥ ܐܸܢܹܝܢ . ܘܲܕܡܸܛܠ ܐܲܝܕܵܐ ܠܵܘ ܢܸܩܦܵܐܝܼܬܼ ܤܵܥܲ݁ܪ ܗܵܘ̇ : ܐܲܝܟܼ ܐܲܚܵܐ ܠܘܵܬܼ ܐܲܚܘܢܼܗܝ : ܟܲܕܼ ܡܲܟܸܿܣ : ܟܲܕܼ ܡܵܠܹ̇ܟܼ : ܟܲܕܼ ܒܵܥܹ̇ܐ : ܟܲܕܼ ܚܵܙܹ̇ܐ ܠܗܵܠܹܝܢ ܡܸܢܹܗ ܘܠܹܗ . ܐܸܠܵܐ ܩܲܕܸܡ ܓܠ̣ܵܐ ܗ̄ܘ̣ܵܐ : ܘܫܲܕܲܪ ܘܲܡܠ̣ܵܐ ܠܟܼܠ : ܕܘܼܘܵܕܼܵܐ ܘܲܩܪܵܒܼܵܐ ܘܲܒܼܥܸܠܕܒܼܵܒܼܘܼܬܼܵܐ ܒܐܸܓܿܪ̈ܵܬܼܵܐ ܕܲܟܼܬܲܒܼ ܗ̄ܘ̣ܵܐ : ܡܸܛܠ ܐܲܝܕܵܐ : ܟܲܕܼ ܟܼܬܲܒܹܿܬܼ ܐܸܢܵܐ ܦܘܼܢܵܝ ܦܸܬܼܓܼܵܡܵܐ ܕܐܼܓܲܪܬܹܗ : ܘܲܕܼܡܸܢܗܹܝܢ ܩܲܒܿܠܹ̇ܬܼ ܕܲܬܼܪܝܼܨܵܐܝܼܬܼ ܐܲܡܝܼܪ̈ܲܢ : ܘܥܲܠ ܐܲܝܠܹܝܢ ܕܐܝܼܬܼ ܗ̄ܘ̣ܵܐ ܠܝܼ ܒܗܹܝܢ ܦܘܼܠܵܓܼܵܐ ܕܠܵܐ ܛܵܒܼܵܐܝܼܬܼ ܐܲܡܝܼܪ̈ܵܢ : ܐܵܦ ܠܪܸܥܝܵܢܵܐ ܕܡܸܛܠܵܬܹܗ ܠܵܐ ܩܲܒܿܠܹ̇ܬܼ ܐܸܢܹܝܢ ܐܵܘ̇ܕܵܥܬܹܗ : ܠܵܐ ܥ̣ܒܲܕܼ ܠܝܼ ܦܘܼܢܝ ܦܸܬܼܓܼܵܡܵܐ : ܐܵܘ ܟܲܕܼ ܡܲܠܸܦ : ܐܵܘ ܐܲܝܟܼ ܡ̇ܢ ܕܠܵܐ ܐܸܤܬܲܟܲܠ ܗ̄ܘ̣ܵܐ : ܐܵܘ ܕܹܝܢ ܗܵܟܲܢ ܐܝܼܬܹܝܗ̇ ܗ̄ܘ̣ܵܬ : ܕܲܢܩܝܼܡ ܠܲܐܝܼܠܹܝܢ ܕܐܸܬܼܟܿܬܸܒܼ ؟ ܡܸܛܠ ܐܲܝܕܵܐ ܐܲܙܝܼܥ ܠܤܘܼܢܗܵܕܘܿܣ ܡܸܨܪܵܝܬܼܵܐ ܘܪܗܘܿܡܵܝܬܼܵܐ ܥܲܠ ܗܵܠܹܝܢ ܕܠܘܼܩܒܲܠܝ ؟ pb. 390 ܕܲܠܡܵܐ ܒܥܲܝܬܵܢܝ ܕܐܲܩܝܼܡ ܠܗܵܠܹܝܢ ܕܝܼܠܝ : ܐܲܝܟܼ ܚܲܝܵܐ ܠܘܵܐܼ ܚܲܝܵܐ ؟ ܐܸܠܵܐ ܡܸܢܵܟܼ ܘܠܵܟܼ ܨܠܲܝܬܿ ܕܲܬܼܓܲܒܸܐ ܠܗܵܠܹܝܢ ܕܝܼܠܝ : ܘܬܸܥܒܸܿܕܼ ܥܠܲܝ ܦܘܼܤܩܵܢܵܐ ܟܲܕܼ ܪܲܚܝܼܩ ܗ̄ܘܹ̇ܝܬܼ ܡܸܢܵܟܼ . ܡܸܛܠ ܡܵܢܵܐ ܠܵܐ ܐܲܢ̄ܬܿ ܐܸܬܲܝܬܿ ܠܘܵܬܼܝ ܥܲܡ ܤܘܼܢܗܵܕܘܿܣ ܕܝܼܠܵܟܼ : ܐܲܝܟܼ ܐܲܝܢܵܐ ܕܒܼܵܥܹ̇ܐ ܡܹܢܝ : ܐܵܘ ܐܲܝܟܼ ܕܡܲܟܸܿܣ ܠܝܼ : ܐܲܝܟܼ ܗܵܢ̇ܘܿܢ ܕܲܥ̣ܒܲܕܼ ܗܵܢܘܿܢ ܕܡ̣ܢ ܩܕܼܵܡܲܝܟ : ܠܗܵܢ̇ܘܿܢ ܕܲܚ̣ܙܵܘ ܕܲܤܢܝܼܩܝܼܢ ܗ̄ܘ̣ܵܘ ܥܲܠ ܡܹܐܬܼܝܼܬܼܗܘܿܢ ܕܝܼܠܗܘܿܢ : ܐܲܝܟܼ ܐܵܠܹܟܼܤܲܢܕܪܘܿܣ ܥܲܠ ܐܵܪܝܼܘܿܣ : ܘܐܲܝܟܼ ܛܝܼܡܵܬܹܐܘܿܣ ܥܲܠ ܓܪܝܼܓܼܘܿܪܝܼܘܿܣ : ܐܵܘ ܐܲܝܟܼ ܬܹܐܘܿܦܝܼܠܘܿܣ ܥܲܠ ܝܘܿܗܲܢܝܼܣ ؟ ܠܵܐ ܓܹܝܪ ܐܝܼܬܼܵܘܗܝ ܗ̄ܘ̣ܵܐ ܐ̄ܢܵܫ ܕܲܡܥܵܘܼܟܼ ܗ̄ܘ̣ܵܐ ܠܵܟܼ : ܘܐܵܦ ܠܵܐ ܕܓܼܵܠܹ̇ܙ ܗ̄ܘ̣ܵܐ ܠܗܵܘ̇ ܕܡܸܬܼܩܲܛܪܲܓܼ : ܕܠܵܐ ܢܸܦܘܼܩ ܪܘܼܚܵܐ ܡܸܛܠ ܢܲܦܫܹܗ . ܠܲܝܬܿ ܐ̄ܢܵܫ ܕܪܲܚܝܼܩ ܘܒܼܵܥܹ̇ܐ ܠܡܸܬܿܬܿܕܵܢܘܼ : ܘܕܼܵܐܹ̇ܢ ܠܲܐ̄ܚܪܹܢܵܐ . ܠܲܝܬܿ ܩܛܹܐܓܼܪܵܢܵܐ : ܕܗܵܘܹ̇ܐ ܕܲܝܢܵܐ ܠܲܒܼܥܸܠܕܝܼܢܹܗ ܟܲܕܼ ܪܲܚܝܼܩ . ܡܸܛܠ ܐܲܝܕܵܬ ܟܲܕ ܩܵܪܹܝܬܿ ܠܤܘܼܢܗܵܕܘܿܣ ܬܹܒܹܠܵܝܬܼܵܐ : ܐܸܫܬܿܐܸܠܬܿ ܕܬܹܐܬܸܐ ܥܲܡ ܤܘܼܢܗܵܕܘܿܣ ܡܢܵܬܼܵܢܵܝܬܐ : ܘܲܕܼܬܸܦܘܿܩ ܪܘܼܚܵܐ ܥܲܠ ܐܲܝܠܹܝܢ ܕܩܲܛܪܸܓܼܬܵܢܝ ܘܚܲܝܸܒܼܬܵܢܝ ܟܲܕܼ ܠܵܐ ܩܲܪܝܼܒܼ ܗ̄ܘܹ̇ܝܬܼ ؟ ܡܸܛܠ ܐܲܝܕܵܐ ܟܲܕܼ ܐܸܬܲܝܬܿ ܠܵܐ ܩ̣ܵܘܝܼܬܿ ܠܤܘܼܢܗܵܕܘܿܣ ܕܐܸܬܼܒܲܝܲܬ̤ : ܐܸܠܵܐ ܩܢܲܛ̣ܬܿ ܡܸܢܵܗ̇ ؟ ܡܸܛܠ ܡܵܢܵܐ ܟܲܕܼ ܒܵܥܹ̇ܐ ܗ̄ܘܹ̇ܝܬܼ ܡܸܢܵܟܼ ܘܲܡܥܵܘܸܟܼ ܗ̄ܘܹ̇ܝܬܼ ܠܵܟܼ : ܘܡܵܘܡܸܐ ܗ̄ܘܹ̇ܝܬܼ ܠܵܟܼ ܠܲܡܩܵܘܵܝܘܼ ܠܤܘܼܢܗܵܕܘܿܣ : ܐܸܫܬܿܐܸܠܬܿ ܡ̣ܢ ܡܹܐܬܼܝܼܬܼܵܐ ܕܐܲܦܸܤܩ̈ܘܿܦܹܐ ܡܲܕܡܚܵܝܹ̈ܐ : ܘܲܠܩܘܼܡܹܣ ܕܲܦܩܝܼܕܼ ܗ̄ܘ̣ܵܐ ܥܲܠ pb. 391 ܝܲܨܝܼܦܘܼܬܼܵܐ ܕܲܡܛܲܟܿܤܘܼܬܼܵܐ ܠܵܐ ܩܵܘܝܼܬܿ : ܐܸܠܵܐ ܥܲܠ ܟܠܗܘܿܢ ܐܲܟܲܚ̄ܕܼ ܒܲܤܲܪܬܿ ؟ ܡܸܛܠ ܐܲܝܕܵܐ : ܡ̣ܢ ܒܵܬܲܪ ܕܐܸܬ݂ܵܘ ܟܠܗܘܿܢ ܐܲܦܸܤܩ̈ܘܿܦܹܐ : ܘܲܦ̣ܩܲܕܼ ܡܲܠܟܵܐ ܐܲܝܟܼ ܡ̇ܢ ܕܡ̣ܢ ܩܕܼܝܼܡ ܠܵܐ ܗܘ̤ܵܬܼ ܒܥܵܬܼܵܐ ܘܒܼܘܼܚܵܢܵܐ : ܕܢܸܬܿܬܲܒܼ̈ܥܵܢ ܒܲܝܢܲܝ ܘܠܵܟܼ ܘܠܲܐܦܸܤܩ̈ܘܿܦܹܐ ܕܡܲܕܢܚܵܐ : ܟܠܗܹܝܢ ܥܒܲܕܬܿ ܕܠܵܐ ܢܸܗܘܸܐ ܒܘܼܚܵܢܵܐ ܘܕܝܼܢܵܐ ؟ ܚܲܕܼ ܐܝܼܬܼܵܘܗܝ ܗ̄ܘ̣ܵܐ ܢܝܼܫܹܗ ܘܚܲܕܼ ܪܸܥܝܵܢܹܗ ܡ̣ܢ ܫܘܼܪܵܝܵܐ ܘܲܥܕܲܡܵܐ ܠܫܘܼܠܵܡܵܐ : ܕܠܵܐ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ : ܥܲܠ ܐܲܦܲܝ̈ ܐܲܝܠܹܝܢ ܕܩܲܛܪܓܲܢܝ . ܘܕܝܼܠܝ : ܕܢܸܗܘܸܐ ܕܝܼܢܵܐ ܘܒܼܘܼܚܵܢܵܐ ܥܲܠ ܐܲܦܲܝ̈ ܐܲܝܠܹܝܢ ܕܩܲܛܪܓܲܢܝ : ܐܵܦܸܢ ܠܵܐ ܗ̄ܘ̣ܵܐ ܡܸܛܠ ܕܲܙܟܼܵܬ̤ ܗ̄ܘ̣ܵܬܼ ܥܵܪܘܿܩܘܼܬܹܗ ܘܡܲܗܛܘܼܬܹܗ ܕܗܵܢܵܐ . ܡܸܛܠ ܐܲܝܕܵܐ ܐܸܢܵܐ ܚܦܝܼܛ ܗ̄ܘܹ̇ܝܬܼ : ܐܲܢ̄ܬܿ ܕܹܝܢ ܡܸܵܫܬܿܐܸܠ ܗ̣̄ܘܲܝܬܿ : ܐܸܢܗ̤ܘ ܕܲܬܼܟܼܝܼܠ ܗ̣̄ܘܲܝܬܿ ܥܲܠ ܡܚܵܘܝܵܢܘܼܬܼܵܐ ܕܐܝܼܬܼ ܗ̄ܘ̣ܵܐ ܠܵܟܼ ܡ̣ܢ ܟܬܼܵܒܹ̈ܐ ܘܡ̣ܢ ܐܲܒܼ̈ܗܵܬܼܵܐ ؟ ܐܸܠܵܐ ܕܵܚܹ̇ܠ ܗ̄ܘ̣ܵܐ ܡܹܢܝ : ܡܸܛܠ ܥܘܼܕܪܵܢܵܐ ܕܡ̣ܢ ܡܲܠܟܵܐ . ܗܵܘ̇ ܕܝܵܕܼܥ̇ܝܼܢ : ܕܲܠܡܲܫܠܡܵܢܘܼܬܼܵܐ ܝܲܬܿܝܼܪܬܵܐ ܗܘ̤ܵܐ ܠܝܼ ܒܗܘܿܢ ܒܤܘܼܥܪ̈ܵܢܹܐ : ܘܠܵܘ ܠܥܘܼܕܼܪܵܢܵܐ . ܐܸܠܵܐ ܕܬܸܗܘܸܐ ܗܵܕܹܐ : ܡ̇ܢ ܗܵܟܹܝܠ ܥܵܘܸܟܼ ܗ̄ܘ̣ܵܐ ܕܢܸܗܘܸܐ ܕܝܼܢܵܐ ܒܸܠܥܵܕܼ ܥܘܼܕܼܪܵܢܵܐ ܕܡܲܒܟܵܐ ؟ ܡ̣ܢ ܕܲܗܘ̤ܵܬܼ ܗ̄ܘ̣ܵܬܼ ܓܹܝܪ ܡ̣ܢ ܟܲܕܘܼ ܕܐܸܦܘܿܩ ܡ̣ܢ ܩܘܼܤܛܲܢܛܝܼܢܵܦܘܿܠܝܼܣ : ܘܤܘܼܢܗܵܕܘܿܣ ܕܡܲܕܢܚܵܐ ܒܵܥܝܵܐ ܗ̄ܘ̣ܵܬܼ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ ܕܗܲܝܡܵܢܘܼܬܼܵܐ : ܘܐܵܦ ܒܸܠܥܵܕܲܝ ܕܝܼܠܝܼ . ܘܐܵܦ ܡܲܐܟܵܐ ܦ̣ܩܲܕܼ ܗ̄ܘ̣ܵܐ : ܕܲܬܼܪ̈ܲܝܥܗܘܿܢ ܫܪ̈ܵܝܹܐ ܕܗܵܢ̇ܘܿܢ ܕܐܲܝܟܲܢ ܕܗ̤ܘ ܡ̣ܢ ܤܘܼܢܗܵܕܘܿܣ ܐܸܫܬܿܪܝܼ . ܗ̄ܘ̣ܵܘ : ܕܠܵܐ ܒܘܼܚܵܐ ܢܸܬܼܠܲܒܼܟܿܘܼܢ . ܢܸܓܼܒܿܘܿܢ ܕܹܝܢ ܐܲܦܸܩ̈ܘܿܦܹܐ ܫܲܒܼܥܵܐ ܫܲܒܼܥܵܐ : ܘܢܸܫܬܲܕܪܘܼܢ ܡ̣ܢ ܬܲܪ̈ܬܲܝܗܹܝܢ pb. 392 ܤܘ̣̈ܢܗܵܕܘܿ ܠܩܘܼܤܛܲܢܛܝܼܢܵܦܘܿܠܝܼܣ : ܐܲܝܟܲܢܵܐ ܕܲܩܕܼܵܡܵܘܗܝ ܕܡܲܠܟܵܐ ܢܡܲܠܠܘܼܢ ܥܲܠ ܐܲܝܠܹܝܢ ܕܡܸܬܼܒܲܥ̈ܝܵܢ : ܘܢܸܫܬܿܪܘܿܢ ܫܲܪܟܵܐ ܐܵܪܵܐ ܡܲܠܸܠ̣ܘ ܥܲܡ ܚܕܲܕܹ̈ܐ ؟ ܐܸܵܠܵܐ ܡܸܛܠ ܕܗܵܢ̇ܘܿܢ ܡ̣ܢ ܟܬܼܝܼ̈ܒܼܵܬܼܵܐ ܕܡܲܠܟܿܘܼܬܼܵܐ ܐܸܙܲܠ̣ܘ ܠܩܲܠܟܝܼܕܘܢܵܐ ܕܒܸܬܼܘܼܢܚܵܐ : ܩܲܒܸܠܘ ܐܸܢܘܿܢ ܠܲܬܼܪ̈ܲܝܗܘܿܢ ܓܲܒܹ̈ܐ ܕܐܲܦܸܤܩ̈ܘܿܦܹܐ ܕܐܸܫܬܲܕܲܪܘ ܡ̣ܢ ܤܘܸܢܗܵܕܘܿܣ . ܡ̣ܢ ܕܹܝܢ ܕܫܲܐܸܠ̣ ܠܡܲܕܼܢ̈ܚܵܝܹܐ ܠܥܸܠܬܼܵܐ ܕܠܵܦܓܘܼܬܼܵܐ ܕܲܗܘ̤ܵܬܼ : ܐܸܡܲܪܘ : ܕܐܲܠܵܗܵܐ ܚܵܫܘܿܫܵܐ ܡܲܥܠܝܼܢ . ܘܲܕܼܠܵܐ ܡܸܬܿܛܦܝܼܤܝܼܢ ܗ̤ܢܘܿܢ ܕܢܸܫܠܡܘܼܢ : ܩܕܼܵܡ ܕܗܵܠܹܝܢ ܢܸܬܿܬܲܒܼ̈ܜܥܵܢ . ܕܐܵܦ ܠܲܡ ܐܸܢ ܒܲܩܛܝܼܪܵܐ ܬܸܕܼܒܿܪܲܢ ܡܲܠܟܵܐ : ܡܸܬܿܛܦܝܼܢܲܢ ܠܲܡܩܲܒܵܠܘܼ ܐܲܠܵܗܵܐ ܚܵܫܘܿܫܵܐ : ܗܵܘ̇ ܓܹܝܪ ܕܠܲܝܬܿ ܠܹܗ ܠܲܟܼܝܵܢܹܗ ܢܸܟܼܝܵܢܹܗ ܟܝܵܢܵܐ ܗ̄ܘ̣ ܕܗܵܘ̇ ܐܲܝܢܵܐ ܕܐܲܝܟܼ ܗܵܢܵܐ ܠܹܗ . ܐܸܢ ܕܹܝܢ ܒܲܪ ܟܝܵܢܵܐ ܗ̄ܘ̣ ܗܵܘ̇ ܕܠܵܐ ܚܵܐܹ̇ܫ ܕܗܵܘ̇ ܐܲܝܢܵܐ ܕܗܵܐܹ̇ܫ : ܐܵܦ ܗܵܘ̇ ܕܠܵܐ ܚܲܫ̣ ܡܸܫܟܲܚ ܠܡܸܚܲܫ . ܘܐܲܝܟܼ ܕܲܒܼܡܲܤܒܿܪܵܢܘܼܬܼܵܐ ܪܲܥܹܠ ܗ̄ܘ̣ܵܐ ܡܲܠܟܵܐ : ܘܠܵܐ ܤܲܝܒܿܪܲܬ̤ ܐܵܦ ܠܵܐ ܡܲܫܡܲܥܬܹܗ ܠܓܼܘܼ̈ܕܵܦܹܐ ܗܵܠܹܝܢ . ܘܲܢܦܲܨ ܐܲܪ̈ܓܘܵܢܵܘܗܝ ܟܲܕܼ ܐܵܡܲ݁ܪ : ܕܐܵܦ ܠܵܐ ܚܕܼܵܐ ܫܵܘܬܵܦܘܼܬܼܵܐ ܐܝܼܬܼ ܠܝܼ ܠܘܵܬܼ ܗܵܠܹܝܢ ܕܗܵܟܲܢܵܐ ܐܝܼܬܲܝܗܘܿܢ . ܐܵܦ ܠܵܐ ܠܡܹܐܠܲܨ ܐܸܢܘܿܢ ܒܲܩܛܝܼܪܵܐ : ܐܸܠܵܐ ܕܲܠܩܘܼܒܼܠܵܐ ܕܐܵܦ ܠܵܐ ܕܬܸܫܬܿܒܸܩ ܦܩܲܕܼ ܐܸܢܘܿܢ : ܐܸܠܵܐ ܕܐܸܬܿܬܿܒܲܥ ܫܪܵܪܵܐ ܕܟܼܠ ܙܢܵܐ ܕܐܝܼܬܼ : ܒܐܲܝܠܹܝܢ ܕܡܸܬܼܒܲܚ̈ܢܵܢ . ܘܲܒܼܗܵܠܹܝܢ ܫ̣ܪܵܐ ܐܸܢܘܿܢ ܥܲܡ ܬܸܫܒ̈ܚܵܬܐ ܤܲܓܿܝܼ̈ܐܵܬܼܵܐ : ܟܲܕܼ ܦܩܲܕܼ ܐܸܢܘܿܢ : ܕܢܸܗܘܘܿܢ ܡܛܲܝܒܼܝܼܢ ܠܒܼܘܼܚܵܢܵܐ ܗܵܢܵܐ . pb. 393 ܡ̣ܢ ܕܹܝܢ ܕܐܸܫܬܲܡܥܲܬ̤ ܗܵܕܹܐ : ܐܸܬܿܬܿܙܝܼܥܘ ܬܘܼܒܼ ܥܗܵܠܹܝܢ : ܕܠܵܐ ܢܸܗܘܸܐ ܕܝܼܢܵܐ ܘܒܼܘܼܚܵܢܵܐ ܕܗܵܠܹܝܢ . ܐܸܠܵܐ ܡܫܲܠܛܘܼܬܼܵܐ ܕܡܲܠܟܿܘܼܬܼܟܼܘܿܢ ܠܡܲܕܼܢ̈ܚܵܝܹܐ ܫܲܕܲܪܲܬ̤ ܐܸܢܘܿܢ : ܠܟܼܘܿܢ ܕܹܝܢ ܦܸܩ̇ܕܲܬ̤ : ܠܟܼܘܿܢ ܕܹܝܢ ܩܵܤܹܐ ܐ̄ܢܵܐ : ܠܲܒܼܸܢܲܝ̈ ܪܸܥܝܵܢܵܐ ܕܝܼܠܵܟܼ : ܗܵܢ̇ܘܿܢ ܕܥܵܒܼ̇ܕܝܼܢ ܗ̄ܘ̣ܵܘ ܬܒܲܥܬܼܵܟܼ : ܕܢܸܠܘܼܢ ܠܩܘܼܤܛܲܢܝܼܢܵܦܘܿܠܝܼܣ : ܘܲܢܩܝܼܡܘܼܢ ܐܲܦܸܤܘܿܦܵܐ ܐ̄ܚܪܹܢܵܐ ܒܕܼܘܼܟܿܬܼܵܐ ܕܝܼܠܝܼ . ܐܲܝܟܵܐ ܗܵܟܹܝܠ ܗܘ̤ܵܐ ܗ̄ܘ̣ܵܐ ܕܝܼܢܵܐ ؟ ܘܲܩܕܼܵܡ ܐܲܝܠܹܝܢ ؟ ܐܸܡ̣ܪܘ : ܒܩܲܪܝܼܒܼܘܼܬܼܵܐ ܕܐܲܝܠܹܝܢ ؟ ܕܐܵܦܸܢ ܕܝܢܵܐ ܕܒܸܕܼܝܵܐ ܗ̄ܘ̣ܵܐ : ܐܸܡܲܪܘ ܐܲܢ̄ܬܿܘܿܢ ܕܲܟܼܬܲܒܼܬܿܘܿܢ ܐܲܝܠܹܝܢ ܕܲܗܘ̤ܵܝ̈ : ܐܲܝܟܲܢܵܐ ܐܸܤܬܿܥܲܪ ؟ ܤܲܓܿܝܼ̈ܐܹܐ ܓܹܝܪ ܐܝܼܬܲܝܗܘܿܢ : ܠܵܐ ܬܸܬܿܦܝܼܤܘܼܢ ܠܐ̄ܢܵܫ ܡ̣ܢ ܐܲܝܠܹܝܢ ܕܕܼܝܼܠܲܢ : ܕܕܲܠܡܵܐ ܬܹܐܡܪܘܼܢ ܕܲܒܼܚܘܼܒܵܐ ܐ̄ܢܵܫܵܝܵܐ ܟܬܲܒܼ : ܠܗܵܢܘܿܢ ܕܝܼܠܟܼܘܿܢ ܕܐܲܟܼܬܸܒܼܘ ܥܲܠ ܐܲܝܠܹܝܢ ܕܐܸܤܬܿܥܲܪ ܩܲܦܘ . ܐܸܠܵܐ ܠܵܐ ܡܸܫܟܿܚܝܼܢ ܐܢ̄ܬܿܘܿܢ ܠܡܸܥܛܵܐ : ܠܐܲܝܠܹܝܢ ܕܗܵܟܲܢܵܐ ܗ̤ܘܲܝ̈ ܘܐܸܬܼܟܬܸܒܼ ܒܙܲܒܼܢܵܐ ܗܵܘ̇ . ܐܸܠܵܐ ܟܒܲܪ ܐܵܡܲ݁ܪ ܐ̄ܢܵܫ : ܕܒܸܕܼܝܵܢܵܐ ܐܝܼܬܼܵܘܗܝ ܢܲܗܝܼܪܵܐܝܼܬܼ ܗܵܘ̇ ܡܵܐ ܕܐܸܤܬܿܥܲܪ : ܐܸܠܵܐ ܕܠܵܐ ܟܘܼܚܵܕܼܵܐ ܗܘ̤ܵܐ : ܕܲܠܗܵܠܹܝܢ ܕܠܵܐ ܡܸܬܼܗܲܝ̈ܡܢܵܢ : ܘܲܠܫܘܼܒܼܩܵܢܵܐ ܤܲܓܿܝܼܐܵܐ ܤܢܝܼ̈ܩܵܢ ܢܸܤܥܘܿܪ . ܠܵܐ ܓܹܝܪ ܡܸܬܼܗܲܝ̈ܡܢܵܢ ܗܵܠܹܝܢ ܕܗܵܟܲܢܵܐ ܐܸܬܼܥܒܸܕܼ : ܐܸܠܵܐ ܒܪܲܡ ܗܵܟܲܢܵܐ ܐܸܬܼܥܲܬܲܕܼܘ : ܠܵܐ ܗ̄ܘ̣ܵܐ ܒܲܠܚܘܿܕܼ ܠܘܼܩܒܲܠܝ : ܐܸܠܵܐ ܬܘܼܒܼ ܠܘܼܩܒܲܠ ܗܲܝܡܵܢܘܼܬܼܵܐ : ܕܡܸܛܠܵܬܼܵܗ̇ ܐܸܬܿܬܿܙܝܼܥܹܬܼ ܘܲܗܘ̤ܵܬܼ ܠܝܼ ܝܲܨܝܼܦܘܼܬܼܵܐ : ܠܡܸܟܼܬܲܒܼ ܘܲܠܡܲܠܵܦܘܼ ܐܲܝܠܹܝܢ ܕܲܗ̤ܘܲܝ̈ ܐܲܝܟܲܢܵܐ ܕܲܗ̤ܘܲܝ̈ . ܕܠܵܐ ܢܸܤܒܿܪܘܼܢ ܕܕܼܝܼܢܵܐ ܘܒܼܘܼܚܵܢܵܐ ܗܘ̤ܸܵܐ : ܘܲܟܼܠܵܐ ܡܸܠܬܼܵܐ ܢܗܲܝܢܘܼܢ ܘܢܸܦܩܘܼܢ ܡ̣ܢ ܗܲܝܡܵܢܘܼܬܼܵܐ . ܡܦܲܪܢܤܵܢܘܼܬܼܵܐ ܓܹܝܪ pb. 394 ܘܕܼܝܼܢܵܐ ܕܐܲܠܵܗܵܐ ܐܸܬܼܓܠܝܼ ܠܟܼܠ ܐ̄ܢܵܫ : ܐܵܦܸܢ ܐܝܼܬܼ ܕܚܵܙܹ̇ܝܢ : ܘܠܵܐ ܚܵܙܹ̇ܝܢ : ܕܡ̣ܢ ܒܥܸܠܕܒܼܵܒܼܘܼܬܼܵܐ ܡ̣ܢ ܫܘܼܪܵܝܵܐ ܩܵܡ̣ܘܼ ܥܠܲܝ . ܕܐܵܦ ܗܵܫܵܐ ܨܵܒܹ̇ܐ ܗ̄ܘ̣ܵܐ ܕܢܸܩܕܘܿܩ ܘܢܲܕܼܪܸܟܼ ܠܟܼܠ ܐ̄ܢܵܫ ܠܒܼܝܼܫܘܼܬܼܵܐ ܕܠܘܼܩܒܲܠܝ : ܕܲܕܼܠܵܐ ܕܝܼܢܵܐ ܐܸܬܼܚܲܝ̇ܒܹܬܼ . ܘܲܩܕܼܵܡ ܟܠ ܐ̄ܢܵܫ ܐܲܟܲܚܕܼ ܥ̣ܒܲܕܼ ܤܝܵܓܼܵܐ : ܕܬܘܼܒܼ ܠܵܐ ܢܸܗܘܸܐ ܠܝܼ ܦܘܼܢܵܝܵܐ . ܘܚܲܒܼܫܹܗ ܗ̄ܘ̣ܵܐ ܒܗܵܕܹܐ ܓܲܒܵܐ ܕܡܲܕܼܢܚܵܝܹ̈ܐ ܘܲܕܼܫܲܪܟܵܐ ܕܐܲܬܼܪ̈ܵܘܼܬܼܵܐ : ܕܠܵܐ ܐܸܫܬܵܘܬܲܦܘ ܗ̄ܘ̣ܵܘ ܠܗܘܿܢ ܒܗܵܘ̇ ܡܵܐ ܕܲܤܥܲܪܘ : ܘܝܲܗ̣̄ܒܼܘ ܗ̄ܘ̣ܵܘ ܠܝܼ ܥܘܼܕܼܪܵܢܵܐ . ܘܠܵܐ ܝܵܕܲܥ̇ ܗ̄ܘܹ̇ܝܬܼ ܡܸܕܸܡ ܡ̣ܢ ܐܲܝܠܹܝܢ ܕܗܵܘ̈ܝܵܢ : ܘܐܵܦ ܠܵܐ ܡܩܲܕܸܡ ܗ̄ܘܹ̇ܝܬܼ ܚܵܐܲܪ ܗ̄ܘܹ̇ܝܬܼ ܕܐܸܪܫܸܐ ܘܐܹܩܲܛܪܸܓܼ ܐܸܢܘܿܢ ܒܕܼܝܼܢܵܐ ܕܠܵܐ ܒܟܹܐܢܘܼܬܼܵܐ . ܘܲܩ̇ܪܹܝܬܼ ܠܤܘܼܢܗܵܕܘܿܣ ܬܹܒܹܠܵܝܬܼܵܐ : ܠܘܼܩܒܲܠ ܪܘܼܢܗܵܕܘܿܣ ܗܵܝ̇ ܕܲܡܢܵܬܼܵܢܵܐܝܼܬܼ ܗܘ̤ܵܬܼ : ܐܲܝܟܲܢܵܬܐ ܕܬܸܬܼܚܵܘܸܐ ܠܥܹ̇̄ܝܢ ܟܠ ܐ̄ܢܵܫ : ܕܡܸܛܠ ܐܲܝܕܵܐ ܥܒܲܕܼܘ ܗܵܠܹܝܢ ܕܲܥܒܲܕܼܘ . ܕܠܵܐ ܗ̄ܘ̣ܵܐ ܡܸܛܠ ܗܲܝܡܵܢܘܼܬܼܵܐ ܬܟܼܝܼܠ ܗ̄ܘ̣ܵܐ ܘܛܵܐܹ̇ܢ ܗ̄ܘ̣ܵܐ : ܐܸܠܵܐ ܕܠܵܐ ܢܸܬܼܒܲܚ̈ܢܵܢ ܐܵܦ ܠܵܐ ܢܸܬܿܬܿܕܝܼ̈ܢܵܢ ܗܵܠܹܝܢ ܕܝܼܸܠܹܗ ܘܕܝܼܠܝܼ : ܕܲܒܼܝܲܕܼ ܐܸܓܿܪ̈ܵܬܼܵܐ ܘܲܒܼܡܸܕܸܡ ܡܸܕܸܡ ܐ̄ܚܪܹܝܢ ܚܲܒܸܿܠ̣ ܗ̄ܘ̣ܵܐ ܠܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܠܡܲܠܟܵܐ ܘܲܠܡܲܠ̈ܟܸܬܼܵܐ : ܘܲܡܦܝܼܣ ܗ̄ܘ̣ܵܐ ܕܠܵܐ ܬܸܗܘܸܐ ܤܘܼܢܗܵܕܘܿܣ . ܘܗܵܕܹܐ ܐܸܬܼܐܲܡܪܲܬ̤ ܠܡܲܠܟܵܐ : ܘܐܸܬܼܟܿܤܸܣ ܤܲܓܿܝܼ ܒܲܟܼܬܼܝܼ̈ܒܼܵܬܼܵܐ : ܕܠܵܐ ܢܸܫܟܲܚ ܕܲܢܛܲܫܸܐ : ܙܵܕܹܩ ܗ̄ܘ̣ܵܐ ܓܹܝܪ ܕܢܸܚܕܹܐ ܒܕܝܼܢܵܐ : ܐܸܠܘ ܠܵܘ ܒܡܲܤܒܿܪܵܢܘܼܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ ܗܵܠܹܝܢ : ܕܢܸܬܼܚܲܦܲܛ ܠܲܡܚܵܘܵܝܘܼ ܠܡܲܠܟܵܐ ܪܸܥܝܵܢܹܗ : ܕܲܬܼܪܝܼܨ ܘܟܹܐܝܢ . ܗܵܕܹܐ ܓܹܝܪ ܐܸܬܼܥܲܒܼܕܲܬ̤ : ܐܲܝܟܲܢܵܐ pb. 395 ܕܠܵܐ ܢܸܗܘܸܐ ܠܹܗ ܡܲܦܲܩ ܒܪܘܼܚܵܐ : ܐܲܝܟܼ ܐܲܝܢܵܐ ܕܠܵܐ ܝܵܕܲܥ̇ ܥܲܠ ܐܲܝܠܹܝܢ ܕܡܸܬܼܪܫܸܐ : ܘܟܼܵܦܲܪ ܗ̄ܘ̣ܵܐ . ܘܥܵܘܟܹܗ ܠܕܝܼܢܵܐ : ܠܵܘ ܚܕܼܵܐ ܙܒܲܢ ܘܠܵܐ ܬܲܪܬܹܝܢ ܐܸܠܵܐ ܥܕܲܡܵܐ ܠܡܵܘܬܵܐ . ܡܲܠܟܵܐ ܕܹܝܢ : ܠܘܵܬܼ ܗܵܘ̇ ܕܐܸܬܼܥܕܸܠ ܡܸܢܹܗ : ܕܠܩܘܼܒܼܠܵܐ ܥ̣ܒܲܕܼ ܗ̄ܘ̣ܵܐ . ܘܠܝܼ ܕܡܸܫܬܲܒܲܚ ܗ̄ܘܹ̇ܝܬܼ ܘܡܸܬܼܩܲܠܲܣ : ܘܤܵܗ̇ܕܝܼܢ ܗ̄ܘ̣ܵܘ ܤܲܓܿܝܼ̈ܐܹܐ ܕܐܸܬܼܥܲܠ̇ܒܹܬܼ : ܚܲܝܒܲܢܝ . ܗܵܟܲܢܵܐ ܤܓܼܝܼ̈ ܗ̣̄ܘܲܝ̈ ܫܟܼܝܼܪ̈ܵܬܼܵܐ : ܐܲܝܟܲܢܵܐ ܕܠܵܐ ܢܸܬܼܚܲܦ̈ܝܵܢ . ܐܸܠܵܐ ܕܬܸܬܼܓܿܠܸܐ ܛܵܠܘܿܡܘܼܬܼܗܘܿܢ : ܐܵܦ ܠܗܵܘ̇ ܥܲܒܼܕܹܗ ܠܝܼ ܤܵܗܕܵܐ ܘܕܲܝܵܢܵܐ ܘܵܠܝܵܐܝܼܬܼ : ܐܲܝܟܼ ܕܢܸܗܘܸܐ ܛܠܘܼܿܡܝܵܐ ܕܠܵܐ ܡܲܦܲܩ ܒܪܘܼܚܵܐ . ܟܠܗܘܿܢ ܓܹܝܪ ܐܲܤܗܸܕܼܘ ܕܠܵܐ ܡܸܫܟܿܚܝܼܢܲܢ ܥܵܘ̣ܠܵܐ : ܘܲܕܼܠܵܐ ܡܸܠܬܼܵܐ ܚܲܝܒܼܘܼܢܝ . ܘܟܲܕܼ ܐܸܢܵܐ ܐܝܼܬܲܝ ܗ̄ܘܹ̇ܝܬܼ ܒܝܗܹܝܢ ܟܲܕܼ ܒܗܹܝܢ ܕܠܵܐ ܒܘܼܚܵܢܵܐ ܘܲܕܼܠܵܐ ܕܝܼܢܵܐ : ܗܸܢܘܿܢ ܒܲܝܢܵܬܼܗܘܿܢ ܤܥܲܪܘ : ܘܫܲܚܠܸܦ ܟܠܗܹܝܢ ܐܲܝܠܹܝܢ ܕܲܥܠܲܝ . ܥܲܠ ܐܲܝܠܹܝܢ ܕܐܸܤܬܥܲܪ ܟܲܕܼ ܐܸܫܬܿܘܝܼܘ ܩܘܼܪܸܠܘܿܣ . ܘܡܲܕܼܢܚܵܝܹ̈ܐ : ܘܲܩܕܼܵܡ ܕܢܸܫܬܲܕܿܪܘܼܢ ܫܲܒܼܥܵܐ ܫܲܒܼܥܵܐ ܡ̣ܢ ܗܵܠܹܝܢ ܘܡ̣ܢ ܗܵܠܹܝܢ . ܐܸܠܵܐ ܢܹܐܡܲܪ ܐܲܝܟܼ ܕܲܒܼܦܵܤܝܼ̈ܩܵܬܼܵܐ : ܟܒܲܪ ܡܫܲܐܸܠ ܐ̄ܢܵܫ : ܕܐܲܝܟܲܢܵܐ ܡܵܕܹܝܢ ܐܵܦ ܤܘܼܢܗܵܕܘܿܣ ܡܲܕܢܚܵܝܬܼܵܐ ܚܲܝܸܒܼܬܼܵܟܼ : ܐܲܝܟܲܢܵܐ ܕܐܵܦ ܠܵܐ ܚܕܼܵܐ ܥܸܠܬܼܵܐ ܕܡܲܦܲܖ ܒܪܘܼܚܵܐ ܡܸܟܹܝܠ ܬܸܫܬܿܒܸܩ ܠܵܟܼ ؟ ܒܲܦܝܵܤܵܐ ܓܹܝܪ ܕܡܲܠܟܿܘܼܬܼܵܐ : ܘܲܒܼܗܵܕܹܐ ܟܠ ܐ̄ܢܵܫ ܡܦܵܣ ܝܲܬܿܝܼܪܵܐܝܼܬܼ : ܘܲܕܼܠܵܐ ܡܸܫܟܲܚ ܐ̄ܢܵܫ ܕܲܢܛ : ܫܹܝܗ̇ . ܗ̤ܝ ܓܹܝܪ ܟܲܕܼ ܗ̤ܝ ܘܲܚܕܼܵܐ ܡܸܠܬܼܵܐ ܕܥܲܠ ܟܠܢܵܫ : ܕܐܲܝܠܹܝܢ ܕܲܫܝܠܹܝܢ ܕܲܫܘܹܝܢ ܗ̄ܘ̣ܘ ܥܲܡܝܼ : ܘܲܡܩܲܒܿܠܝܼܢ ܗ̄ܘ̣ܵܘ pb. 396 ܠܝܼ ܘܡܸܬܼܟܲܬܿܫܝܼܢ ܗ̄ܘ̣ܵܘ ܥܲܡܝܼ : ܘܕܲܐܝܠܹܝܢ ܕܡܸܬܼܩܲܛܪܓܼܝܼܢ ܗ̄ܘ̣ܵܘ ܥܲܡܝܼ ܘܡܸܨܛܲܥܪܝܼܢ ܗ̄ܘ̣ܵܘ ܥܲܡܝܼ : ܟܲܕܼ ܐܵܦܠܵܐ ܚܕܼܵܐ ܥܸܠܬܼܵܐ ܕܫܘܼܚܠܵܦܵܐ ܗܘ̤ܸܵܐ ܠܗܘܼܢ ܡܢܹܝ : ܗܸܢܘܿܢ ܐܸܫܬܲܚܠܲܦܘ ܥܲܡܗܘܿܢ . ܐܸܡܲܪ ܠܲܢ ܐܲܢ̄ܬܿ ܥܸܠܬܼܵܐ ܕܐܸܫܬܲܚܠܲܦܘ ܡܸܢܵܟܼ : ܡܲܪܵܚܘܼܬܼܵܟܼ ܓܿܝܪ ܕܲܗܘ̤ܵܬܼ ܠܘܼܩܒܲܠܝܼ : ܘܲܟܼܬܼܝܼ̈ܒܼܵܬܼܵܟܼ ܘܪܹ̈ܫܹܐ ܕܲܥܒܲܕܼܬܿ : ܐܲܚܪܡܘܼܟܼ ܘܲܫܪܵܐܘܼܟܼ ܗ̄ܘ̣ܵܘ ܒܐܲܦܸܤܘܿܣ . ܘܠܵܐ ܡܸܫܟܲܚ ܐܲܢ̄ܬܿ ܠܡܸܟܼܦܲܪ : ܠܵܐ ܐܲܢ̄ܬܿ ܘܠܵܐ ܗܵܢ̇ܘܿܢ : ܒܗܵܘ̇ ܡܵܐ ܕܒܲܟܼܬܼܝܼ̈ܒܼܸܵܬܼܵܐ ܥܒܲܕܬܿܘܿܢ . ܡܵܕܹܝܢ ܟܲܕܼ ܗܵܠܹܝܢ ܤܵܥ̇̄ܪܝܼܢ ܗ̄ܘ̣ܵܘ : ܥܲܠ ܬܲܪ̈ܬܲܗܹܝܢ ܤܵܗ̇ܕܝܼܢ ܗ̄ܘ̣ܵܘ ܥܠܲܝ : ܘܥܲܠ ܡܛܲܟܼܤܘܼܬܼܵܐ ܘܥܲܠ ܕܲܚܠܲܬܼ ܐܲܠܵܗܵܐ . ܠܵܟܼ ܕܹܝܢ ܐܲܝܟܼ ܕܲܠܩܘܼܒܼܠܵܐ ܡܩܲܛܪܓܼܝܼܢ ܗ̄ܘ̣ܵܘ : ܘܐܲܝܟܼ ܕܲܠܡܲܪܵܚܵܬܐ ܘܐܲܝܟܼ ܕܲܠܗܲܪܵܛܝܼܩܵܐ : ܘܲܩܪܵܐܘܼܟܼ ܠܕܝܼܢܵܐ ܕܥܲܠ ܬܲܪ̈ܬܲܝܗܹܝܢ ܡܲܟܿܤܘܼܢܵܟܼ : ܘܕܵܢ̣ܘ ܗ̄ܘ̣ܵܘ ܕܫܵܘܹ̇ܐ ܐܲܢ̄ܬܿ ܠܩܵܬܼܵܪܵܤܝܼܣ . ܘܟܲܕܼ ܐܸܬܼܩܵܪܝܼܬܿܘܿܢ ܡ̣ܢ ܡܲܠܟܵܐ ܐܲܝܟܼ ܕܲܠܟܼ ܕܲܠܕܼܝܼܢܵܐ : ܢܸܗܘܿܢ ܩܲܕܼܡܘ ܩܲܛܪܓܼܘܼܟܼ : ܡܦܵܤܝܼܢ ܗ̄ܘ̣ܵܘ ܓܹܝܪ ܒܡܲܪܵܚܘܼܬܼܟܼܘܼܢ ܘܒܲܛܪܘܼܢܘܼܬܼܘܿܢ : ܘܲܒܼܟܼܠܗܹܝܢ ܒܝܼ̈ܫܬܼܵܐ ܕܲܥܒܲܕܬܿܘܿܢ ܒܐܲܦܸܤܘܿܣ . ܐܵܦ ܓܹܝܪ ܒܩܲܠܟܼܝܼܕܘܿܢܵܐ : ܠܥܹ̈ܕܵܬܼܵܐ ܟܠܗܹܝܢ ܐܸܚܲܕܬܿܘܿܢ ܐܸܢܹܝܢ ܡ̣ܢ ܩܕܼܵܡܲܝܗܘܿܢ ܩܕܼܵܡ ܕܢܸܗܘܸܐ ܕܝܼܢܵܐ : ܐܲܝܟܼ ܕܠܵܐ ܢܸܥܠܘܼܢ ܢܨܲܠܘܿܢ . ܘܠܐܘܼܪ̈ܚܵܬܼܵܐ ܕܡܲܠܟܵܐ ܤܵܓܼܬܿܘܿܢ ܐܸܢܹܝܢ : ܘܥܲܡ ܟܹܐܦܹ̈ܐ ܘܩܲܝ̈ܤܹܐ ܐܵܪܥܝܼܢ ܗ̣̄ܘܲܝܬܿܘܿܢ ܠܗܘܿܢ . ܘܛܵܪܕܝܼܢ ܗ̣ܘܲܝܬܿܘܿܢ ܠܗܘܿܢ ܠܕܼܘܼ̈ܟܿܝܵܬܼܵܐ ܐܲܠܨܵܬܼܵܐ : ܐܲܝܟܼ ܕܲܠܘܼ̈ܟܿܝܵܬܼܵܐ ܕܠܲܝܬܿ ܠܡܸܥܪܲܩ ܡܸܢܗܹܝܢ ܠܐ̄ܢܵܫܵܐ ܐܲܟܸܤ̈ܢܵܝܹܐ : ܐ̄ܢܵܫܵܐ ܠܵܐ ܡܕܲܪ̈ܫܲܝ ܒܐܘܼܪ̈ܚܵܬܼܵܐ : pb. 397 ܕܥܲܠ ܤܲܒܼܪܵܐ ܕܲܡܛܲܟܿܤܘܼܬܼܵܐ ܕܡ̣ܢ ܡܲܠܟܵܐ ܐܲܬܝܼܐܝܼܢ ܗ̄ܘ̣ܵܘ : ܘܗܵܟܲܢܵܐ ܠܡܲܚܤܸܢ ܐܸܫܬܵܘܙܲܒܼܘ ܗ̄ܘ̣ܵܘ : ܡ̣ܢ ܐܲܝܠܹܝܢ ܕܐܵܨ̇ܝܼܢ ܗ̄ܘ̣ܵܘ ܠܗܘܿܢ : ܥܕܲܡܵܐ ܕܫܲܕܲܪ ܡܲܠܟܵܐ ܥܘܼܕܼܪܵܢܵܐ ܕܐܸܤܛܪ̈ܵܛܝܼܘܿܛܹܐ ܕܲܢܫܵܙܸܒܼ ܐܸܢܘܿܢ . ܐܝܼܬܼܵܘܗܝ ܗ̄ܘ̣ܵܐ ܕܹܝܢ ܟܸܢܫܵܐ ܕܐܲܝܠܹܝܢ ܕܒܸܐܤܛܵܤܝܼܢ ܡܸܬܼܗܲܦܟܼܝܼܢ ܗ̄ܘ̣ܵܘ ܕܠܵܐ ܡܸܢܝܵܢ . ܗܵܝܕܹܝܢ ܡ̣ܢ ܐܲܦܸܤܘܿܣ ܐܸܬܼܩ̇ܪܝܼܬܼ : ܗܵܝܕܹܝܟ ܡ̣ܢ ܡܸܨܪ̈ܵܝܹܐ ܘܡ̣ܢ ܕܲܝܪ̈ܵܝܹܐ ܕܲܒܼܩܘܼܤܛܲܢܛܝܼܢܵܦܘܿܠܝܼܣ : ܘܡ̣ܢ ܐܲܝܠܹܝܢ ܕܡܲܤܠܹܝܢ ܗ̄ܘ̣ܵܘ ܡ̣ܢ ܕܲܝܪܵܝܘܼܬܼܵܐ : ܘܟܼܠܗܘܿܢ ܐܲܝܠܹܝܢ ܕܒܲܐܝܕܵܐ ܕܗ̤ܝ ܥܸܠܵܬܼܵܐ ܠܒܲܪ ܛܪܝܼܕܼܝܼܢ ܗ̄ܘ̣ܵܘ : ܘܲܚܦܝܼܛܝܼܢ ܗ̄ܘ̣ܵܘ ܒܲܥܹ̇ܒܼܵܕܼܵܐ ܕܐܸܤܛܵܤܝܼܪܹ̈ܐ . ܘܡܸܛܠ ܐܸܤܟܹܡܵܐ ܕܕܲܝܪ̈ܵܝܹܐ : ܡܸܤܬܲܒܼܪܝܼܢ ܗ̄ܘ̣ܵܘ ܕܐܲܝܟܼ ܕܲܒܼܛܲܢܵܢܘܼܬܼܵܐ ܥܵܒܼ̇ܕܝܼܢ . ܗܵܝܕܝܼܢ . ܗܵܝܕܹܝܢ ܡܹܐܟܗܪܠܵܬܼܵܐ ܘܤܲܝܒܵܪܵܬܼܵܐ ܡ̣ܢ ܕܲܝܪ̈ܵܬܼܵܐ ܢܵܤ̇ܒܿܝܼܢ ܗ̄ܘ̣ܵܘ ܥܲܡ ܢܲܚ̈ܬܹܐ : ܕܐܲܝܟܼ ܕܒܲܐܓܼܪܵܐ ܕܪܸܬܼܚܵܐ ܕܚܘܼܒܵܐ ܡܸܬܼܝܲܗܒܿܝܼܢ ܗ̄ܘ̣ܵܘ ܠܗܘܿܢ . ܘܲܠܦܲܪ̈ܲܝܗܘܿܢ ܒܗܵܠܹܝܢ ܚܠܵܦ ܚܘܼܡܤܵܢܵܐ ܡܦܲܛܡܝܼܢ ܗ̄ܘ̣ܵܘ . ܡ̣ܢ ܐܲܝܠܹܝܢ ܕܲܡܫܲܕܲܪ ܗ̣̄ܘܲܝܬܿ ܘܡܲܝܬܸܐ ܡ̣ܢ ܒܹܝܬܼ ܚܡܵܠܹ̈ܐ : ܘܐܵܦܘܿܬܹܩܵܣ̈ ܕܚܲܡܪܵܐ ܘܲܕܡܸܫܚܵܐ ܘܲܕܕܼܩܵܐ ܘܟܼܠ ܙܢܝܼ̈ܢ ܕܲܠܒܼܘܗܼܫܹܐ . ܘܲܡܠܲܝܬܿ ܐܸܢܹܝܢ ܠܕܲܝܪ̈ܵܬܼܵܐ ܐܲܝܠܹܝܢ ܕܥܲܠ ܗܵܕܹܐ ܦܪ̈ܝܼܫܵܢ ܗ̣̄ܘܲܝ̈ : ܘܲܠܕܼܘܼ̈ܟܿܝܵܬܼܵܐ ܐ̄ܚܪ̈ܵܢܝܵܬܼܵܐ . ܐܲܝܟܲܢܵܐ ܕܐܵܦ ܕܘܼ̈ܟܿܝܵܬܼܵܐ ܩܲܕܝܼ̈ܫܵܬܼܵܐ ܕܲܨܠܘܵܬܼܵܐ ܡܸܬܼܐܲܠ̈ܨܵܢ ܗ̣̄ܘܲܝ̈ : ܘܡܲܩܵܢܹ̈ܐ ܘܡܲܥܠܵܢܹ̈ܐ ܕܟܼܠ ܕܘܼܟܿܬܼܵܐ ܕܡܸܫܟܿܚܵܐ ܗ̄ܘ̣ܬܼ ܠܲܡܩܲܒܵܠܘܼ ܡܵܠܹ̇ܝܢ ܗ̄ܘ̣ܵܘ ܠܵܗ̇ . ܗܵܠܹܝܢ ܕܲܩܕܵܪܡ ܟܠ ܐ̄ܢܵܫ ܐܝܼܬܲܝܗܹܝܢ ܗ̣̄ܘܲܝ̈ . ܘܲܡܤܲܦܸܩ ܗ̣̄ܘܲܝܬܿ ܠܗܹܝܢ ܒܐܲܝܠܹܝܢ ܕܡܸܬܼܩܪ̈ܝܵܢ ܒܘܼܪ̈ܟܵܬܼܵܐ : ܕܡܸܬܼܝܲܗ̈ܒܵܢ ܗ̣̄ܘܲܝ̈ ܚܠܵܦ ܐܲܓܼܪܵܐ ܕܡܸܛܠ ܗܵܠܹܝܢ . ܗܵܘ̇ ܡܵܐ ܕܠܵܐ ܡ̣ܢ ܩܕܼܵܡ ܙܲܒܼܢܵܐ : pb. 398 ܘܠܵܐ ܡ̣ܢ ܒܵܬܲܪ ܙܲܒܼܢܵܐ ܥ̣ܒܲܕܬܿ . ܘܲܠܗܵܠܹܝܢ ܤܵܥܲ݁ܪ ܗ̣̄ܘܲܝܬܿ : ܐܲܝܟܼ ܕܠܵܐ ܬܸܤܬܿܒܲܪ ܕܡܸܛܠ ܗܵܠܹܝܢ ܡܫܲܕܲܪ ܗ̄ܘܲܝܬܿ ܐܲܝܟܼ ܕܲܬܼܥܲܬܸܕܼ ܐܸܤܛܵܤܝܼܣ : ܐܸܠܵܐ ܐܲܝܟܼ ܐܲܝܠܹܝܢ ܕܲܠܕܲܝܪ̈ܵܬܼܵܐ ܐܵܬܼ̈ܝܵܢ ܗ̣̄ܘܲܝ̈ ܘܡ̣ܢ ܕܲܝܪ̈ܵܬܼܵܐ ܡܸܬܼܢܲܤ̈ܒܵܢ ܗ̣̄ܘܲܝ̈ : ܕܠܵܐ ܢܸܬܼܟܲܤܤܘܼܢ ܢܵܤܘܿܒܹ̈ܐ : ܕܡܸܛܠ ܡ̇ܢ ܢܵܤ̇ܒܿܝܼܢ ܗ̄ܘ̣ܵܘ ܠܗܹܝܢ . ܘܲܕܼܠܵܐ ܟܘܼܚܵܕܼ ܫܓܼܘܼܫ̈ܝܹܐ ܘܲܕܼܠܘܼܚ̈ܝܹܐ ܤܵܥ̇̄ܪܝܼܢ ܗ̄ܘ̣ܵܘ : ܟܲܕܼ ܡܸܤܬܲܒܼܪܝܼܢ ܗ̄ܘ̣ܵܘ ܛܲܢܵܢܹ̈ܐ . ܡܲܪܦܸܐ ܗ̣̄ܘܲܝܬܿ ܠܗܘܿܢ ܓܹܝܪ : ܕܟܼܠ ܡܸܕܸܡ ܢܸܤܥܪܘܼܢ . ܘ : ܠܟܼܠ ܥܵܒܹ̇ܕܼ ܗ̣̄ܘܲܝܬܿ : ܕܠܵܐ ܢܗܲܝܡܢܘܼܢ ܕܗܵܠܹܝܢ ܥܵܒܼ̇ܕܝܼܢ . ܐܸܡܲܪ ܠܝܼ ܗܵܟܹܝܠ ܐܲܢ̄ܬܿ : ܡܸܛܠ ܐܲܝܕܵܐ ܡܲܪܦܸܐ ܗ̣̄ܘܲܝܬܿ ܕܗܵܠܹܝܢ ܢܸܬܼܥܲܒܼ̈ܕܵܢ ؟ ܘܥܲܠ ܐܲܦܲܝܝ̈ ܐܲܝܠܹܝܢ ܠܐܲܝܠܹܝܢ ܗܵܠܹܝܢ ܚܵܫܹ̇ܝܢ ܗ̄ܘ̣ܵܘ ܛܵܪܹܕܼ ܗ̣̄ܘܲܝܬܿ ܠܗܘܿܢ : ܐܲܝܟܼ ܕܠܵܐ ܢܸܫܬܿܘܘܿܢ ܐܵܦ ܠܵܐ ܕܢܸܫܬܲܡܥܘܼܢ ܥܲܠ ܡܵܐ ܕܡܸܬܿܛܲܪܕܝܼܢ ܗ̄ܘ̣ܵܘ ؟ ܐܲܝܢܵܐ ܪܸܥܝܵܢܵܐ ܐܝܼܬܼ ܗ̄ܘ̣ܵܐ ܠܗܘܿܢ ܥܠܲܝܟ : ܘܐܲܝܢܵܐ ܥܠܲܝ : ܟܲܕܼ ܡܦܲܟܼܘ ܠܡܲܕܼܢܚܵܐ ؟ ܘܟܼܠ ܚܲܕܼ ܚܲܕܼ ܡܸܢܗܘܿܢ ܠܲܡܕܼܝܼܢ̄ܬܹܗ ܡܙܲܗܲܪ ܗ̄ܘ̣ܵܐ : ܕܠܵܐ ܢܸܫܠܡܘܼܢ ܠܐܲܝܠܹܝܢ ܕܐܸܬܿܥܲܪ ܠܘܩܒܲܠܝ . ܡܸܛܠ ܐܲܝܕܵܐ ܐܸܫܬܲܕܲܪ ܗ̄ܘ̣ܵܐ ܕܝܵܛܲܓܡܵܐ ܡ̣ܢ ܡܲܠܟܵܐ ܒܐܝܼܕܲܝ̈ ܠܵܪܸܤܛܘܿܠܵܐܘܿܣ : ܕܢܹܐܠܘܿܨ ܐܸܢܘܿܢ ܕܲܢܩܲܒܿܠܘܼܢ ܗܵܘ̇ ܡܵܐ ܕܠܘܼܩܒܲܠܝ ܐܸܤܬܿܥܲܪ ؟ ܘܐܲܝܟܼ ܕܲܠܘܵܬܼ ܐܲܝܠܹܝܢ ܘܲܒܼܕܲܐܝܟܼ ܐܲܝܠܹܝܢ ܐܝܼܬܲܝܗܘܿܢ ܗ̄ܘ̣ܵܘ ܠܘܵܬܼܝ : ܐܸܫܬܲܕܲܪ ܗܵܘ̇ ܠܘܵܬܼܗܘܿܢ ؟ ܡܸܛܠ ܐܲܝܕܵܐ ܦܵܩܹ̇ܕܼ ܗ̄ܘ̣ܵܐ ܠܗܘܿܢ : ܕܲܢܩܲܒܿܠܘܼܢܵܟܼ ܒܐܲܦܸܤܩ̈ܘܿܦܹܐ ؟ ܘܐܲܝܕܵܐ ܗ̣̄ܝ ܥܸܠܬܼܵܐ ܕܐܲܦܝܼܤܲܬ̤ ܐܸܢܘܿܢ : pb. 399 ܕܲܢܖܲܒܿܠܘܿܢܵܟܼ ܒܐܲܦܸܤܩ̈ܘܿܦܹܐ ؟ ܚܕܼܵܕܹ̈ܐ ܠܵܐ ܚܙܲܝܬܿܘܿܢ : ܘܠܵܐ ܡܲܠܸܠܬܿܘܿܢ ܥܲܡ ܚܕܼܵܕܹ̈ܐ : ܘܠܵܐ ܐܸܡܲܪܬܿܘܿܢ ܘܠܵܐ ܫܡܲܥܬܿܘܿܢ : ܕܡܸܛܠ ܐܲܝܕܵܐ ܥܸܠܬܼܵܐ ܠܦܝܼܓܼܝܼܢ ܗ̣̄ܘܲܝܬܿܘܿܢ . ܘܲܕܼܠܵܐ ܕܝܼܢܵܐ ܘܠܵܐ ܒܘܼܚܵܢܵܐ ܘܠܵܐ ܤܘܼܢܗܵܕܘܿܣ ܗܘ̤ܵܬܼ : ܐܲܝܟܲܢܵܐ ܕܐܲܢ̄ܬܿ ܒܕܼܝܼܢܵܐ ܗܵܘ̇ ܡܵܐ ܕܠܵܐ ܩܲܒܸܿܠܬܿ ܬܩܲܒܸܠ : ܗܸܢܘܿܢ ܕܹܝܢ ܗܵܘ̇ ܡܵܐ ܕܠܵܐ ܩܲܒܸܿܠ̣ܘ ܢܩܲܒܿܠܘܼܢ . ܐܸܠܵܐ ܡܸܢܟܼܘܿܢ ܘܲܠܟܼܘܿܢ ܐܸܬܼܚܲܫܲܒܼܬܿܘܿܢ : ܥܲܡ ܐ̄ܚܪ̈ܵܢܹܐ ܐܸܬܼܪܲܥܝܼܬܘܿܢ : ܥܲܠ ܗܵܠܹܝܢ ܕܲܒܼܗܹܝܢ ܟܹܐܢܵܐܝܼܬܼ ܡܸܬܼܥܲܕܼܾܝܼܢ ܗ̣̄ܘܲܝܬܿܘܿܢ . ܐܲܝܟܲܢܵܐ ܕܲܠܬܼܪ̈ܬܲܝܗܹܝܢ ܤܘܼ̈ܢܗܵܕܘܿ ܟܹܐܢܵܐܝܼܬܼ ܬܲܫܪܘܼܢ : ܐܵܘ ܒܕܼܚܠܬܼܵܐ : ܐܵܘ ܒܲܡܤܲܝܒܿܪܵܢܘܼܬܼܵܐ : ܐܵܘ ܒܡܲܤܲܒܼ ܒܐܲܦܹ̈ܐ : ܐܵܘ ܒܟܼܠܗܹܝܢ ܐܲܟܲܚ̄ܕܼ . ܐܲܝܢܵܐ ܡܲܦܲܩ ܒܪܘܼܚܵܐ ܐܝܼܬܼ ܠܟܼܘܿܢ ܠܘܵܬܼ ܐܲܝܠܹܝܢ ܕܡܸܬܼܥܲܕܿܠܝܼܢ ܒܟܼܘܿܢ : ܕܲܒܼܡܲܤܲܒܼ ܒܐܲܦܹ̈ܐ ܘܲܒܼܡܲܛܥܝܵܢ̈ܘܵܬܼܵܐ ܥܒܲܕܬܿܘܿܢ ܫܠܵܡܵܐ ܡܚܲܦܝܵܐ ؟ ܦܘܼܩܕܵܢܵܐ ܠܲܡ ܕܡܲܠܟܵܐ : ܡܲܠܟܵܐ ܗ̄ܘ̣ ܕܲܦܩܲܕܼ ܠܲܢ ܘܥܲܬܸܕܼ ܠܲܢ ܠܗܵܕܹܐ . ܐܸܡܲܪ : ܡܵܢܵܐ ܡܵܕܹܝܢ ܡܫܲܐܸܠ ܐܲܢ̄ܬܿ ܠܝܼ : ܕܐܲܝܟܲܢܵܐ ܩܲܒܸܿܠ̣ܘ ܠܩܵܬܼܵܪܵܤܝܼܣ ܕܝܼܠܝ : ܗܵܠܹܝܢ ܕܡ̣ܢ ܩܕܝܼܡ ܠܵܐ ܡܩܲܒܿܠܝܼܢ ܗ̄ܘ̣ܵܘ ؟ ܠܵܘ ܠܝܼ ܬܫܲܐܸܠ : ܐܸܠܵܐ ܐܸܢܵܐ ܠܵܟܼ : ܐܲܝܟܲܢܵܐ ܩܲܒܸܠܬܵܗ̇ ܠܗܲܝܡܵܢܘܼܬܼܵܐ ܗܵܝ̇ ܕܡ̣ܢ ܩܕܝܼܡ ܠܵܐ ܡܩܲܒܸܠ ܗ̣̄ܘܲܝܬܿ ؟ ܐܲܝܟܲܢܵܐ ܛܲܫܝܼܬܿ ܠܪܹ̈ܫܲܝܟ : ܗܵܠܹܝܢ ܕܡܸܛܠܵܬܼܗܘܿܢ ܐܸܫܬܿܪܝܼܬܿ ؟ ܐܲܝܟܲܢܵܐ ܩܲܒܿܠܘܼܟܼ ܗܵܠܹܝܢ ܕܲܠܟܼܝܼܠܵܟܼ ܠܵܐ ܩܲܒܸܿܠ̣ܘ ؟ ܐܲܝܟܲܢܵܐ ܕܹܝܢ ܩܲܒܸܠ̣ܘ ܩܵܬܼܵܪܵܤܝܼܣ ܗܵܝ̇ ܕܲܗܘ̤ܵܬܼ ܥܠܲܝ : ܗܵܢ̇ܘܿܢ ܕܠܵܐ ܩܲܒܸܿܠ̣ܘ ܠܪܹ̈ܫܲܝܟ ܪ̈ܲܫܝܼܥܹܐ ؟ ܗܵܠܹܝܢ ܤܢܝܼܩܝܼܢ ܥܲܠ ܫܘܼܐܵܠܵܐ : ܐܵܘ ܥܲܠ ܦܘܼܢܵܝ ܦܸܬܼܓܼܵܡܵܐ . ܠܵܐ ܗ̄ܘ̣ܵܐ pb. 400 ܓܹܝܪ ܕܠܵܐ ܡܲܦܲܩ ܒܪܘܼܚܵܐ ܥܵܒܹ̇ܕܼ ܠܝܼ ܤܘܼܥܪܵܢܵܐ : ܗܵܘ̇ ܕܒܹܗ ܓܲܠܝܵܐܝܼܬܼ ܡ̣ܢ ܟܠ ܐ̄ܢܵܫ ܐܸܬܿܬܿܕܝܼܢܹ̇ܬܼ : ܟܲܕܼ ܨܵܒܹ̇ܝܢ ܘܟܲܕܼ ܠܵܐ ܨܵܒܹ̇ܝܢ : ܐܸܠܵܐ ܕܲܠܩܘܼܒܼܠܵܐ : ܐܵܦ ܥܲܠ ܡܲܦܲܩ ܒܪܘܼܚܵܐ ܐ̄ܚܪܹܢܵܐ ܡܲܤܢܸܩ ܠܝܼ . ܠܐܲܝܠܹܝܢ ܗܵܟܹܝܠ ܕܒܼܵܥܹ̇ܝܢ ܠܲܡܒܲܚܵܢܘܼ : ܗܸܢܹܝܢ ܗܵܠܹܝܢ ܡܵܘ̈ܕܥܵܢ ܠܗܘܿܢ ܐܲܝܲܟܲܢܵܐ ܗ̤ܘܲܝ̈ : ܟܲܕܼ ܐܵܦ ܐܲܢ̄ܬܿܘܿܢ ܥܲܡܝܼ ܡܵܘܕܹܝܢ ܐܢ̄ܬܿܘܿܢ ܒܗܵܕܹܐ . ܗܸܢܘܿܢ ܓܹܝܪ ܠܢܲܦܫܗܘܿܢ ܫܵܪܹܝܢ . ܘܲܒܼܕܼܝܼܢܵܐ ܕܝܼܠܗܘܿܢ ܢܲܦܫܗܘܿܢ ܚܲܝܸܒܼܘ . ܕܠܵܐ ܗ̄ܘ̣ܵܐ ܠܐܲܝܠܹܝܢ ܕܡ̣ܢ ܤܘܼܢܗܵܕܘܿܣ ܐܸܬܼܒܿܚܸܢ ܩܲܒܸܠ̣ܘ ܗ̄ܘ̣ܵܘ : ܐܸܠܵܐ ܠܐܲܝܠܹܝܢ ܕܡ̣ܢ ܫܵܘܬܵܦܘܼܬܼܵܐ ܕܲܬܼܪ̈ܲܝܟܿܘܿܢ ܩܲܒܸܿܠܬܿܘܿܢ ܠܡܸܫܪܵܐ : ܟܲܕܼ ܨܵܒܹ̇ܝܢ ܐܢ̄ܬܿܘܿܢ ܘܟܲܕܼ ܠܵܐ ܨܵܒܹ̇ܝܢ ܐܲܢ̄ܬܿܘܿܢ : ܠܒܲܪ ܡ̣ܢ ܫܲܪܟܵܐ ܕܲܐ̄ܚܪ̈ܵܢܹܐ . ܐܲܝܟܲܢܵܐ ܕܠܵܐ ܒܲܫܡܵܐ ܕܤܘܼܢܗܵܕܘܿܣ ܢܸܫܪܘܿܢ : ܠܗܵܠܹܝܢ ܕܐܵܘ ܛܵܒܼܵܐܝܼܘܼ ܐܵܘ ܒܝܼܫܵܐܝܼܬܼ ܒܥ̣ܵܘ ܗ̄ܘ̣ܘ ܚܕܼܵܐ ܙܒܲܢ . ܐܸܠܵܐ ܕܲܢܚܵܘܘܿܢ ܕܐܲܝܠܹܝܢ ܕܫܵܦ̇ܪ̈ܵܢ ܠܡܲܠܟܵܐ ܥ̣ܒܲܕܼܘ : ܠܲܡܩܲܒܵܠܘܼ ܠܗܵܠܹܝܢ ܕܐܸܤܬܿܥܲܪ ܠܘܼܩܒܲܠܝ : ܟܲܕܼ ܡ̣ܢ ܩܕܝܼܡ ܠܵܐ ܡܩܲܒܿܠܝܼܢ ܗ̄ܘ̣ܵܘ . ܒܪܲܡ ܕܹܝܢ ܐܵܦ ܠܡܸܥܪܲܩ ܡ̣ܢ ܥܘܼܗܕܵܢܵܐ ܕܩܹܦܵܠܹ̈ܐܹܐ ܚܦܝܼܛܝܼܢ ܗ̄ܘ̣ܵܘ : ܘܐܲܚܝܼܕܝܼܢ ܗ̄ܘ̣ܵܘ ܒܗܵܠܹܝܢ ܬܪܹܝܢ ܓܲܒܿܝܼ̈ܢ : ܠܘܼܩܒܲܠ ܚܕܼܵܕܹ̈ܐ . ܐܲܢ̄ܬܿ ܠܲܫܪܵܝܵܐ ܕܝܼܠܝܼ : ܘܗܵܢ̇ܘܿܢ ܠܲܫܪܵܝܵܐ ܕܩܹܦܵܠ̈ܐܹܐ ܕܝܼܠܵܟܼ : ܗܵܢ̇ܘܿܢ ܕܡܸܛܠܵܬܼܗܘܿܢ ܩܲܒܸܠܢ ܟ̱ܠܹܗ ܬܥܵܫܵܐ . ܐܸܢܵܐ ܕܹܝܢ ܟܠ ܚܲܫ̈ܝܼܢ ܩܲܒܿܠܹ̇ܬܼ ܘܠܵܐ ܐܲܫ̇ܠ̱ܡܹܬܼ : ܬܸܬܼܐܡܲܪ ܕܹܝܢ ܒܥܘܼܕܼܪܵܢܵܐ ܕܐܲܠܵܗܵܐ ܐܵܦ ܠܵܐ ܡܲܫܠܸܡ ܐ̄ܢܵܐ : ܥܕܲܡܵܐ ܠܡܲܦܲܩܬܵܗ̇ ܐ̄ܚܪܵܝܬܼܵܐ ܕܲܢܫܲܡܬܼܝ . ܡܸܛܠ ܗܵܢܵܐ ܒܗܵܝ̇ ܕܩܲܒܸܿܠ̣ܘ ܠܗܵܠܹܝܢ ܕܡ̣ܢ pb. 401 ܩܕܼܵܝܡ ܠܵܐ ܩܲܒܸܠ̣ܘ : ܠܢܲܦܫܗܘܿܢ ܗܵܘܹ̇ܝܢ ܡܚܲܝ̈ܒܼܵܢܹܐ : ܘܲܡܒܲܛܠܝܼܢ ܐܵܦ ܠܐܲܝܠܹܝܢ ܕܐܸܤܬܿܥܗܲܪ ܠܘܼܩܒܲܠܝ . ܒܒܼܘܼܛܵܠܵܐ ܓܹܝܪ ܕܩܹܦܵܠܹ̇ܐܹܐ : ܡܸܬܼܒܲܛܠܵܐ ܥܲܡܗܘܿܢ ܐܵܦ ܩܵܬܼܵܪܵܤܝܼܣ ܕܝܼܠܝܼ . ܐܵܘ ܠܵܐ ܗ̄ܘ̣ܵܐ ܡܸܛܠ ܕܠܵܐ ܩܲܒܿܠܹ̇ܬܼ ܠܗܵܠܹܝܢ : ܗܘ̤ܵܐ ܗ̄ܘ̣ܵܐ ܫܪܵܝܵܐ ܕܝܼܠܝܼ ؟ ܥܸܠܬܼܵܐ ܓܹܝܪ ܐ̄ܚܪܹܬܼܵܐ ܠܲܝܬܿ ܠܵܗ̇ ܠܩܵܬܼܵܪܤܝܼܣ ܕܝܼܠܝܼ . ܐܸܠܵܐ ܐܵܡܲ݁ܪ ܐܲܢ̄ܬܿ : ܕܠܵܐ ܠܲܡ ܒܲܛ̇ܠܹܬܼ ܐܸܢܘܿܢ ܠܩܹܦܵܠܹ̇̄ܐܹܐ . ܩܲܒܿܠܹ̇ܬܼ ܕܹܝܢ ܠܝܘܿܗܲܝܢܝܼܣ ܕܐܵܘܕܝܼ ܥܲܡܝܼ ܘܲܫܠܸܡ̣ ܠܝܼ ܒܗܲܝܡܵܢܘܼܬܼܵܐ ܕܲܠܩܘܼܒܼܠܵܟܼ . ܗܸܢܹܝܢ ܗܵܠܹܝܢ ܐܸܡ݂ܲܪ ܐܵܦ ܝܘܿܗܲܢܝܼܣ : ܕܩܲܒܸܿܠ̇ܬܵܟܼ ܠܲܡ ܩܘܼܪܸܠܘܿܣ : ܕܐܵܘܕܝܼܬܿ ܥܲܡܝܼ ܒܡܸܠܹ̈ܐ ܕܗܲܝܡܵܢܘܼܬܼܵܐ . ܡܲܢ̣ܘܼ ܗܵܟܹܝܠ ܗܵܘ̇ ܕܩܲܒܸܿܠ̣ ܚܲܒܼܪܹܗ ؟ ܘܡܲܢ̣ܘܼ ܗܵܘ̇ ܕܐܸܬܼܩܲܒܲܠ ؟ ܗܸܢܹܝܢ ܓܹܝܪ ܟܲܕܼ ܗܸܢܹܝܢ ܐܵܡ̇ܪܝܼܢ ܐܢ̄ܬܿܘܿܢ ܬܪ̈ܲܝܟܿܘܿܢ : ܘܲܡܦܝܼܤܝܼܢ ܐܢ̄ܬܿܘܿܢ ܠܐܲܝܠܹܝܢ ܕܲܤܕܲܩ̣ܘ ܢܲܦܫܗܘܿܢ : ܡܲܦܪܲܫ̣ܘ ܡ̣ܢ ܫܲܝܢܵܐ ܡܲܛܥܝܵܢܵܐ ܕܲܥܒܲܕܬܿܘܿܢ . ܐܲܢ̄ܬܿ ܡ̇ܢ : ܒܗܵܝ̇ ܕܩܲܒܸܿܠ̣ܘ ܗܵܢ̇ܘܿܢ ܠܲܫܪܵܝܵܐ ܕܝܼܠܝܼ : ܗܵܘ̇ ܕܠܵܐ ܡܩܲܒܿܠܝܼܢ ܗ̄ܘ̣ܵܘ ܠܹܗ ܡ̣ܢܪ ܩܕܼܝܼܡ . ܕܩܲܒܸܿܠ̣ܘ ܐܵܦ ܠܩܹ̈ܦܵܠܹܐܹܐ ܗܵܠܹܝܢ ܕܠܵܐ ܡܩܲܒܸܿܠ ܗ̄ܘܹ̇ܝܬܼ ܐܸܢܵܐ : ܡܲܤܒܲܪ ܗ̣̄ܘܲܝܬܿ . ܘܗܵܘ̇ : ܡܸܛܠ ܕܠܵܐ ܡܩܲܒܸܿܠ ܠܡܸܟܼܬܲܒܼ ܒܲܤܝܵܡܵܐ ܕܗܲܝܡܵܢܘܼܬܼܵܐ ܠܩܹ̈ܦܵܠܹܐܹܐ ܕܝܼܠܵܟܼ : ܗܵܢ̇ܘܿܢ ܕܲܒܼܗܘܿܢ ܡܸܬܼܥܲܫܲܢ ܗ̣̄ܘܲܝܬܿ ܕܢܸܫܠ̱ܡܘܼܢ ܥܲܡܵܟܼ : ܒܐܲܠܹܝܢ ܕܲܬܼܪܝܼܨܵܐܝܼܬܼ ܡܩܲܛ̱ܪܓܼܝܼܢ ܗ̄ܘ̣ܵܘ ܠܗܘܿܢ . ܐܵܘ ܓܹܝܪ ܠܵܘ ܡܸܛܠ ܗܵܠܹܝܢ ܐܝܼܬܹܝܗ̇ ܗ̄ܘ̣ܵܬܼ ܟ̱ܠܵܗ̇ ܒܥܵܬܲܢ ܘܲܩܪܵܒܲܢ ܘܬܲܟܼܬܿܘܼܫܲܢ : ܕܠܵܐ ܢܩܲܒܸܿܠ ܐܸܢܘܿܢ ؟ ܐܸܠܵܐ ܐܝܼܬܼ ܠܡܹܐܡܲܪ : ܕܠܵܐ ܗ̄ܘ̣ܵܐ ܡܸܛܠ ܕܐܸܬܼܒܲܛܲܠܘ : ܠܵܐ ܐܸܬܼܟܬܸܒܼܘ ܒܲܤܝܵܡܵܐ ܕܗܲܝܡܵܢܘܼܬܼܵܐ : pb. 402 ܟܲܕܼ ܐܸܬܼܥܒܸܕܼ ܫܠܵܡܵܐ : ܐܸܠܵܐ ܡܸܛܠ ܕܐܝܼܬܲܝܗܘܿܢ ܗ̄ܘ̣ܵܘ ܕܠܵܐ ܦܘܼܠܵܓܼܵܐ ܘܲܕܼܠܵܐ ܒܥܵܬܼܵܐ . ܐܸܢܗ̤ܘ ܕܟܼܠܵܗ̇ ܒܥܵܬܲܢ ܘܚܸܪܝܼܢܲܢ ܡܸܛܠ ܒܘܼܛܵܠܵܐ ܘܲܫܪܵܝܵܐ ܕܗܵܠܹܝܢ ܐܝܼܬܹܝܗ̇ ܗ̄ܘ̣ܵܬܼ : ܠܵܐ ܗ̄ܘ̣ܵܐ ܡܸܛܠ ܡܸܕܸܡ ܐ̄ܚܪܹܝܢ ܠܵܐ ܐܸܬܼܟܹܬܸܒܼܘ ܟܲܕܼ ܐܸܬܼܥܒܸܕܼ ܫܠܵܡܵܐ : ܐܸܠܵܐ ܐܸܢ ܕܠܵܐ ܐܸܬܼܩܲܒܲܠܘ ܗ̄ܘ̣ܵܘ ܡ̣ܢ ܪܸܥܝܵܢܵܐ ܘܫܲܠܡܘܼܬܼܵܐ ܕܓܼܵܘܵܐ : ܐܲܝܟܲܢܵܐ ܗܵܟܹܝܠ ܠܝܒܼܝܼܟܼ ܐܲܢ̄ܬܿ ܠܗܘܿܢ : ܠܗܵܠܹܝܢ ܐܲܝܟܼ ܐܲܝܠܹܝܢ ܕܐܸܬܼܩܲܒܲܠܘ : ܗܵܢ̇ܘܿܢ ܕܠܵܐ ܐܸܬܼܩܲܒܲܠܘ ܒܬܼܵܘ̈ܕܝܵܬܼܟܼܘܿܢ ؟ ܠܵܐ ܓܹܝܪ ܡܸܫܬܲܒܼܩܝܼܢ ܗ̄ܘ̣ܵܘ ܗܵܠܹܝܢ : ܒܡܸܨ ܥܲܬܼ ܐܵܘܝܘܼܬܼܵܐ : ܕܐܲܢ̄ܬܿ ܘܗܵܠܟܼ ܒܗܘܿܢ ܐܲܝܟܼ ܕܒܼܵܐܪ̈ܬܵܕܘܿܟܼܿܤܹܐ ܬܸܬܼܚܲܫܚܘܼܢ : ܗܵܢ̇ܘܿܢ ܕܹܝܢ ܕܲܒܼܡܲܕܢܚܵܐ ܐܲܝܟܼ ܕܒܼܗܲܪ̈ܵܛܝܼܩܹܐ . ܗܵܕܹܐ ܓܹܝܪ : ܠܵܐ ܐܝܼܬܹܝܗ̇ ܚܕܼܵܐ ܐܵܘܝܘܼܬܼܵܐ ܕܗܲܝܡܵܢܘܼܬܼܵܐ : ܐܸܠܵܐ ܚܸܪ̈ܝܵܢܹܐ ܘܦܵܠܓ̈ܘܵܬܼܵܐ . ܒܪܲܡ ܡܸܛܠ ܐܲܝܕܵܐ ܠܵܐ ܗ̄ܘ̣ܵܐ ܒܬܼܵܘܕܝܼܬܼܵܐ ܕܒܲܟܼܬܼܝܼܗܒܼܵܬܐ ܗܘ̤ܵܐ ܒܘܼܛܵܠܵܐ ܕܗܵܠܹܝܢ : ܐܸܠܵܐ ܐܸܫܬܿܒܸܩܘ ܗ̄ܘ̣ܵܘ ؟ ܩܲܕܼܡܵܝܑܬܼ ܡ̇ܢ : ܡܸܛܠ ܕܝܵܗ̇ܒܿܝܼܢ ܗ̄ܘ̣ܵܘ ܐܲܬܼܪܵܐ ܠܲܩܛܝܼܪܵܐ ܕܡܲܠܟܿܘܼܬܼܵܐ : ܘܒܼܵܥܹ̇ܝܢ ܗ̄ܘ̣ܵܘ ܕܟܼܠ ܐܲܝܟܼ ܕܗ̤ܘ ܢܸܥܒܿܕܘܼܢ ܫܲܝܢܵܐ . ܒܵܬܲܪ ܗܵܕܹܐ : ܡܸܛܠ ܕܒܼܵܥܹ̇ܝܢ ܗ̄ܘ̣ܵܘ ܕܢܸܥܒܿܕܼܘܼܢ ܒܹܗ ܛܲܝܒܿܘܼܬܼܵܐ : ܕܠܵܐ ܒܲܟܼܬܼܝܼ̈ܒܼܵܬܼܵܐ ܢܲܚܪܸܡ ܠܩ݂̈ܦܵܠܹܐܹܐ ܕܝܼܠܹܡ . ܒܲܕܼ ܡܸܤܦܩܲܬ̤ ܠܗܘܿܢ ܕܠܵܐ ܢܩܲܒܿܠܘܼܢ ܐܸܢܘܿܢ : ܘܐܵܦ ܠܵܐ ܒܲܟܼܬܼܝܼ̈ܒܼܵܬܼܵܐ ܢܲܟܼܬܿܒܼܘܼܢ ܐܸܢܘܿܢ : ܠܗܵܢܘܿܢ ܕܒܲܩܛܝܼܪܵܐ ܒܵܥܹ̇ܐ ܗ̄ܘ̣ܵܐ ܕܢܸܬܼܩܲܒܠܘܼܢ ܩܲܕܼܡܵܝܑܬܼ . ܡܸܛܠ ܐܲܝܕܵܐ ܕܹܝܢ ܗܵܢܵܐ ܩܲܒܸܿܠ̣ ܗ̄ܘ̣ܵܐ : ܕܒܸܠܥܵܕܼ ܡ̣ܢ ܟܬܼܝܼ̈ܒܼܵܬܼܵܐ ܢܸܫܬܲܒܼܩܘܼܢ : ܐܸܢ ܗܵܕܹܐ ܨܵܒܹ̇ܐ ܗ̄ܘ̣ܵܐ : ܐܲܝܟܼ ܡܵܐ ܕܐܵܦ ܨܵܒܹ̇ܐ : ܕܢܼܬܼܩܲܒܿܠܘܼܢ ܐܲܝܟܼ ܐܵܪ̈ܬܵܕܘܿܟܿܤܹܐ ؟ pb. 403 ܩܲܕܼܡܵܝܑܬܼ ܡ̇ܢ : ܕܠܵܐ ܢܹܐܬܸܐ ܠܐܲܢܲܢܩܹܐ ܕܲܕܪܵܫܵܐ ܘܢܸܦܸܠ̣ . ܘܲܢܩܘܼܡܘܼܢ ܠܩܘܼܒܼܠܹܗ ܡܲܕܢܚܵܝ̈ܐ : ܘܡ̣ܢ ܩܕܼܵܡ ܟܠ ܡܸܕܸܡ ܢܸܒ̣ܥܘܿܢ ܕܢܸܫܬܿܪܸܐ ܥܲܠ ܗܵܠܹܝܢ : ܐܲܝܟܼ ܐܲܝܢܵܐ ܕܐܸܬܼܚܲܝܲܒܼ : ܗܵܕܹܐ ܕܕܼܵܚܹ̇ܠ ܗ̄ܘ̣ܵܐ ܡܸܢܵܗ̇ . ܐܵܐܲܢܩܹܐ ܗ̄ܘ̣ܵܬܼ ܓܹܝܪ : ܕܟܲܕܼ ܡܸܬܼܐܠܸܨ ܗ̄ܘ̣ܵܐ ܘܡܸܬܼܚܢܸܩ : ܕܢܲܗܝܼܪܵܐܝܼܬܼ ܢܹܐܡܲܪ ܗܵܘ̇ ܡܵܐ ܕܲܡܗܲܝܡܸܢ ܗ̄ܘ̣ܵܐ . ܕܐܵܘ ܐܲܝܟܼ ܡܵܐ ܕܐܝܼܬܼ ܗ̄ܘ̣ܵܐ ܒܩܹ̈ܦܵܠܹܐܹܐ ܘܒܸܐܓܲܪܬܹܗ ܢܸܬܼܚܙܸܐ ܕܲܡܗܲܝܡܵܢ : ܐܵܘ ܐܸܢܕܹܝܢ ܠܵܐ : ܘܐܲܝܟܼ ܡܲܕܼܢܚܵܝܹ̈ܐ ܐܵܦ ܗ̤ܘ ܡܸܬܼܪܲܥܸܐ ܗ̄ܘ̣ܵܐ . ܒܬܲܪ̈ܬܲܝܗܹܝܢ ܡܸܬܼܩܲܟܛܪܲܓܼ ܗ̄ܘ̣ܵܐ . ܐܵܘ ܕܗܸܢܹܝܢ ܟܲܕܼ ܗܸܢܹܝܢ ܐܵܡܲ݁ܪ : ܘܡܸܬܼܚܙܸܐ ܗ̄ܘ̣ܵܐ ܐܵܘ ܐܲܝܟܼ ܥܸܵܒܹ̇ܕܼ ܒܝܼ̈ܫܬܼܵܠܐ : ܐܵܘ ܐܲܝܟܼ ܗܲܪܵܛܝܼܩܵܐ ܢܲܗܝܼܪܵܐܝܼܬܼ ܡܸܬܼܓܠܸܐ ܗ̄ܘ̣ܵܐ . ܐܲܝܟܼ ܕܠܵܐ ܕܹܝܢ ܢܸܚܲܫ ܗܵܕܹܐ : ܒܨܒܼܝܵܢܹܗ ܫܠܸܡ̣ ܘܲܢܤܲܒܼ : ܐܲܝܟܲܢܵܐ ܕܢܸܗܘܸܐ ܠܗܘܿܢ ܫܠܵܡܵܐ : ܒܸܥܵܕܼ ܡ̣ܢ ܟܬܼܝܼ̈ܒܼܵܬܼܵܐ ܕܩܹ̈ܦܵܠܹܐܹܐ . ܒܵܬܲܪܟܸܢ ܕܹܝܢ : ܕܢܸܬܿܠܘܼܢ ܠܹܗ ܗܵܠܹܝܢ ܕܲܥܠܲܝ : ܗܵܘ̇ ܡܵܐ ܕܲܒܼܵܥܹ̇ܐ ܗ̄ܘ̣ܵܐ : ܗܵܢܵܘ ܕܹܝܢ ܫܪܵܝܵܐ ܕܝܼܠܝܼ : ܐܲܝܟܲܢܵܐ ܕܠܵܐ ܢܸܗܘܸܐ ܠܝܼ ܬܘܼܒܼ ܦܘܼܢܵܝܐ . ܒܗܵܝ̇ ܕܟܼܠܗܘܿܢ ܐܲܡܲܚ̄ܕܼ ܐܸܫܬܼܿܘܝܼܘ ܥܠܲܝ : ܗܵܘ̇ ܡܵܐ ܕܡ̣ܢ ܫܘܼܪܵܝܵܐ ܚܦܝܼܛ ܗ̄ܘ̣ܵܐ ܥܠܵܘܗܝ . ܒܪܲܡ ܕܹܝܢ ܠܵܐ ܐܲܨܠܲܚ : ܡܸܛܠ ܕܡ̣ܢ ܩܛܝܼܪܵܐ ܕܡܲܠܟܿܘܼܬܼܵܐ ܗ̄ܘ̣ܵܐ : ܘܠܵܘ ܡ̣ܢ ܕܝܼܢܵܐ ܟܹܐܢܵܐ . pb. 404 ܐܸܓܲܪܬܵܐ ܕܩܘܼܪܸܠܘܿܣ ܕܲܠܘܵܬܼ ܐܵܩܵܩܝܼܣ ܐܲܦܸܤܩܘܿܦܵܐ ܕܡܝܼܠܝܼܛܝܼܢܵܐ : ܠܘܵܬܼ ܐܲܝܠܹܝܢ ܕܡܸܬܼܥܲܕܿܠܝܼܢ ܗ̄ܘ̣ܵܘ ܒܹܗ : ܥܲܠ ܫܠܵܡܵܐ ܕܲܥ̣ܒܲܕܼ ܠܘܵܬܼ ܡܲܕܼܢܚܵܝܹ̈ܐ . ܘܕܲܐܝܟܲܢܵܐ ܐܝܼܬܲܝܗܘܿܢ ܠܘܵܬܼ ܗܵܢܘܿܢ ܕܡܸܬܼܥܲܕܿܠܝܼܢ ܒܲܫܠܵܡܵܐ ܕܲܗܘ̤ܵܐ : ܡܲܦܲܩ ܒܪܘܼܚܵܐ ܥܸܒܼ̇ܕܹܬܼ . ܗܵܘ̇ ܡ̇ܢ ܢܦܲܩ̣ ܪܘܼܚܵܐ : ܐܲܝܟܼ ܡ̇ܢ ܕܠܵܐ ܩܲܒܸܠ̣ ܐܸܢܘܿܢ ܠܩܹ̈ܦܵܠܹܠܹܐ ܕܝܼܠܵܟܼ : ܐܸܠܵܐ ܐܲܦܸܩ̣ ܐܵܢܘܿܢ : ܗܵܢܘܿܢ ܕܟܼܠܗܘܿܢ ܚܦܝܼܛܝܼܢ ܗ̣̄ܘܲܝܬܿܘܿܢ ܥܠܲܝܗܘܿܢ . ܗܵܢܵܐ ܕܹܝܢ ܐܵܡܲ݁ܪ : ܕܠܵܐ ܩܲܒܸܿܠ̣ ܗ̄ܘ̣ܵܐ ܕܢܲܚܪܸܡ ܐܸܢܘܿܢ : ܟܲܕܼ ܛܵܒܼ ܥܲܠ ܗܵܕܹܐ ܚܦܝܼܛܝܼܢ ܗ̄ܘ̣ܵܘ ܕܢܲܚܪܡܘܼܢ ܠܪܹ̈ܫܹܐ . ܘܗܵܘ̇ ܡ̇ܢ ܠܲܡ ܕܐܵܨܵܐ ܗ̄ܘ̣ܵܬܼ ܠܟܼܘܿܢ ܥܠܵܘܗܝ : ܕܠܵܐ ܕܹܝܢ ܡܸܬܼܗܲܝܡܢܵܐ ܗ̄ܘ̣ܵܬܼ ܥܸܒܼ̇ܕܹܬܼ : ܕܲܒܼܨܒܼܝܵܢܗܘܿܢ ܩܲܒܸܿܠ̣ܘ ܠܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܕܒܼܐܝܼܕܹܗ ܐܵܦ ܠܩܹ̈ܦܵܠܹܐܹܐ ܩܲܒܸܿܠ̣ܘ . ܗܵܘ̇ ܕܹܝܢ : ܕܩܲܒܸܿܠ̣ ܠܩܵܬܼܵܪܵܤܝܼܣ ܠܵܐ ܟܵܦܲܪ . ܐܸܠܵܐ ܡܸܛܠ ܕܩܲܒܼܠܬܿ ܘܐܵܘܕܲܝܼܬܿ ܒܲܟܼܬܼܝܼ̈ܒܼܵܬܼܵܐ ܠܗܲܝܡܵܢܘܼܬܼܵܐ ܗܵܝ̇ ܕܡܸܫܬܲܪܝܵܐ ܒܵܗ̇ ܩܵܬܼܵܪܵܤܝܼܣ ܟܲܕܼ ܐܵܡܲ݁ܪ : ܕܲܕܠܵܐ ܚܸܪܝܵܢܵܐ ܐܝܼܬܼ ܠܵܟܼ ܠܘܵܬܲܢ ܗܲܝܡܵܢܘܼܬܼܵܟܼ ܒܲܟܼܬܼܝܼ̈ܒܼܵܬܼܵܐ ܠܟܹܐܢܘܼܬܼܵܐ ܕܡܸܠܲܝ̈ܢ : ܕܲܡܦܲܪܸܫ ܐܲܢ̄ܬܿ ܠܲܟܼܝܵܢܹ̈ܐ ܘܠܲܒܼ̈ܢܵܬܼ ܩܵܠܹ̈̄ܐ ܐܲܠܵܗܵܝ̈ܬܼܵܐ ܕܥܲܠ ܬܪ̈ܲܝܗܘܿܢ ܟܝܵܢܹ̈ܐ : ܗܵܘ̇ ܡܵܐ ܕܲܚܦܝܼܛܝܼܢ ܗ̄ܘ̣ܵܝܢ ܟ̱ܠܲܢ ܠܡܵܘܕܼܵܝܘܼ : ܘܠܵܐ ܐܵܘܕܝܼܬܿ . ܗܵܕܹܐ ܠܲܡ ܗܵܫܵܐ ܗܘ̤ܵܬܼ . ܡܩܲܕܡܵܐ ܓܹܝܪ ܘܲܡܩܝܼܡܵܐ ܒܟܼܠ ܙܢܵܐ ܕܐܝܼܬܼ : ܠܗܵܘ̇ ܡܵܐ ܕܐܵܠ̇ܨܵܐ ܥܠܵܘܗܝ ܒܗܲܝܡܵܢܘܼܬܼܵܐ . ܠܲܡܩܲܝܵܡܘܼ ܕܹܝܢ ܐܵܦ ܠܐܲܝܠܹܝܢ ܕܲܐܸܬܼܥܫܸܩܘ ܥܠܲܝܗܹܝܢ ܠܵܐ ܟܠܲܝܢ : ܐܸܠܵܐ ܝܲܬܿܝܼܪܵܐܝܼܬܼ ܥܒܲܕܼܢ ܚ̄ܢܲܢ ܫܒܼܝܼܠܵܐ . pb. 405 ܘܗܵܘ̇ ܡ̇ܢ ܐܵܡܲ݁ܪ : ܕܥܸܒܼ̇ܕܹܬܼ ܐܸܢܘܿܢ ܕܢܹܐܡܪܘܼܢ ܝܵܠܕܲܬܼ ܐܲܠܵܗܵܐ : ܗܵܘ̇ ܡܵܐ ܕܠܵܐ ܡܩܲܒܿܠܝܼܢ ܗ̄ܘ̣ܵܘ ܩܲܕܼܡܵܝܑܬܼ . ܡܸܬܼܪܵܘܪܲܒܼ ܕܹܝܢ ܘܡܸܬܿܬܿܪܝܼܡ : ܒܠܘܼܩܒܲܠ ܐܲܝܠܹܝܢ ܕܡܸܬܼܚܪܹܝܢ ܗ̄ܘ̣ܵܘ ܠܘܼܩܒܲܠ ܬܵܘܕܝܼܬܼܵܐ ܗܵܕܹܐ . ܗܵܢܵܐ ܕܹܝܢ ܐܵܘܕܝܼ : ܕܲܠܝܵܠܕܲܬܼ ܐܵܠܗܵܐ ܐܵܘ ܫܚܝܼܡܵܐܝܼܬܼ ܩܲܒܿܠܹ̇ܬܼ . ܐܵܠܨܵܐ ܓܹܝܪ ܠܡܹܐܡܲܪ ܪܸܥܝܵܢܵܐ : ܗܵܘ̇ ܕܡܸܛܠܵܬܹܗ ܡܸܬܼܒܲܛܠܵܐ ܚܕܸܿܝܘܼܬܼܵܐ ܩܢܘܿܡܵܝܬܼܵܐ ܘܲܟܼܝܵܢܵܝܬܼܵܐ ܕܐܲܠܵܗܵܐ : ܘܝܲܠܕܵܐ ܟܝܵܢܵܝܵܐ ܕܡ̣ܢ ܐܲܢ̄ܬܿܬܼܵܐ . ܐܵܡܲ݁ܪ ܓܹܝܪ : ܕܡܵܘܕܹܝܢ ܚ̄ܢܲܢ ܠܩܲܕܝܼܫܬܼܵܐ ܡܲܪܝܲܡ ܝ̇ܠܕܲܬܼ ܐܵܠܵܗܵܐ : ܡܸܛܠ ܕܐܸܬܼܒܲܤܲܪ ܘܐܸܬܼܒܲܪܢܲܫ ܡܸܢܵܗ̇ ܐܠܵܗܵܐ ܡܸܠܬܼܵܐ . ܘܡܸܢܹܗ ܕܒܲܛܢܵܐ : ܐܸܬܼܚܲܝܲܕܼ ܒܹܗ ܠܗܲܝܟܿܠܵܐ ܕܐܸܬܼܢܤܸܒܼ . ܘܠܵܐ ܗ̄ܘ̣ܵܐ ܕܐܸܬܼܝܼܠܸܕܼ : ܐܸܠܵܐ ܕܐܸܬܼܚܲܝܲܕܼ ܠܗܲܝܟܿܠܵܐ ܕܐܸܬܼܢܤܸܒܼ . ܘܐܸܬܼܝܼܠܸܕܼ ܡܸܢܵܗ̇ . ܠܵܐ ܓܹܝܪ ܡ̣ܢ ܫܡܵܐ ܕܝܲܠܕܵܐ ܡܸܫܬܲܐܠܝܼܢ ܚ̄ܢܲܢ : ܐܸܠܵܐ ܡ̣ܢ ܚܵܕܼܵܝܘܼܬܼܵܐ ܩܢܘܿܡܵܝܬܼܵܐ ܕܐܲܠܵܗܵܐ ܡܸܠܬܼܵܐ . ܡܸܛܠ ܗܵܕܹܐ : ܥܒܲܕܸܢ ܕܬܸܬܼܒܲܛܲܠ . ܘܗܵܘ̇ ܡ̇ܢ : ܐܲܠܵܗܵܐ ܡܫܲܠܡܵܢܵܐ ܘܒܲܪ ܐ̄ܢܵܫܵܐ ܡܫܲܠܡܵܢܵܐ ܐܵܡܲ݁ܪ ܥܲܠ ܐܲܠܵܗܵܐ ܡܸܠܬܼܵܐ : ܕܐܝܼܬܼܵܘܗܝ ܒܐܘܼܤܝܼܵܐ ܬܲܪ̈ܬܲܝܗܹܝܢ . ܘܡܸܛܠ ܗܵܕܹܐ ܠܲܡ ܟܬܲܒܼ ܟܲܕܸ ܐܵܡܲ݁ܪ : ܡ̣ܢ ܩܕܼܵܡ ܥܵܠܡܹ̈ܐ ܡ̣ܢ ܐܲܒܼܵܐ ܐܸܬܼܝܼܠܸܕܼ : ܒܐܲܠܵܗܘܼܬܹܗ . ܒܚܲܪܬܼܵܐ ܕܹܝܢ ܕܝܵܘ̈ܡܵܬܼܵܐ : ܗ̤ܘ ܟܲܕܼ ܗ̤ܘ ܡܸܛܠܵܬܲܢ ܘܡܸܛܠ ܦܘܼܪܩܵܢܲܢ : ܐܸܬܼܠܸܕܼ ܡ̣ܢ ܡܲܪܝܲܡ ܒܬܼܘܼܠܬܼܵܐ : ܒܐ̄ܢܵܫܘܼܬܹܗ . ܗ̤ܘ ܠܲܡ ܟܲܕܼ ܗ̤ܘ ܐܵܡܲ݁ܪ ܕܡ̣ܢ ܐܲܒܼܵܐ : ܘܡ̣ܢ ܡܲܪܝܲܢ ܒܬܼܘܼܠܬܼܵܐ ܐܸܬܼܝܼܠܸܕܼ ܒܐ̄ܢܵܫܘܼܬܼܵܐ . ܐܵܦ ܗܵܪܟܵܐ ܬܘܼܒܼ : ܡܸܛܠ ܕܠܵܐ ܒܲܚܸܢܘ ܢܲܗܝܼܪܵܐܝܼܬܼ ܠܲܡܩܲܝܵܡܘܼ ܠܐܲܝܠܹܝܢ ܕܐܸܬܼܒܿܥܝܼ ܐܵܘ ܕܡܸܬܼܒܲܥ̈ܝܼܢ : ܗܵܢܵܘ ܕܹܝܢ ܠܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ : ܒܲܪܢܵܫܵܐ ܡܫܲܠܡܵܢܵܐ ܡ̣ܢ ܢܲܦܫܵܐ ܡܠܝܼܠܬܼܵܐ ܘܡ̣ܢ ܦܲܓܼܪܵܐ : ܐܲܝܟܲܢܐ ܕܲܡܫܝܼܚܵܐ pb. 406 ܘܲܒܼܪܵܐ ܘܝܼܫܘܿܥ ܐܝܼܬܼܵܘܗܝ ܒܐܘܼܤ̈ܝܼܵܣ ܬܲܪ̈ܬܲܝܗܹܝܢ . ܘܲܒܼܟܼܠ ܡܸܕܸܡ ܐܝܼܬܼܵܘܗܝ ܐܲܠܵܗܵܐ : ܐܲܟܼܙܢܵܐ ܕܒܲܪܢܵܫܵܐ ܒܲܟܼܝܵܢܵܐ . ܘܲܒܼܟܸܠ ܡܸܕܸܡ ܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ : ܐܲܝܟܼ ܙܢܵܐ ܕܐܲܠܵܗܵܐ ܡܸܠܬܼܵܐ . ܒܐܘܼܤܝܼܵܐ ܐܝܼܬܲܝܗܘܿܢ ܬܪ̈ܲܝܗܘܿܢ : ܡܸܛܠ ܗܵܢܵܐ ܟܠܚܲܕܼ ܡܸܢܗܘܿܢ ܡܸܢܹܗ ܘܠܹܗ . ܡܸܛܠ ܕܲܕܼܠܵܐ ܦܘܼܚܵܡܵܐ ܐܸܬܿܬܿܤܝܼܡ ܗܵܠܹܝܢ : ܢܵܬܹ̇ܦ ܠܗܹܝܢ ܠܪܸܥܝܵܢܵܐ ܠܦܘܼܬܼ ܢܝܼܫܵܐ ܕܝܼܠܹܗ . ܘܢܵܦܹ̇ܩ ܪܘܼܚܵܐ ܠܲܒܼܢܲܝ̈ ܪܸܥܵܢܹܗ : ܘܡܲܛܥܸܐ ܠܗܘܿܢ . ܟܲܕܼ ܠܲܝܬܿ ܐ̄ܢܵܫ ܐܲܝܟܼ ܡ̇ܢ ܕܡܸܬܼܥܫܵܩܘܼ ܐܸܬܼܥܫܸܩ : ܘܚܲܕܼ ܠܚܲܒܼܪܹܗ ܢܵܓܹܿܕܼ ܠܘܵܬܼ ܢܝܼܫܵܐ ܕܝܼܠܹܗ . ܘܠܝܼ ܡܩܲܛܪܸܓܼ : ܕܠܵܐ ܐܸܡ̇ܪܹܬ ܬܪܝܼܨܵܐܝܼܬܼ ܠܐܲܝܠܹܝܢ ܕܡ̣ܢ ܡܲܕܼܢܚܵܝܹ̈ܐ ܐܸܬܼܐܡܲܪ . ܕܐܵܡ̇ܪܝܼܢ : ܕܐܲܠܵܗܵܐ ܡ̣ܢ ܐܲܢ̄ܬܿܬܼܵܐ ܐܸܬܼܝܼܠܸܕܼ : ܘܕܸܐܢܵܐ ܠܵܐ ܐܸܡܲ݁ܪ ܐ̄ܢܵܐ . ܘܤܵܐܹ̇ܡ ܠܡܸܠܲܝ̈ ܕܝܼܠܝ : ܐܲܝܟܼ ܕܲܠܫܸܡܥܵܐ . ܐܵܡܲ݁ܪ ܓܹܝܪ : ܕܐܸܡܲܪ ܠܲܡ ܕܲܥܒܲܪ ܐܲܠܵܗܵܐ ܒܲܒܼܬܼܘܼܠܬܼܵܐ ܝܵܠܕܲܬܼ ܡܫܝܼܚܵܐ : ܡ̣ܢ ܟܬܼܵܒܼܵܐ ܐܲܠܵܗܵܝܵܐ ܝܑܼܠܸܦܢܲܢ . ܕܐܸܬܼܝܼܠܸܕܼ ܕܹܝܢ ܡܸܢܵܗ̇ : ܘܠܵܐ ܒܕܘܼܟܿ ܝܵܠܦ̇ܝܼܢܲܢ . ܘܲܒܼܕܘܼܟܿܬܼܵܐ ܠܲܡ ܐ̄ܚܪܹܬܼܵܐ ܒܬܼܘܼܪܓܵܡܹܗ ܐܸܡ݂ܲܪ : ܘܠܵܐ ܒܕܘܼܟܿ ܗܵܟܹܝܠ ܐܵܡܲ݁ܪ ܟܬܼܵܒܼܵܐ ܐܲܠܵܗܵܝܵܐ : ܕܐܲܠܵܗܵܐ ܡ̣ܢ ܒܬܼܘܼܠܬܼܵܐ ܝܵܠܕܲܬܼ ܠܲܡܫܝܼܚܵܐ ܗܘ̤ܵܐ : ܐܸܠܵܐ ܝܼܫܘܿܥ ܡܫܝܼܚܵܐ ܘܲܒܼܪܵܐ ܘܡܵܪܝܵܐ . ܥܲܠ ܕܗܵܠܹܝܢ ܓܹܝܪ ܐܵܡܲ݁ܪ : ܠܲܬܼܪܹܝܢ ܒܢ̈ܝܼܢ ܡܦܲܠܸܓܼ ܠܹܗ ܠܡܵܪܲܢ . ܕܐ̄ܚܪܹܢܵܐ ܗ̄ܘ̣ ܠܲܡ ܫܪܵܐ ܝܑܼܚܝܼܕܼܵܐܝܼܬܼ : ܒܪܵܐ ܘܲܡܫܝܼܚܵܐ ܘܡܵܪ̈ܲܢ . ܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ . ܘܲܐ̄ܚܪܹܢܵܐ ܗ̄ܘ̣ ܬܘܼܒܼ ܝܑܼܚܝܼܕܼܵܐܝܼܬܼ ܒܪܵܐ ܘܲܡܫܝܼܚܵܐ ܘܡܵܤܪܝܵܐ : ܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܐܸܬܼܝܼܠܸܕܼ . ܐܲܝܟܲܢܸܵܐ ܡܛܲܫܸܐ ܐܲܢ̄ܬܿ ܫܪܵܪܵܐ ؟ ܗܵܕܹܐ ܒܲܠܚܘܿܕܼ ܓܲܠܝܵܐܝܼܬܼ ܠܵܐ ܐܵܡܲ݁ܪ ܗܵܘ̇ . ܗܵܢ̇ܘܿܢ pb. 407 ܕܹܝܢ ܝܵܠܕܲܬܼ ܐܲܠܵܗܵܐ ܡܫܲܡܗܝܼܢ ܠܵܗ̇ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ : ܡܸܛܠ ܕܚܲܕܼ ܐܵܡ̇ܪܝܼܢ ܒܪܵܐ ܪܘܲܡܫܝܼܚܵܐ ܘܡܵܪܝܵܐ . ܡܫܲܠܡܵܢܵܐ ܒܐܲܠܵܗܘܼܬܹܗ : ܘܲܡܫܲܠܡܵܢܵܐ ܒܐ̄ܢܵܫܘܼܬܹܗ . ܐܸܠܵܐ ܐܵܘܤܸܦ ܗܵܘ̇ ܡܵܐ ܕܩܲܒܸܠܬܿ ܘܐܵܘܕܝܼܬܿ ܐܲܢ̄ܬܿ : ܕܲܚܕܲܝܘܼܬܼܵܐ ܕܲܬܼܪܹܝܢ ܟܝܵܢ̈ܝܼܢ ܗܘ̤ܵܬܼ . ܘܡܸܛܠ ܗܵܕܹܐ : ܚܲܕܼ ܡܫܝܼܚܵܐ ܚܲܕܼ ܒܪܵܐ ܚܲܕܼ ܡܵܪܝܵܐ ܡܵܘܕܹܝܢ ܚ̄ܢܲܢ . ܘܠܵܐ ܐܲܛܥܹܝܘܗܝ ܠܚܲܟܿܝܼܡܵܐ ܐܵܩܵܩܝܼܣ : ܘܒܼܐܝܼܕܼܵܘ̈ܗܝ ܕܝܼܠܹܗ ܠܫܲܪܟܵܐ . ܠܵܐ ܓܹܝܪ ܥܵܒܼܪܵܐ ܗ̄ܘ̣ܬܼ ܠܓܲܒܼܪܵܐ ܕܐܲܝܟܼ ܗܵܢܵܐ : ܐܲܝܟܲܢܵܐ ܕܢܸܬܼܥܲܕܲܠ ܒܗܲܝܡܵܢܘܼܬܼܵܐ ܕܡܸܬܼܪܲܥܸܐ ܒܵܗ̇ ܕܲܠܩܘܼܒܼܠܵܟܼ . ܕܠܡܵܐ ܗܵܟܲܢܵܐ ܬܸܠܒܿܘܿܟܼ ܐܵܦ ܠܗܵܠܹܝܢ ܕܝܼܠܝ : ܝܲܬܿܝܼܪܵܐܝܼܬܼ ܕܹܝܢ ܠܗܵܠܹܝܢ ܕܐܵܪܬܵܕܘܿܤܝܼܵܐ : ܕܲܒܼܗܵܢܵܐ ܟ̱ܠܹܗ̇ ܕܠܘܼܚܝܵܐ ܩܲܒܸܠܬܹܗ . ܬܪܹܝܢ ܓܹܝܪ ܟܝܵܢ̈ܝܼܢ ܕܲܡܚܲܝܕܹܝܢ ܐܵܘ̇ܕܝܼܬܼ : ܐܲܢ̄ܬܿ ܕܹܝܢ ܟܵܦܲܪ ܗ̣̄ܘܲܝܬܿ : ܕܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܵܐ ܐܝܼܬܼܵܘܗܝ ܚܲܕܼ ܡܫܝܼܚܵܐ : ܘܚܲܕܼ ܡܵܪܝܵܐ : ܘܚܲܕܼ ܒܪܵܐ . ܠܵܐ ܗ̄ܘ̣ܵܐ ܒܐܲܠܵܗܘܼܬܼܵܐ ܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܐܸܠܵܐ ܒܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܐܲܝܟܼ ܕܐܝܼܬܼܵܘܗܝ ܐܲܠܵܗܵܐ ܐܝܼܬܼܵܘܗܝ ܚܲܕܼ ܒܪܵܐ : ܕܡ̣ܢ ܬܪܹܝܢ ܟܝܵܢ̈ܝܼܢ ܕܲܡܚܝܕܝܼܢ : ܐܸܠܵܐ ܚܲܕܼ ܐܝܼܬܼܵܘܗܝ ܐܲܝܟܼ ܒܲܪܢܵܫܵܐ . ܐܲܝܟܵܐ ܗܵܠܹܝܠ ܐܵܡܲ݁ܪ ܐ̄ܢܵܐ ܬܪܹܝܢ ܒܢ̈ܝܼܢ : ܚܲܕܼ ܡ̇ܢ ܠܚܘܿܕܼܵܐܝܼܬܼ ܒܪܵܐ ܘܲܡܫܝܼܚܵܐ ܘܡܵܪܝܵܐ : ܕܡ̣ܢ ܐܲܒܼܵܐ ܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ : ܐ̄ܚܪܹܢܵܐ ܕܹܝܢ ܡܫܝܼܚܵܐ ܡܸܢܹܗ ܘܠܹܗ ܠܚܘܿܕܼܵܐܝܼܬܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܐ ؟ ܐܵܦ ܠܵܐ ܗܵܠܹܝܢ ܡܩܲܛ̈ܥܵܬܼܵܐ ܕܲܟܼܬܲܒܼܬܿ ܡܸܤܬܲܟܲܠ ܐܲܢ̄ܬܿ : ܕܲܥ̣ܒܲܪ ܐܲܠܵܗܵܐ ܠܲܡ ܒܲܒܼܬܼܘܼܠܬܼܵܐ ܩܲܕܝܼܫܬܐ ܝܵܠܕܲܬܼ ܠܲܡܫܝܼܚܵܐ ܡ̣ܢ ܟܬܼܵܒܼܵܐ ܐܲܠܵܗܵܝܵܐ ܝܑܼܠܸܦܢܲܢ . ܗܵܠܹܝܢ ܕܲܟܼܬܲܒܼܬܿ pb. 408 ܕܐܵܡܲ݁ܪ ܐ̄̈ܢܵܐ : ܐܲܝܟܲܢܵܐ ܗܵܟܹܝܠ ܩܵܥܹ̇̄ܐ ܐܲܢ̄ܬܿ ܕܐܵܡܲ݁ܪ ܐ̄ܢܵܐ : ܚܲܕܼ ܡܫܝܼܚܵܐ ܝܑܼܚܝܼܕܼܵܐܝܼܬܼ ܐܲܠܵܗܵܐ ܡܸܠܬܼܵܐ ܕܡ̣ܢ ܐܲܒܼܵܐ ܐܸܬܼܝܼܠܸܕܼ : ܐ̄ܚܪܹܢܵܐ ܕܹܝܢ ܡܫܝܼܚܵܐ ܠܒܲܪܢܵܫܵܠ ܕܡ̣ܢ ܩܲܕܝܼܫܬܼܵܐ ܡܲܪܝܲܡ ؟ ܥܲܠ ܐܲܝܢܵܐ ܗܵܟܹܝܠ ܐܵܡܲ݁ܪ ܐܲܢ̄ܬܿ ܕܐܬܸܡ̇ܪܹܬܼ ܕܐܲܠܵܗܵܐ ܥ̣ܒܲܪ ܒܵܗ̇ ؟ ܓܠܸܐ ܗ̄ܘ̣ ܕܥܲܠ ܗܵܘ̇ ܕܡ̣ܢ ܐܲܒܼܵܐ ܐܸܬܼܝܼܠܸܕܼ ܐܲܠܵܗܵܐ ܡܸܠܬܼܵܐ . ܐܲܝܟܲܢ ܡܵܪܕܹܝܢ ܐ̄ܚܪܹܢܵܐ ܐܵܡܲ݁ܪ ܐ̄ܢܵܐ ܠܲܡܫܝܼܚܵܐ : ܤܛܲܪ ܡ̣ܢ ܐܲܠܵܗܵܐ ܡܸܠܬܼܵܐ : ܗܵܘ̇ ܕܡ̣ܢ ܐܲܒܼܵܐ ܐܸܬܼܝܼܠܸܕܼ ؟ ܐܸܡ̇ܪܹܬܼ : ܕܲܥ̣ܒܲܪ ܐܵܦ ܒܛܘܼܒܼܵܢܝܬܼܵܐ ܡܲܪܝܲܡ : ܟܲܕܼ ܫܘܼܪܵܝܵܐ ܕܝܲܠܕܵܐ ܡܸܢܵܗ̇ ܠܵܐ ܢܤܲܒܼ : ܐܲܟܼܙܢܵܐ ܕܓܼܘܼܫܡܵܐ ܕܐܸܬܼܝܼܠܸܕܼ ܡܸܢܵܗ̇ . ܡܸܛܠ ܗܵܢܵܐ ܐܸܡ̇ܪܹܬܼ : ܕܡܸܥܒܲܪ ܥ̣ܒܲܪ ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܡܸܬܼܝܼܠܵܕܼܘܼ ܕܹܝܢ ܠܵܐ ܐܸܬܼܝܼܠܸܕܸܼ : ܡܸܛܠ ܕܠܵܘ ܡܸܢܵܗ̇ ܢܤܲܒܼ ܫܘܼܪܵܝܵܐ . ܚܲܕܼ ܕܹܝܢ ܡܫܝܼܚܵܐ : ܬܪ̈ܲܝܗܘܿܢ ܟܲܕܼ ܡܚܲܕܝܼܢ : ܘܐܝܼܬܼܵܘܗܝ ܘܡܸܫܬܲܡܲܗ . ܗܵܘ̇ ܕܡ̣ܢ ܐܲܒܼܵܐ ܐܸܬܼܝܼܠܸܕܼ ܒܐܲܠܵܗܘܼܬܼܵܐ : ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܒܐ̄ܢܵܫܘܼܬܼܵܐ . ܕܲܬܼܪܹܝܢ ܓܹܝܪ ܟܝܵܢܹ̈ܐ ܗܘ̤ܵܬܼ ܚܕܼܵܝܘܼܬܼܵܐ . ܘܙܵܕܼܩܵܐ ܕܢܹܐܡܲܪ ܠܘܵܬܼܵܟܼ ܐܵܩܵܩܝܼܣ : ܕܲܬܼܪܹܝܢ ܟܝܵܢ̈ܝܼܢ ܕܠܵܐ ܒܘܼܠܒܵܠܵܐ ܐܵܘܕܝܼܬܿ ܠܚܲܕܼ ܡܫܝܼܚܵܐ . ܒܚܲܕܼܸ ܡ̇ܢ ܟܝܵܢܵܐ : ܗܵܢܵܘ ܕܹܝܢ ܕܐܲܠܵܗܘܼܬܼܵܐ : ܐܸܬܼܝܼܠܸܕܼ ܡ̣ܢ ܐܲܠܵܗܵܐ ܐܲܒܼܵܐ . ܒܲܐ̄ܚܪܹܢܵܐ ܕܹܝܢ : ܗܵܢܵܘ ܕܹܝܢ ܠܐ̄ܢܵܫܘܼܬܼܵܐ : ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ . ܐܲܝܟܲܢܵܐ ܗܵܟܹܝܠ ܡܸܫܟܲܚ ܐܲܢ̄ܬܿ ܠܲܡܫܲܡܵܗܘܼܬܼܵܗ̇ ܝܵܠܕܲܬܼ ܐܲܠܵܗܵܐ : ܟܲܕܼ ܐܵܘܕܝܼܬܿ ܕܠܵܐ ܐܸܬܼܝܼܠܸܕܼ ܡܸܢܵܗ̇ ؟ ܐܸܢܗ̤ܘ ܓܹܝܪ ܕܐܸܡ݂ܲܪܬܿ : ܕܒܲܐܠܵܗܘܼܬܼܵܐ ܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܬܸܬܼܐܡܲܪ ܝܵܠܕܲܬܼ ܐܲܠܵܗܵܐ : ܡ̣ܢ ܟܝܵܢܵܐ ܕܡܸܢܵܗ̇ ܐܸܬܼܝܼܠܸܕܼ . ܐܸܢ ܕܹܝܢ ܡܵܘܕܹܐ ܐܲܢ̄ܬܿ ܐܵܦ ܐܲܢ̄ܬܿ : ܕܠܵܐ ܐܸܬܼܝܼܠܸܕܼ ܒܐܲܠܵܗܘܼܬܼܵܐ . ܒܗܵܝ̇ pb. 409 ܕܡܵܘܕܹܐ ܐܲܢ̄ܬܿ ܕܠܵܐ ܐܸܬܼܝܼܠܸܕܼ : ܐܲܝܟܲܢܵܐ ܡܵܘܕܸܐ ܐܲܢ̄ܬܿ ܠܵܗ̇ ܝܵܠܕܲܬܼ ܐܲܠܵܗܵܐ ؟ ܐܲܝܟܲܢܵܐ ܡܸܫܟܲܚ ܐܲܢ̄ܬܿ ܠܲܡܩܲܟܛܪܵܓܼܘܼ ܠܗܵܘ̇ ܕܲܬܼܪܹܝܢ ܡܫܝܼܚ̈ܝܼܢ ܐܵܡܲ݁ܪ : ܗܵܘ̇ ܡܵܐ ܕܐܵܦ ܐܲܢ̄ܬܿ ܐܵܘܕܝܼܬܿ ܕܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܡܫܝܼܚܵܐ . ܚܲܕܼ ܟܝܵܢܵܐ ܕܐܲܠܵܗܵܘܼܬܼܵܐ : ܕܡܸܬܼܐܡܲܪ ܡܫܝܼܚܵܐ . ܘܚܲܕܼ ܟܝܵܢܵܐ ܕܐ̄ܢܵܫܘܼܬܼܵܐ : ܕܐܵܦ ܠܹܗ ܡܫܝܼܚܵܐ ܡܫܲܡܲܗ ܐܲܢ̄ܬܿ ؟ ܐܵܘ ܬܪܹܝܢ ܡܫܝܼܚ̈ܝܼܢ ܡܵܘܕܹܐ ܐܲܢ̄ܬܿ ܒܝܲܕܼ ܫܘܼܠܵܦܵܐ ܕܲܟܼܝܵܢܹ̈ܐ : ܚܲܕܼ ܡ̇ܢ ܐ̄ܢܵܫܘܼܬܼܵܐ : ܕܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ . ܐ̄ܚܪܹܢܵܐ ܕܹܝܢ : ܐܲܠܵܗܵܐ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ . ܐܵܘ ܚܲܕܼ ܐܵܡܲ݁ܪ ܐܲܢ̄ܬܿ : ܐܲܝܟܼ ܕܐܸܡ݂ܲܪ ܗܵܘ̇ ܒܲܚܕܼܵܝܘܼܬܼܵܐ : ܘܡܸܕܸܼܡ ܝܲܬܿܝܼܪܵܐ ܠܵܐ . ܘܡܸܛܠ ܐܲܝܕܵܐ ܠܗܵܕܹܐ ܟ̱ܠܵܗ̇ ܢܦܲܩ̣ܬܿ : ܘܐܲܦܸܩ̣ܬܿ ܥܲܡܵܟܼ ܠܲܐ̄ܚܪ̈ܵܢܹܐ ܠܡܸܥܒܲܕܼ ܗܵܠܹܝܢ : ܨܝܕ ܓܲܒܼܪܵܐ ܕܗܵܠܹܝܢ ܐܵܡܲ݁ܪ ܗ̄ܘ̣ܵܐ ؟ ܩܘܼܪܸܠܘܿܣ . ܐܸܠܵܐ ܠܵܐ ܗ̄ܘ̣ܵܐ ܠܲܡ ܒܪܵܐ ܐ̄ܚܪܹܢܵܐ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܐ̄ܚܪܹܢܵܐ ܕܹܝܢ ܬܘܼܒܼ ܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܐܲܝܟܼ ܕܡܸܤܬܲܒܼܪܵܐ ܠܢܸܤܛܘܿܪܝܼܣ : ܚܲܕܼ ܗ̄ܘ̣ ܕܹܝܢ ܘܗ̤ܘ ܟܲܕܼ ܗ̤ܘ . ܡܸܬܼܢܲܗܪܵܐ ܓܹܝܪ ܘܡܸܬܼܦܲܫܩܵܐ ܒܵܬܲܪܟܸܢ : ܡܲܝܬܸܐ ܓܹܝܪ ܕܡܵܢܵܐ ܡܫܵܘܕܲܥ ܐܲܠܵܗܵܐ ܡܫܲܠܡܵܢܵܐ ܘܒܲܪܢܵܫܵܐ ܡܫܲܠܡܵܢܵܐ . ܗܵܘ̇ ܕܡ̣ܢ ܩܕܼܵܡ ܥܵܠܡܹ̈ܐ ܐܸܬܼܝܼܠܸܕܼ ܡ̣ܢ ܐܲܒܼܵܐ ܒܐܲܠܵܗܘܼܬܹܗ : ܒܚܲܪܬܼܵܐ ܕܹܝܢ ܕܝܘ̈ܡܵܬܼܵܐ ܡܸܛܠܵܬܲܢ ܘܡܸܛܠ ܦܘܼܩܵܢܲܢ ܡ̣ܢ ܡܲܪܝܲܡ ܒܬܼܘܼܠܬܼܵܐ ܠܐ̄ܢܵܫܘܼܬܼܵܐ . ܒܲܪ ܟܝܵܢܵܐ ܕܐܲܒܼܵܐ ܒܐܲܠܵܗܘܼܬܼܵܐ : ܗ̤ܘ ܟܲܕܼ ܗ̤ܘ . ܒܲܪ ܟܝܵܢܵܐ ܕܝܼܠܲܢ ܒܐ̄ܢܵܫܘܼܬܼܵܐ : ܗ̤ܘ ܟܲܕܼ ܗ̤ܘ . ܡܵܕܹܝܢ ܠܵܐ ܡܦܲܠܓܼܝܼܢ ܠܹܗ ܒܪܵܐ ܘܲܡܫܝܼܚܵܐ ܘܡܵܪܝܵܐ pb. 410 ܘܝܼܫܘܿܥ . ܠܹܗ ܕܹܝܢ ܟܲܕܼ ܠܹܗ ܐܵܡ̇ܪܝܼܢ ܕܐܝܼܬܼܵܘܗܝ ܡ̣ܢ ܩܕܼܵܡ ܥܵܠܡܹ̈ܐ : ܘܲܒܼܚܲܪܬܵܐ ܕܙܲܒܼܢܹ̈ܐ . ܝܑܼܕܼܝܼܥܵܐ ܕܹܝܢ ܕܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܲܠܵܗܵܐ : ܐܵܦ ܡ̣ܢ ܐܲܢ̄ܬܿܬܼܵܐ ܒܐ̄ܢܵܫܘܼܬܼܵܐ ܒܲܪܢܵܫܵܐ . . . ܐܲܝܟܲܢܵܐ ܓܹܝܪ ܡܸܬܼܪܢܸܐ ܒܲܪ ܟܝܵܢܲܢ ܒܐ̄ܢܵܫܘܼܬܼܵܐ : ܟܲܕܼ ܡ̣ܢ ܐܲܒܼܵܐ ܐܸܬܼܝܼܠܸܕܼ ܐܲܝܟܼ ܕܐܸܡܲܪܬܿ ܒܐܲܠܵܗܘܼܬܼܵܐ : ܐܸܢܗܘ̤ ܕܠܵܐ ܡܸܬܼܪܢܸܐ ܘܡܸܬܼܐܡܪ ܐܲܠܵܗܵܐ ܘܒܲܪܢܵܫܵܐ ܗ̤ܘ ܟܲܕܼ ܗ̤ܘ ؟ ܘܐܸܢ ܗ̤ܘ ܕܲܚܕܼܵܐ ܐܘܼܤܝܼܵܐ ܗ̤ܝ ܟܲܕܼ ܗ̤ܝ ܕܐܲܠܵܗܵܐ ܡܸܠܬܼܵܐ : ܕܐܸܬܼܝܲܠܕܲܬ̤ ܡ̣ܢ ܐܲܒܼܵܐ ܘܡ̣ܢ ܒܬܼܘܼܠܬܼܵܐ ܡܲܪܝܲܡ : ܡܸܛܠ ܐܲܝܕܵܐ ܐܲܢ̄ܬܿ ܡܵܘܕܸܐ ܐܲܢ̄ܬܿ ܬܪܹܝܢ ܟܝܵܢ̈ܝܼܢ ܕܲܚܕܼܵܝܘܼܬܼܵܐ : ܘܠܵܐ ܗ̄ܘ̣ܵܐ ܚܲܕܼ ܠܹܗ ܠܹܗ ܕܐܸܬܼܝܼܠܸܕܼ ܡ̣ܢ ܐܲܒܼܵܐ ܘܡ̣ܢ ܐܸܡܵܐ : ܐܲܝܟܼ ܕܐܲܢ̄ܬܿ ܒܵܥܹ̇ܬܿ : ܘܐܵܦ ܠܲܢ ܐܵܠܹ̇ܨ ܐܲܢ̄ܬܿ ܠܲܢ ܕܢܸܪܢܸܐ : ܘܲܕܢܸܫܒܿܩܵܟܼ ܐܵܦ ܠܵܟܼ ܕܬܸܪܢܸܐ ؟ ܐܸܠܵܐ ܐܲܝܠܹܝܢ ܕܩܲܒܸܿܠ̣ܘ ܠܬܼܵܘܕܝܼܬܼܵܐ ܗܵܕܹܐ : ܠܵܐ ܡܲܪܦܹܝܢ ܠܵܟܼ ܕܬܸܓܸܕܼ ܐܸܢܘܿܢ ܠܐܲܝܟܵܐ ܕܒܼܵܥܹ̇ܐ ܐܲܢ̄ܬܿ . ܐܸܠܵܐ ܐܲܝܟܼ ܕܲܠܡܲܛܥܝܵܢܵܐ ܐܵܠܨ̇ܝܼܢ ܠܵܟܼ ܘܚܵܪܩܝܼܢ ܠܵܟܼ : ܕܲܬܼܩܵܘܸܐ ܒܐܲܝܠܹܝܢ ܕܐܵܘܕܝܼܬܿ ܥܲܡܗܘܿܢ . ܚܕܼܵܝܘܼܬܼܵܐ ܓܹܝܪ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ ܐܵܘܕܝܼܬܿ : ܕܲܬܼܪܝܢ ܓܹܝܪ ܟܝܵܢܹ̈ܐ ܗܘ̤ܵܬܼ ܚܕܼܵܝܘܼܬܼܵܐ . ܬܪܹܝܢ ܐܵܘܕܝܼܬܿ : ܘܚܲܕܼ ܐܵܡܲ݁ܪ ܐܲܢ̄ܬܿ ܕܐܵܘܕܝܼܘ ܗܵܢ̇ܘܿܢ . ܤܲܓܿܝܼܐܵܐ ܗ̣̄ܝ ܡܕܲܡܪܘܼܬܼܵܟܼ : ܘܲܚܕܼܵܝܘܼܬܼܵܐ ܐܵܘܕܝܼܬܿ : ܘܦܘܼܠܵܓܼܵܐ ܕܲܚܕܼܵܝܘܼܬܼܵܐ ܐܵܡܲ݁ܪ ܐܲܢ̄ܬܿ ܕܐܵܘܕܝܼܘ ܗܵܢ̇ܘܿܢ . ܐܲܝܟܲܢܵܐ ܕܲܚܕܼܵܐ ܐܘܼܤܝܼܵܐ ܗ̤ܝ ܟܲܕܼ ܗ̤ܝ : ܠܬܲܪܬܹܝܢ ܐܘܼܤ̈ܝܼܵܣ ܕܠܵܐ ܕܵܡ̈ܝܵܢ ܠܲܚܕܼܵܕܹ̈ܐ ܬܸܬܼܦܲܠܲܓܼ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . ܘܕܲܚܕܼܵܐ ܐܘܼܤܝܼܵܐ ܢܸܗܢܸܐ ܒܲܪ ܟܝܵܢܵܐ : ܗܵܝ̇ ܕܡܸܬܼܦܲܠܓܼܵܐ ܠܐܘܼܤ̈ܝܼܵܣ ܕܠܵܐ ܕܵܡ̈ܝܵܢ ܘܲܐ̄ܚܪ̈ܵܝܵܢ pb. 411 ܠܲܚ̈ܕܼܵܕܹܐ . ܠܵܐ ܓܹܝܪ ܡܸܫܟܚܵܐ ܕܬܸܬܼܪܬܢܸܐ ܚܕܼܵܐ ܐܘܼܤܝܼܵܐ ܬܲܪܬܹܝܢ ܐܘܼܤ̈ܝܼܵܣ : ܕܠܵܐ ܕܵܡ̈ܝܵܢ ܘܲܐ̄ܚܪ̈ܵܝܵܢ ܠܲܚ̈ܕܼܵܕܹܐ . ܘܲܕܲܕܼܵܡ̈ܝܵܢ : ܕܲܒܼ̈ܢܵܬܼ ܟܝܵܢܵܐ ܐܸܢܹܝܢ ܕܲܚ̈ܕܼܵܕܹܐ : ܐܲܝܟܼ ܡܵܐ ܕܐܝܼܬܹܝܗ̇ ܗܵܝ̇ ܡܕܲܡܝܘܼܬܼܵܐ . ܒܐܲܝܢܵܐ ܓܹܝܪ ܟܝܵܢܵܐ ܐܝܼܬܼܵܘܗܝ ܒܪܵܐ ܒܲܪ ܕܐܲܒܼܵܐ : ܘܒܲܐܝܢܵܐ ܒܲܪ ܟܝܵܢܵܐ ܕܝܼܠܲܢ ؟ ܐܘܼܤܝܼܵܐ ܓܹܝܪ ܕܐܲܠܵܗܵܐ ܐܲܒܼܵܐ ܘܐܘܼܤܝܼܵܐ ܕܝܼܠܲܢ : ܢܘܼܟܼܪܵܝܵܢ ܠܲܚ̈ܕܼܵܕܹܐ . ܡܵܕܹܝܢ ܐܵܦ ܗ̤ܘ ܠܝܵܬܹܗ ܢܘܼܟܼܪܵܝ ܗ̄ܘ̣ : ܘܐܝܼܬܼܵܘܗܝ ܡ̣ܢ ܬܪܹܝܢ ܟܝܵܢ̈ܝܼܢ ܕܢܘܼܟܼܪܵܝܑܝܼܢ ܠܲܚ̈ܕܼܵܕܹܐ . ܐܲܝܟܲܢܵܐ ܗܵܟܹܝܠ ܡܸܬܼܪܢܸܐ ܕܒܲܪ ܟܝܵܢܵܐ ܗ̄ܘ̣ ܕܝܼܠܲܢ ܒܐ̄ܢܵܫܘܼܬܼܵܐ : ܟܲܕܼ ܠܵܐ ܐܝܼܬܼܵܘܗܝ ܒܐܘܼܤܝܼܵܐ ܕܐ̄ܢܵܫܘܼܬܼܵܐ ؟ ܐܲܝܟܲܢܵܐ ܕܹܝܢ ܒܲܪ ܟܝܵܢܵܐ ܗ̄ܘ̣ ܕܐܲܒܼܵܐ : ܕܠܵܐ ܐܝܼܬܼܵܘܗܝ ܒܐܘܼܤܝܼܵܐ ܕܝܼܠܹܗ ؟ ܐܵܘ ܐܲܝܟܲܢܵܐ ܒܐܘܼܤܝܼܵܐ ܗ̤ܘ ܟܲܕܼ ܗ̤ܘ ܡ̣ܢ ܐܘܼܤܝܼܵܐ ܕܐܲܠܵܗܵܐ ܐܲܒܼܵܐ : ܘܡ̣ܢ ܐܘܼܤܝܼܵܐ ܕܝܼܠܲܢ : ܘܗ̤ܝ ܟܲܕܼ ܗ̤ܝ ܐܘܼܤܝܼܵܐ ܐܝܼܬܹܝܗ̇ . ܘܲܚܕܵܐ : ܬܲܪܬܹܝܢ ܐܘܿܤ̈ܝܼܵܣ ܕܢܘܼܟܼܪ̈ܵܝܵܢ ܠܲܚ̈ܕܼܵܕܹܐ : ܕܟܼܠ ܚܕܼܵܐ ܡ̣ܢ ܐܘܼܤ̈ܝܼܵܣ ܒܲܚܕܼܵܐ ܐܘܼܤܝܼܵܐ ܐܵܦ ܐܝܼܬܹܝܗ̇ ܐܵܦ ܡܸܬܼܪܲܢܝܵܐ ؟ ܐܸܢ ܕܹܝܢ ܗܵܕܹܐ ܠܵܐ ܡܸܫܟܿܚܵܐ : ܐܵܦ ܠܵܐ ܡܸܬܼܩܲܒܿܠܵܐ ܕܬܸܬܼܪܢܸܐ ܒܡܸܠܬܼܵܐ ܕܲܫܪܵܪܵܐ : ܠܵܘ ܗ̤ܘܝܘܼ ܟܝܵܢܵܐ ܒܲܟܼܝܵܢܹܗ ܡ̣ܢ ܐܘܼܤܝܼܵܐ ܕܐܲܒܼܵܐ : ܘܡ̣ܢ ܐܘܼܤܝܼܵܐ ܕܐ̄ܢܵܫܘܼܬܼܵܐ : ܕܠܲܬܼܪ̈ܲܝܘܿܢ ܢܸܗܘܸܐ ܒܲܪ ܟܝܵܢܵܐ . ܐܸܠܵܐ ܒܐܘܼܤܝܼܵܐ ܕܐܲܠܵܗܵܐ ܐܲܒܼܵܐ ܒܲܠܚܘܿܕܼ : ܒܲܪ ܟܝܵܢܹܗ ܗ̄ܘ̣ ܕܐܲܠܵܗܵܐ ܐܲܒܼܵܐ . ܒܐܘܼܤܝܼܵܐ ܕܹܝܢ ܕܝܼܠܲܢ : ܒܲܪ ܟܝܵܢܵܐ ܗ̄ܘ̣ ܕܝܼܠܲܢ . ܘܚܲܕܼܸ ܗ̤ܘ ܟܲܕܼ ܗ̤ܘ ܐܵܦ ܐܝܼܬܼܵܘܗܝ ܘܐܵܦ ܡܸܫܬܲܡܲܗ : ܕܡ̣ܢ ܟܝܵܢܵܐ ܕܐܲܠܵܗܵܐ ܘܲܕܼܡ̣ܢ ܟܝܵܢܵܐ ܕܝܼܠܲܢ : ܒܦܲܪܨܘܿܦܵܐ ܡ̇ܢ ܕܲܚܕܼܵܝܘܼܬܼܵܐ . ܒܲܟܼܝܵܢܹ̈ܐ ܓܹܝܪ ܟܝܵܢܵܐܝܼܬܼ pb. 412 ܦܪܝܼܫ : ܒܫܘܼܚܠܵܦܵܐ ܕܲܟܼܝܵܢܹ̈ܐ ܠܵܐ ܡܫܵܘܬܿܦܲܝ̈ ܠܲܚ̈ܕܼܵܕܹܐ : ܐܲܝܟܼ ܡܸܠܬܼܵܐ ܕܐܘܼܤ̈ܝܼܵܣ . ܘܲܕܲܬܸܫܪܸܐ ܗܵܘ̇ ܡܸܕܸܡ ܕܐܸܤܲܪܬܿ : ܠܵܐ ܡܸܫܟܲܚ ܐܲܢ̄ܬܿ . ܚܕܼܵܝܘܼܬܼܵܐ ܠܲܡ ܕܲܬܼܪܹܝܢ ܟܝܵܢ̈ܝܼܢ : ܘܠܵܘ ܬܪܹܝܢ ܟܝܵܢ̈ܝܼܢ ܚܲܕܼ ܟܝܵܢܵܐ . ܚܕܼܵܝܘܼܬܼܵܐ ܓܹܝܪ ܕܫܘܼܚܠܵܦܵܐ ܕܲܟܼܝܵܢܹ̈ܐ ܡܫܲܚ̈ܠܦܹܐ ܡܸܬܼܪܲܢܝܵܐ ܕܲܗܘ̤ܵܬܼ ܐܵܦ ܡܸܬܼܐܲܡܢܪܵܐ : ܘܠܵܐ ܗ̄ܘ̣ܵܐ ܕܫܘܼܚ̈ܠܵܦܹܐ ܕܼܠܵܗ̇ ܟܲܕܼ ܕܝܼܠܵܗ̇ ܕܐܘܼܤܝܼܵܐ . ܗܘܵܝܵܐ ܓܹܝܼܪ : ܕܲܚܕܼܵܐ ܐܘܼܤܝܼܵܐ ܐܝܼܬܼܵܘܗܝ . ܚܕܵܝܘܼܬܼܵܐ ܕܹܝܢ : ܟܢܝܼܫܘܼܬܼܵܐ ܕܐܘܼܤ̈ܝܼܵܣ ܐܝܼܬܹܝܗ̇ . ܩܘܼܪܸܠܘܿܣ . ܐܸܠܵܐ ܠܲܡ ܗܵܠܹܝܢ : ܠܵܘ ܗܵܟܲܢܵܐ ܡܸܬܼܚܲܙ̈ܝܵܢ ܠܢܸܤܛܘܿܪܝܼܣ : ܐܸܠܵܐ ܝܲܬܿܝܼܪܵܐܝܼܬܼ ܕܢܝܼܫܹܗ ܠܘܵܬܼ ܕܲܠܩܘܼܒܼܠܵܐ ܚܵܐܲܪ ܒܟܼܠܡܸܕܸܡ . ܐܵܡܲ݁ܪ ܗ̄ܘ̣ܵܐ ܗܵܟܹܝܠ ܒܥܹܕܬܵܐ ܟܲܕܼ ܡܬܲܪܓܸܡ ܗ̄ܘ̣ܵܐ : ܡܸܛܠ ܗܵܢܵܐ ܘܐܵܦ ܐܲܠܵܗܵܐ ܡܸܠܬܼܵܐ ܡܫܝܼܚܵܐ ܡܸܫܬܲܡܲܗ : ܡܸܛܠ ܕܐܝܼܬܼ ܠܹܗ ܢܲܩܝܼܦܘܼܬܼܵܐ ܠܘܵܬܼ ܡܫܝܼܚܵܐ ܐܲܡܝܼܢܵܐܝܼܬܼ . ܘܬܼܘܼܒܼ : ܕܠܵܐ ܒܘܼܠܒܵܠܵܐ ܠܲܡ ܢܛܲܪ ܠܢܲܩܝܼܦܘܼܬܼܵܐ ܕܲܟܼܝܵܢܹ̈ܐ . ܘܡܵܘܕܹܝܢ ܚ̄ܢܲܢ ܠܐܲܠܵܗܵܐ ܕܲܒܼܒܲܪܢܵܫܵܐ . ܡܝܲܩܪܝܼܢ ܚ̄ܢܲܢ ܠܒܲܪܢܵܫܵܐ : ܗܵܘ̇ ܕܲܒܼܢܲܩܝܼܦܘܼܬܼܵܐ ܕܐܲܠܵܗܵܘܼܬܼܵܐ : ܥܲܡ ܐܲܠܵܗܵܐ ܐܲܚܝܼܕܼ ܟܠ ܡܸܤܬܿܓܸܕܼ . ܚܵܙܹ̇ܐ ܐܲܢ̄ܬܿ ܟܡܵܐ ܪܲܚܝܼܩܵܐ ܡܸܠܬܹܗ ؟ ܪܘܼܫܥܵܐ ܓܹܝܪ ܤܲܓܿܝܼܐܵܐ ܡܲܐܝܵܐ . ܐܸܡܲ݁ܪ ܓܹܝܪ ܕܲܡܫܝܼܚܵܐ ܠܚܘܿܕܼܵܐܝܼܬܼ ܐܸܫܬܿܡܲܗ ܐܲܠܵܗܵܐ ܡܸܠܬܼܵܐ : ܐܝܼܬܼ ܠܹܗ ܕܹܝܢ ܢܲܩܝܼܦܘܼܬܼܵܐ ܠܘܵܬܼ ܡܫܝܼܚܵܐ ܐܲܡܝܼܢܵܐܝܼܬܼ : ܠܵܪܵܐ ܠܵܘ ܬܪܹܝܢ ܡܫܝܼܚܹ̈ܐ ܒܲܥ̇ܒܼܵܕܼܵܐ ܐܵܡܲ݁ܪ ؟ ܠܵܘ ܠܒܲܪܢܵܫܵܐ ܕܥܲܡ ܐܲܠܵܗܵܐ ܡܸܤܬܿܓܸܕܼ ܡܵܘܕܸܐ ܕܲܡܝܲܩܲܪ ؟ ܗܵܠܹܝܢ ܗܵܟܹܝܠ ܐܘܿ ܐܲܚܘܼܢ : ܡܸܬܼܚܲܙ̈ܝܵܢ ܕܲܡܚܲܝ̈ܢܵܢ ܠܘܵܬܼ ܗܵܠܹܝܢ ܕܡ̣ܢ ܗܵܢ̇ܘܿܢ ܡܸܬܼܐܲܡܪ̈ܵܢ : ܐܵܦ ܠܵܐ ܚܲܕܼ pb. 413 ܚܲܝܠܵܐ ܕܪܸܥܝܵܢܵܐ ܐܝܼܬܼ ܠܗܹܝܢ ܠܘܵܬܼ ܚ̈ܕܼܵܕܹܐ . ܗܵܘ̇ ܡ̇ܢ : ܬܪܹܝܢ ܐܸܡܲ݁ܪ ܒܹܗ ܒܤܘܼܥܪܵܢܵܐ . ܗܵܢ̇ܘܿܢ ܕܹܝܢ ܠܚܲܝܕܼ : ܗܵܢܵܘ ܕܹܝܢ ܠܚܲܕܼ ܒܪܵܐ ܘܡܵܪܝܵܐ ܘܐܲܠܵܗܵܐ ܡܵܘܕܹܝܢ ܘܤܵܓܼܕܝܼܢ . ܠܹܗ ܟܲܕܼ ܠܹܗ ܡ̣ܢ ܐܲܒܼܵܐ ܒܐܲܠܵܗܘܼܬܼܵܐ : ܘܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܒܐ̄ܢܵܫܘܼܬܼܵܐ . ܚܕܼܵܝܘܼܬܼܵܐ ܡ̇ܢ ܕܲܬܼܪܹܝܢ ܟܝܵܢ̈ܝܼܢ ܐܵܡ̇ܪܝܼܢ ܕܲܗܘ̤ܵܬ : ܒܪܲܡ ܚܲܕܼ ܡܫܝܼܚܵܐ : ܘܚܲܕܼ ܒܪܵܐ ܘܚܲܕܼ ܡܵܪܝܵܐ : ܡܵܘܕܹܝܢ ܢܲܗܝܼܪܵܐܝܼܬܼ . ܢܸܤܛܘܿܪܝܼܣ . ܙܵܕܹܩ ܗ̄ܘ̣ܵܐ ܕܢܹܐܡܲܪ ܠܘܵܬܼܵܟܼ ܚܲܟܿܝܼܡܵܐ ܐܵܩܵܩܝܼܣ : ܕܡܵܢܵܐ ܡܲܛܥܸܐ ܐܲܢ̄ܬܿ ܠܲܢ ؟ ܚܕܼܵܝܘܼܬܼܵܐ ܓܹܝܪ ܕܲܬܼܪܹܝܢ ܟܝܵܢ̈ܝܼܢ ܕܠܵܐ ܕܵܡܹ̇ܝܢ ܠܲܚ̈ܕܼܵܕܹܐ ܐܵܘܕܝܼܬܿ : ܘܲܒܼܗܵܘ̇ ܡܵܐ ܕܲܡܩܲܛܪܸܓܼ ܐܲܢ̄ܬܿ ܠܹܗ ܠܢܸܤܛܘܿܪܝܼܣ : ܡܸܬܼܚܙܸܐ ܐܲܢ̄ܬܿ ܕܥܲܡܹܗ ܡܵܘܕܸܐ ܐܲܢ̄ܬܿ : ܐܵܦܸܢ ܠܵܐ ܐܵܡܲ݁ܪ ܐܲܢ̄ܬܿ ܕܲܬܼܪܹܝܢ ܡܫܝܼܚܹ̈ܐ ܡܸܬܼܐܲܡܪܝܼܢ . ܐܵܦ ܠܵܐ ܓܹܝܪ ܢܸܤܛܘܿܪܝܼܣ : ܡܸܬܼܚܲܙܝܵܐ ܕܲܬܼܚܲܙܝܵܐ ܕܲܬܼܪܹܝܢ ܡܫܝܼܚܹ̈ܐ ܐܵܘܕܝܼ . ܐܸܠܵܐ ܡ̣ܢ ܐܲܝܠܹܝܢ ܕܐܲܢ̄ܬܿ ܡܲܛܸܒܼ ܐܲܢ̄ܬܿ ܥܠܵܘܗܝ ܕܗܵܟܲܢܵܐ ܐܵܡܲ݁ܪ ܟܲܕܼ ܠܵܐ ܡܵܘܕܸܐ : ܕܢܸܬܼܐܲܡܪܘܼܢ ܬܪܹܝܢ ܡܫܝܼܚܹ̈ܐ : ܒܗܵܕܹܐ ܐܵܦ ܐܲܢ̄ܬܿ ܡܸܬܼܚܙܸܐ ܐܲܢ̄ܬܿ ܕܲܬܼܪܹܝܢ ܡܫܝܼܚܹ̈ܐ ܐܵܡܲ݁ܪ ܐܲܢ̄ܬܿ . ܠܵܐ ܗ̄ܘ̣ܵܐ ܓܹܝܪ ܒܚܲܕܼ ܟܝܵܢܵܐ ܐܸܡܲ݁ܪ ܐܲܢ̄ܬܿ ܠܲܡܫܝܼܚܵܐ : ܐܸܠܵܐ ܕܒܲܬܼܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܐܝܼܬܼܵܘܗܝ ܒܐܘܤܝܼܵܐ ܕܝܼܠܗܘܿܢ ܕܠܵܐ ܕܵܡܹ̇ܝܢ ܠܲܚ̈ܕܼܵܕܹܐ . ܒܐܲܠܵܗܘܼܬܼܵܐ ܘܲܒܼܐ̄ܢܵܫܘܼܬܼܵܐ ܐܝܼܬܼܵܘܗܝ ܡܫܝܼܚܵܐ . ܒܗܵܝ̇ ܓܹܝܪ ܕܲܬܼܪܹܝܢ ܐܝܼܬܼܵܘܗܝ ܐܵܦ ܬܪܹܝܢ ܡܫܝܼܚ̈ܝܼܢ ܬܪ̈ܲܝܗܘܿܢ ܟܝܵܢ̈ܝܼܢ ܡܸܫܬܲܡܗܝܼܢ : ܒܚܲܕܼ ܘܒܹܗ ܟܲܕܼ ܒܹܗ ܒܲܫܡܵܐ ܕܲܡܫܝܼܚܵܐ . ܐܸܡܲܬܼܝ ܓܹܝܪ ܕܲܬܼܪܹܝܢ ܟܝܵܢ̈ܝܼܢ ܕܠܵܐ ܕܵܡܹ̇ܝܢ ܠܲܚ̈ܕܸܵܕܹܐ : ܒܹܗ ܟܲܕܼ ܒܹܗ ܒܲܫܡܵܐ ܡܸܫܬܲܡܗܝܼܢ : ܬܪܹܝܢ ܡܸܬܼܐܲܡܪܝܼܢ pb. 414 ܒܫܲܘܝܘܼܬܼ ܫܡܵܐ : ܐܸܠܵܐ ܒܲܚܕܼܵܝܘܼܬܼܵܐ ܐܸܡܲ݁ܪ ܐܲܢ̄ܬܿ ܚܲܕܼ . ܠܗܵܕܹܐ ܐܵܦ ܢܸܤܛܘܿܪܝܼܣ ܐܸܡܲ݁ܪ : ܕܲܬܼܪܹܝܢ ܟܝܵܢ̈ܝܼܢ ܚܲܕܼ ܡܫܝܼܚܵܐ . ܗܵܢ̇ܘܿܢ ܕܒܲܟܼܝܵܢܲܝ̈ܗܘܿܢ ܢܛܝܼܪܝܼܢ : ܘܠܵܐ ܤܢܝܼܩܝܼܢ ܠܲܡܩܲܝܵܡܘܼ ܚ̈ܕܼܵܕܹܐ : ܕܢܸܬܼܩܲܝܡܘܼܢ ܡ̣ܢ ܚܕܼܵܝܘܼܬܼܗܘܿܢ : ܐܸܠܵܐ ܠܲܡܕܲܒܿܪܵܢܘܼܬܼܵܐ ܕܲܚܠܵܦܲܝܢ ܩܲܝܸܡ̣ܘ . ܠܵܐ ܐܲܠܵܗܘܼܬܼܵܐ ܤܢܝܼܩܵܐ ܥܲܠ ܐ̄ܢܵܫܘܼܬܼܵܐ : ܘܠܵܐ ܬܘܼܒܼ ܐ̄ܢܵܫܘܼܬܼܵܐ ܤܢܝܼܩܵܐ ܥܲܠ ܐܲܠܵܗܘܼܬܼܵܐ . ܡܸܛܠ ܕܒܲܟܼܝܵܢܵܐ ܕܝܼܠܗܘܿܢ : ܕܠܵܐ ܤܢܝܼܩܘܼ ܐܸܢܘܿܢ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܚܕܼܵܝܘܼܬܼܵܐ ܕܐ̄ܢܵܫܘܼܬܼܵܐ : ܐܝܼܬܼ ܠܵܗ̇ ܠܐܲܠܵܗܘܼܬܼܵܐ ܕܢܸܗܘܸܐ ܐܲܠܵܗܵܐ ܐܲܠܵܗܵܐ ܠܵܐ ܤܢܝܼܩܵܐ . ܘܠܵܐ ܬܘܼܒܼ ܐ̄ܢܵܫܘܼܬܼܵܐ ܕܬܸܗܘܸܐ ܒܲܪܢܵܫܵܐ : ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܝܼܬܼ ܠܵܗ̇ . ܐܸܠܵܐ ܡ̣ܢ ܒܵܪܘܿܝܘܼܬܼܵܐ ܕܐܲܠܵܗܘܼܬܼܵܐ ܒܲܟܼܝܵܢܵܐ ܕܓܼܵܘܵܐ : ܐܵܦܸܢ ܡ̣ܢ ܒܪܝܼܬܼܵܗ̇ ܗܘ̤ܵܬܼ ܠܵܗ̇ ܐܵܦ ܚܕܼܵܝܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܠܫܘܼܡܠܵܝܵܐ ܕܲܚܕܼܵܐ ܐܘܼܤܝܼܵܐ ܗܘ̤ܵܬܼ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ : ܐܸܠܵܐ ܠܦܲܪܨܘܿܦܵܐ ܕܲܡܕܲܒܪܵܢܘܼܬܼܵܐ ܕܲܚܠܵܦܲܝܢ . ܘܠܵܐ ܬܘܼܒܼ ܐܲܠܵܗܘܼܬܼܵܐ ܠܫܘܼܡܠܵܝܵܐ ܕܲܟܼܝܵܢܵܐ ܗܘ̤ܵܬܼ ܠܹܗ ܐ̄ܢܵܫܘܼܬܼܵܐ : ܐܸܠܵܐ ܠܦܲܪܨܘܿܦܵܐ ܕܲܡܒܿܪܵܢܘܼܬܼܵܐ ܕܲܚܠܵܦܲܝܢ . ܦܲܪܨܘܿܦܵܐ ܓܹܝܪ ܕܲܚ̈ܕܼܵܕܹܐ ܛܥܝܼܢܝܼܢ . ܘܡܸܛܠ ܗܵܢܵܐ ܒܦܲܪܨܘܿܦܵܐ ܕܲܟܼܝܵܢܵܐ ܚܲܕܼ : ܟܝܵܢܵܐ ܐ̄ܚܪܹܢܵܐ ܡܸܬܼܚܲܫܲܚ ܐܲܝܟܼ ܕܲܒܼܕܼܝܼܠܹܗ . ܠܵܘ ܒܲܐ̄ܚܪܹܢܵܐ ܘܲܐ̄ܚܪܹܢܵܐ ܓܵܘܢܵܐܝܼܬܼ ܬܪ̈ܲܝܗܘܿܢ : ܠܵܐ ܗ̄ܘ̣ܵܐ ܡ̣ܢ ܪܘܼܟܵܒܼܵܐ ܠܫܘܼܡܠܵܝܵܐ ܕܲܟܼܝܵܢܵܐ : ܐܲܝܟܲܢܵܐ ܕܢܲܦܫܵܐ ܘܦܲܓܼܪܵܐ ܠܲܟܼܝܵܢܵܐ ܕܒܲܪܢܵܫܵܐ . ܐܸܠܵܐ ܒܦܲܪܨܘܿܦܵܐ ܕܲܟܼܝܵܢܵܐ ܚܲܕܼ : ܟܝܵܢܵܐ ܐ̄ܚܪܹܢܵܐ ܒܹܗ ܟܲܕܼ ܒܹܗ ܐܲܝܟܼ ܕܲܒܼܕܼܝܼܸܠܹܗ ܡܸܬܼܚܲܫܲܢ . ܘܡܸܛܠ ܗܵܢܵܐ ܡ̣ܢ ܐ̄ܢܵܫܘܼܬܼܵܐ ܕܐܸܬܼܡܲܫܚܲܬ̤ : ܐܵܦ ܐܲܠܵܗܘܼܬܼܵܐ ܡܸܛܠ ܚܕܼܵܝܘܼܬܼܵܐ ܡܫܝܼܚܵܐ ܡܸܫܬܲܡܗܵܐ . ܘܐܝܼܬܼܵܘܗܝ pb. 415 ܡܫܝܼܚܵܐ ܡ̣ܢ ܬܪܹܝܢ ܟܝܵܢ̈ܝܼܢ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ . ܡ̣ܢ ܚܕܼܵܝܘܼܬܼܵܐ ܕܐܲܠܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܗ̤ܘ ܟܲܕܼ ܗ̤ܘ ܒܪܵܐ ܘܡܵܪܝܵܐ ܘܐܲܠܵܗܵܐ . ܐܲܝܠܹܝܢ ܓܹܝܪ ܕܒܲܚܕܼܵܝܘܼܬܼܵܐ ܚܲܕܼ ܡܸܬܼܐܲܡܪܝܼܢ : ܚܲܕܼ ܗܵܘ̇ ܡܵܐ ܕܲܡܚܲܝܲܕܼ ܒܲܟܼܝܵܢܵܐ ܐܝܼܬܼܵܘܗܝ . ܘܲܡܦܲܪܫܵܐܝܼܬܼ ܠܵܐ ܡܸܬܼܐܲܡܪܝܼܢ : ܐܲܝܟܼ ܐܲܝܠܹܝܢ ܕܲܒܼܫܲܘܝܘܼܬܼ ܫܡܵܐ ܡܸܬܼܐܲܡܪܝܼܢ . ܐܸܠܵܐ ܐܸܢܗ̤ܘ ܕܲܬܼܠܲܠܸܓܼ ܐܸܢܘܿܢ : ܠܵܐ ܡܸܬܼܦܲܠܲܓܼ ܗܵܘ̇ ܚܲܕܼ ܥܲܡܗܘܿܢ . ܒܲܟܼܝܵܢܵܐ ܓܹܝܪ ܕܝܼܠܹܗ ܐܝܼܬܲܝܗܹܝܢ ܐܘܼܤ̈ܝܼܵܣ ܥܲܡ ܚ̈ܕܼܵܕܹܐ : ܘܲܒܼܬܲܪ̈ܬܲܝܗܹܝܢ ܡ̣ܢ ܟܝܵܢܵܐ ܕܝܼܠܹܗ ܡܸܫܬܲܡܲܗ . ܐܲܟܼܙܢܵܐ ܕܲܚܕܼܵܐ ܚܲܝܘܼܬܼܵܐ ܡܸܫܬܲܡܲܗ ܢܲܦܫܵܐ ܘܦܲܓܼܪܵܐ ܕܲܡܚܲܕܝܼܿܢ : ܘܬܲܪܬܹܝܢ ܚܲܝ̈ܘܵܬܼܵܐ ܠܵܐ ܡܸܬܼܐܲܡܪܝܼܢ : ܚܲܕܼ ܚܝܵܐ ܢܲܦܫܵܐ ܘܦܲܓܼܪܵܐ . ܡܸܛܠ ܕܠܵܐ ܗ̄ܘ̣ܵܐ ܒܚܲܝܹ̈ܐ ܕܝܼܠܹܗ ܚܲܝ ܦܲܓܼܪܵܐ : ܐܸܠܵܐ ܒܲܚܕܼܵܝܘܼܬܼܵܐ ܕܢܲܦܫܵܐ . ܘܡܸܛܠ ܗܵܢܵܐ ܐܸܢܗ̤ܘ ܕܢܸܬܼܦܲܠܓܼܘܼܢ : ܠܵܐ ܡܸܬܼܦܲܠܓܼܝܼܢ ܚܲܝܹ̈ܐ . ܐܸܠܵܐ ܒܲܠܚܘܿܕܼ ܐܝܼܬܲܝܗܘܿܢ ܕܢܲܦܫܵܐ : ܕܲܬܼܪ̈ܲܝܗܘܿܢ ܡ̣ܢ ܟܝܵܢܵܗ̇ ܡܸܫܬܲܡܗܝܼܢ ܚܕܼܵܐ ܚܲܝܘܼܬܼܵܐ . ܬܸܬܼܢܤܸܒܼ ܗܵܟܹܝܠ ܒܬܲܚܘܝܼܬܼܵܐ ܐܵܦ ܥܲܠ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܕܐܝܼܬܼܵܘܗܝ ܚܲܕܼ ܦܲܪܨܘܿܦܵܐ ܕܲܒܼܦܘܼܪܵܫܵܐ ܬܪܹܝܢ . ܗܵܘ̇ ܕܢܸܬܼܪܸܢܸܐ ܕܠܵܐ ܚܕܼܵܝܘܼܬܼܵܐ ܚܲܕܼ : ܠܵܐ ܡܸܫܟܿܚܵܐ . ܐܸܠܵܐ ܒܲܪܢܵܫܵܐ ܒܲܪܢܵܫܵܐ : ܘܐܲܠܵܗܵܐ ܐܲܠܵܗܵܐ . ܬܪ̈ܲܝܗܘܿܢ ܚܲܕܼ ܒܪܵܐ : ܚܲܕܼ ܡܵܪܝܵܐ . ܠܵܘ ܓܹܝܪ ܟܲܕܼ ܡܦܲܪܫܝܼܢ ܐܝܼܬܼ ܠܗܘܿܢ ܕܢܸܬܼܐܡܲܪ ܗܵܢܵܐ : ܗܵܘ̇ ܡܵܐ ܕܐܝܼܬܼܵܘܗܝ ܗܵܘ̇ . ܡܸܛܠ ܗܵܢܵܐ ܐܵܦ ܐܲܢ̄ܬܿ ܡܵܘܕܸܐ ܐܲܢ̄ܬܿ ܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢ̈ܝܼܢ : ܘܕܲܬܼܪܹܝܢ ܟܝܵܢ̈ܝܼܢ ܗܵܢ̇ܘܿܢ ܕܠܵܐ ܕܵܡܹ̇ܝܢ ܠܲܚ̈ܕܼܸܵܕܹܐ : ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ . pb. 416 ܐܲܠܵܗܘܼܬܼܵܐ ܡܫܲܡܠܲܝܬܼܵܐ : ܘܐ̄ܢܵܫܘܼܬܼܵܐ ܡܫܲܡܠܲܝܬܼܵܐ . ܚܲܕܼ ܡܫܝܼܚܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ . ܐܵܘ ܕܲܠܡܵܐ ܠܚܲܕܼ ܟܝܵܢܵܐ ܐܵܡܲ݁ܪ ܐܲܢ̄ܬܿ ܡܫܝܼܚܵܐ : ܘܠܵܐ ܗ̄ܘ̣ܵܐ ܠܲܬܼܪܹܝܢ ܟܝܵܢ̈ܝܼܢ ܚܲܕܼ ܡܫܝܼܚܵܐ : ܘܝܲܬܼܝܼܪܬܵܐ ܐܝܼܬܹܝܗ̇ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ ܕܲܟܼܝܵܢܹ̈ܐ ؟ ܐܸܢ ܕܹܝܢ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܚܲܕܼ ܡܫܝܼܚܵܐ : ܒܲܚܕܼܵܝܘܼܬܼܵܐ ܐܸܡܲ݁ܪ ܐܲܢ̄ܬܿ ܐܲܝܟܼ ܢܸܤܛܘܿܪܝܼܣ : ܕܡ̣ܢ ܚܲܕܼ ܐ̄ܚܪܹܢܵܐ ܡܸܫܬܿܡܲܗ : ܘܡܵܢܵܐ ܒܲܪܵܢܵܐܝܼܬܼ ܪܵܗܹ̇ܛ ܐܲܢ̄ܬܿ ܠܲܡܨܵܕܼ ܠܲܐ̄ܚܪ̈ܵܢܹܐ : ܟܲܕܼ ܥܲܠ ܐܲܦܲܝ̈ܗܘܿܢ ܢܵܦܹ̇ܩ ܐܲܢ̄ܬܿ ܪܘܼܚܵܐ : ܘܒܼܵܟܼ ܐܝܼܬܼܵܝܗܹܝܢ ܬܲܪ̈ܬܲܝܗܹܝܢ . ܗܵܢܹܝܢ : ܘܕܲܠܩܘܼܒܼܠܵܐ ܕܝܼܠܗܹܝܢ ؟ . . . . ܘܬܼܘܼܒܼ ܠܗܹܝܢ ܟܲܕܼ ܠܗܹܝܢ ܡܚܵܘܸܐ . ܠܵܐ ܗ̄ܘ̣ܵܐ ܠܲܡ ܓܹܝܪ : ܐܲܝܟܲܢܵܐ ܕܐ̄̇ܢܵܫ̈ܝܼܢ ܗܲܪ̈ܵܛܝܼܩܹܗ ܩܲܕܼܡܵܝܹ̈ܐ ܐܲܤܒܲܪܘ ܢܤܲܒܼ ܟܝܵܢܵܐ : ܗܵܢܵܐ ܕܹܝܢ ܡ̣ܢ ܐܲܠܵܗܘܼܬܼܵܐ ܬܲܩܸܢ ܠܹܗ ܓܘܼܫܡܵܐ ܡܸܠܬܼܵܐ ܕܡ̣ܢ ܐܲܠܵܗܵܐ : ܡܲܤܒܪܝܼܢ ܚ̄ܢܲ . ܐܸܠܵܐ ܟܲܕܼ ܢܵܩ̇ܦܝܼܢ ܚ̄ܢܲܢ ܒܟܼܠܕܘܼܟ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܢܤܲܒܼ ܡܫܲܪܪܝܼܢ ܚ̄ܢܲܢ . ܟܲܕܼ ܒܗܵܕܹܐ ܠܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܐܲܝܟܼ ܕܲܒܼܤܘܼܟܵܠܵܐ ܡܩܲܒܿܠܝܼܢ ܚ̄ܢܲܢ : ܬܪܹܝܢ ܟܝܵܢ̈ܝܼܢ ܐܵܡ̇ܪܝܼܢ ܚ̄ܢܲܢ ܡܚܲܝ̈ܕܹܐ . ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ : ܐܲܝܟܼ ܡ̇ܢ ܕܐܸܬܿܬܿܪܝܼܡ ܠܹܗ ܡ̣ܢ ܟܲܕܘܼ ܫܘܼܚܠܵܦܵܐ ܕܲܬܼܪܹܝܢ ܟܝܵܢ̈ܝܼܢ : ܕܚܲܕܼ ܐܝܼܬܼܵܘܗܝ ܟܝܵܢܹܗ ܕܲܒܼܪܵܐ ܡܵܘܕܹܝܢ ܚ̄ܢܲܢ : ܒܪܲܡ ܕܹܝܢ ܕܐܸܬܼܒܲܪܢܲܫ ܘܐܸܬܿܒܲܤܲܪ . ܐܸܢ ܕܹܝܢ ܡܸܬܼܐܲܡܪܵܐ ܕܗܵܘ̇ ܕܐܸܬܼܒܲܤܲܪ ܐܵܘ ܕܐܸܬܼܒܲܪܢܲܫ : ܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܗܘ̤ܵܬܼ ܡܲܒܼܥܕܼܵܐ ܡܲܤܒܿܪܵܢܘܼܬܼܵܐ pb. 417 ܕܫܘܼܚܠܵܦܵܐ . ܩܵܘܝܼ ܓܹܝܪ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ . ܬܸܬܵܘܕܸܐ ܕܹܝܢ ܡܸܢܲܢ ܐܵܦ ܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ . ܢܸܤܛܘܿܪܝܼܣ . ܡܵܘܕܹܐ ܐܲܢ̄ܬܿ ܓܹܝܪ ܕܒܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܗܵܢܵܘ ܕܹܝܢ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . ܘܐܵܘܕܝܼܬܿ ܫܘܼܚܠܵܦܵܐ ܒܐܘܼܤ̈ܝܼܵܣ : ܘܲܒܼܩܵܘܝܼܘ ܕܠܵܐ ܒܘܼܠܒܵܠܵܐ . ܕܠܵܐ ܒܘܼܠܒܵܠܵܐ ܕܹܝܢ ܩܵܘܝܼܘ : ܐܲܝܟܼ ܡܵܐ ܕܐܝܼܬܲܝܗܘܿܢ ܟܝܵܢܹ̈ܐ : ܡܵܕܹܝܢ ܐܵܦ ܒܲܚܕܼܵܝܘܼܬܼܵܐ ܗܵܟܼܘܵܬܼ ܩܵܘܝܼܘ : ܐܲܝܟܲܢܵܐ ܗܵܟܹܝܠ ܡܩܵܘܹܝܢ ܟܝܵܢܹ̈ܐ ܕܠܵܐ ܒܘܼܠܒܵܠܵܐ : ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܠܵܐ ܡܩܵܘܹܝܢ ܐܲܝܟܼ ܕܐܝܼܬܲܝܗܘܿܢ ܒܲܟܼܝܵܢܵܐ ؟ . . . ܡ̣ܢ ܒܵܬܲܪ ܠܲܡ ܓܹܝܪ ܚܕܼܵܝܘܼܬܼܵܐ : ܐܸܬܼܒܲܛܲܪ ܦܘܼܪܫܵܢܵܐ ܕܠܲܬܼܪܹܝܢ : ܘܲܕܚܲܕܼ ܐܝܼܬܼܵܘܗܝ ܟܝܵܢܵܐ ܕܲܒܼܪܵܐ ܡܵܘܕܹܝܢ ܚ̄ܢܲܢ . ܐܸܢ ܓܹܝܪ ܠܵܐ ܩ̣ܵܘܝܼܘ ܐܵܦ ܒܲܚܕܼܵܝܘܼܬܼܵܐ ܐܲܝܟܼ ܡܵܐ ܕܐܝܼܬܲܝܗܘܿܢ ܟܝܵܢܹ̈ܐ : ܐܸܠܵܐ ܡܸܬܼܒܲܛܠܝܼܢ ܦܘܼܪ̈ܫܵܢܹܐ ܕܝܼܠܗܘܿܢ ܕܲܒܼܗܘܿܢ ܡܸܬܼܪܢܹܝܢ ܬܪܹܝܢ : ܐܵܦ ܒܲܚܕܼܵܝܘܼܬܼܵܐ : ܟܲܕܼ ܡܩܵܘܹܝܢ ܟܝܵܢܹ̈ܐ ܕܠܵܐ ܒܘܼܠܒܵܠ : ܒܘܼܠܒܵܠܵܐ ܗܵܘܹ̇ܐ . ܘܒܼܘܼܠܒܵܠܵܐ ܕܫܘܼܚܠܵܦܵܐ ܘܲܕܫܘܓܼܢܵܝܵܐ : ܗܵܘܵܝܵܐ ܗ̄ܘ̣ ܕܲܠܚܲܕܼ ܟܝܵܢܵܐ . ܡܵܢܵܐ ܗܵܟܹܝܠ ܡܸܬܼܚܙܸܐ ܠܵܟܼ : ܕܠܵܐ ܒܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ ܒܲܟܼܝܵܢܹ̈ܐ ܕܐܸܬܼܚܲܝܕܼܵܬ̤ : ܡܵܕܹܝܢ ܬܪܹܝܢ ܗܵܢ̇ܘܿܢ ܕܡܸܗܘܿܢ ܐܝܼܬܼܵܘܗܝ ܚܲܕܼ ܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܐܵܦ ܒܲܚܕܼܵܝܘܼܬܼܵܐ ܬܪܹܝܢ . ܘܠܵܐ ܡܸܬܼܒܲܛܠܝܼܢ ܫܘܼܚ̈ܠܵܦܹܐ ܟܝܵܢܵܝܹ̈ܐ : ܕܲܒܼܗܘܿܢ ܬܪܹܝܢ ܡܸܬܼܪܢܹܝܢ . ܕܗܵܢܵܐ ܠܵܐ ܐܝܼܬܼܵܘܗܝ ܗܵܘ̇ ܒܐܘܼܤܝܼܵܐ : ܐܵܦ ܠܵܐ ܗܵܘ̇ ܗܵܢܵܐ ܒܐܘܼܤܝܼܵܐ . ܠܵܐ ܓܹܝܪ ܡܸܪܢܵܐ ܬܸܪܢܸܐ ܗܵܟܲܢܵܐ : ܠܵܐ ܕܹܝܢ ܬܹܐܡܲܪ ܐܲܝܟܼ pb. 418 ܕܪܵܢܹܐ ܐܲܢ̄ܬܿ . ܐܲܝܟܲܢܵܐ ܗܵܟܹܝܠ ܒܚܘܼܫܵܒܲܝ̈ܟ ܡܩܲܒܸܿܠ ܐܲܢ̄ܬܿ ܬܪܹܝܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ ܐܲܝܟܼ ܡ̇ܢ ܕܲܡܒܲܛܸܠ ܦܘܼܪܫܵܢܵܐ ܕܠܲܬܼܪܹܝܢ ܟܝܵܢ̈ܝܼܢ : ܚܲܕܼ ܟܝܵܢܵܐ ܐܵܡܲ݁ܪ ܐܲܢ̄ܬܿ ܕܲܒܼܪܵܐ ؟ ܠܥܸܠ ܐܵܡܲ݁ܪ ܐܲܢ̄ܬܿ ܕܲܬܼܪܹܝܢ ܐܝܼܬܲܝܗܘܿܢ ܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܪܵܐ : ܘܲܠܬܲܚܬܿ ܕܚܲܕܼ ܗ̄ܘ̣ ܟܝܵܢܵܐ ܕܲܒܼܪܵܐ . ܐܲܝܟܼ ܡ̇ܢ ܕܠܲܟܼܝܵܢܵܐ : ܘܠܵܐ ܗ̄ܘ̣ܵܐ ܠܦܲܪܨܘܼܦܵܐ : ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ . ܠܲܟܼܝܵܢܹ̈ܐ ܕܲܬܼܪ̈ܲܝܗܘܿܢ ܗܵܢ̇ܘܿܢ ܕܐܸܬܼܚܲܝܲܕܼܘ : ܗܘ̤ܵܘ ܚܲܕܼ . ܗܵܕܹܐ ܓܹܝܪ ܚܕܼܵܝܘܼܬܼܵܐ : ܡܸܫܬܿܓܼܢܝܵܢܝܼܬܼܵܐ ܗ̣̄ܝ ܘܡܸܫܬܲܚܠܦܵܢܝܼܬܼܵܐ : ܒܗܵܝ̇ ܕܠܲܟܼܝܵܢܵܐ ܗܵܘ̇ܝܵܐ ܘܲܠܫܘܼܡܠܵܝܵܐ ܕܲܟܼܝܵܢܵܐ . ܗܵܕܹܐ ܠܵܐ ܐܝܼܬܹܝܗ̇ ܡ̣ܢ ܬܪܹܝܢ ܟܝܵܢ̈ܝܼܢ ܡܫܲܡ̈ܠܲܝܵܐ : ܐܸܠܵܐ ܡ̣ܢ ܬܪܹܝܢ ܕܠܵܐ ܡܫܲܡܠܹܝܢ . ܟܠ ܟܝܵܢܵܐ ܓܹܝܪ ܡܫܲܡܠܝܵܐ : ܕܢܸܗܘܸܐ ܘܢܚܸܐ ܠܵܐ ܤܢܝܼܩ ܕܢܸܗܘܸܐ . ܒܪܘܼܟܵܒܼܵܐ ܓܹܝܪ ܟܝܵܢܵܝܵܐ ܡܸܬܼܚܲܙܝܵܐ : ܕܐܵܦ ܠܵܐ ܚܲܕܼ ܡ̣ܢ ܟܝܵܢܹ̈ܐ ܗܵܢܘܿܢ ܕܡܸܢܗܘܿܢ ܐܝܼܬܼܵܘܗܝ : ܐܝܼܬܼܵܘܗܝ ܡܫܲܡܠܝܵܐ . ܐܸܠܵܐ ܥܲܠ ܚܕܼܵܕ̈ܐ ܤܢܝܼܩܝܼܢ ܕܢܸܗܘܘܿܢ ܘܢܸܬܼܩܲܝܡܘܼܢ : ܐܲܝܟܼܙܢܵܐ ܕܦܲܓܼܪܵܐ ܤܢܝܼܩ ܕܢܸܚܸܐ ܥܲܠ ܢܲܦܫܵܐ : ܠܵܐ ܗ̄ܘ̣ܵܐ ܓܹܝܪ ܡܸܢܹܗ ܘܠܹܗ ܚܲܝ . ܘܢܲܦܫܵܐ ܕܬܲܪܓܸܫ : ܤܢܝܼܩܵܐ ܥܲܠ ܦܲܓܼܪܵܐ . ܘܐܸܢ ܕܹܝܢ ܠܵܐ : ܚܵܙ̇ܝܵܐ ܗ̄ܘ̣ܵܬܼ ܐܵܦ ܟܲܕܼ ܠܲܝܬܿ ܗ̄ܘ̣ܵܐ ܠܵܗ̇ ܥܲܝ̈ܢܹܐ : ܘܫܵܡ̇ܥܵܐ ܗ̄ܘ̣ܵܬܼ ܐܵܦ ܟܲܕܼ ܢܲܟܼܝܵܐ ܗ̄ܘ̣ܵܬܼ ܡܲܫܡܲܥܬܼܵܐ : ܗܵܟܲܢܵܐ ܐܵܦ ܥܲܠ ܪܸ̈ܓܼܫܹܐ ܐ̄ܚܪ̈ܵܢܹܐ . ܐܲܝܟܲܢܵܐ ܓܹܝܪ ܡ̣ܢ ܬܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܐܸܡܲ݁ܪ ܐܲܢ̄ܬܿ ܚܲܕܼ ܟܝܵܢܵܐ : ܟܲܕܼ ܐ̄ܢܵܫܘܼܬܼܵܐ ܡܫܲܡܠܲܝܵܬܐ ܐܝܼܬܹܝܗ̇ : ܕܠܵܐ ܤܢܝܼܩܵܐ ܕܬܸܗܘܸܐ ܒܲܪܢܵܫܵܐ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ؟ pb. 419 ܠܵܐ ܗ̄ܘ̣ܵܐ ܓܹܝܪ ܡ̣ܢ ܚܕܼܵܝܘܼܬܼܵܐ ܕܐܲܠܵܗܘܼܬܼܵܐ ܐܝܼܬܼ ܠܵܗ̇ ܕܬܸܗܘܸܐ ܒܲܪܢܵܫܵܐ : ܐܸܠܵܐ ܡ̣ܢ ܚܲܝܠܵܐ ܒܵܪܘܿܝܵܐ ܕܐܲܠܵܗܑܵܐ : ܗܵܘ̇ ܕܲܠܟܼܠ ܐܲܝܠܹܝܢ ܕܠܵܐ ܐܝܼܬܲܝܗܘܿܢ ܗ̄ܘ̣ܵܘ ܐܲܝܬܝܼ ܠܲܗܘܵܝܵܐ : ܐܵܦܸܢ ܥܲܡܵܗ̇ ܕܲܒܼܪܝܼܬܹܗ ܗܘ̤ܵܬܼ ܚܕܼܵܝܘܼܬܼܵܐ . ܘܠܵܐ ܗ̄ܘ̣ܵܐ ܐܲܠܵܗܘܼܬܼܵܐ : ܐܲܝܟܼ ܕܠܝܼܕܲܥܬܼܵܐ ܐܵܘ ܐܲܝܟܼ ܕܠܪܓܸܫܬܼܵܐ ܕܐ̄ܢܵܫܝ̈ܬܼܵܐ : ܤܢܝܼܩܵܐ ܗ̄ܘ̣ܵܬܼ ܥܲܠ ܐ̄ܢܵܫܘܼܬܼܵܐ . ܐܲܝܟܲܢܵܐ ܡܵܕܹܝܢ ܠܚܲܕܼ ܟܝܵܢܵܐ ܗܘ̤ܵܬܼ ܚܕܼܵܝܘܼܬܼܵܐܐ ܕܲܒܼܪܵܐ ؟ ܒܲܛܸܠ ܐܸܢܘܿܢ ܡܵܕܹܝܢ ܠܲܬܼܪܹܝܢ ܟܝܵܢܹ̈ܐ ܓܡܝܼܪܵܐܝܼܬܼ : ܘܐܝܼܬܼ ܠܵܗ̇ ܐܲܬܼܪܵܐ ܠܗܵܝ̇ ܕܚܲܕܼ ܟܝܵܢܵܐ . ܕܠܵܐ ܢܲܦܫܵܐ : ܐܲܝܟܼ ܕܐܼܡ݂ܲܪ ܐܵܪܝܼܘܿܣ . ܐܵܘ ܕܠܵܐ ܡܲܕܿܥܵܐ : ܐܲܝܟܼ ܕܐܸܡ݂ܲܪ ܐܵܦܘܿܠܝܼܢܵܪܝܼܣ . ܘܝܵܗܹ̇ܒܼ ܐܲܢ̄ܬܿ ܠܒܲܪܢܵܫܵܐ ܚܲܕܼ ܟܝܵܢܵܐ : ܠܒܲܪ ܡ̣ܢ ܟܠܗܘܿܢ ܟܝܵܢܹ̈ܐ . ܘܡ̣ܢ ܒܵܬܲܪ ܗܵܕܹܐ : ܕܠܵܐ ܐܝܼܬܼܵܘܗܝ ܠܵܐ ܤܢܝܼܩܵܐ ܐܲܠܵܗܵܐ ܡܸܠܬܼܵܐ : ܡܸܛܠ ܕܠܵܐ ܐܝܼܬܼܵܘܗܝ ܟܝܵܢܵܐ ܡܫܲܡܠܝܵܐ : ܒܗܵܝ̇ ܕܲܤܤܝܼܩ ܥܲܠ ܟܝܵܢܵܐ ܕܒܲܪܢܵܫܵܐ . ܗܵܫܵܐ ܕܹܝܢ ܕܲܠܩܘܼܒܼܠܵܐ ܟܠܗܹܝܢ ܒܵܗ̇ ܟܲܕܼ ܒܵܗ̇ ܐܸܡܲ݁ܪ ܐܲܢ̄ܬܿ . ܘܲܬܼܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܕܡܸܢܗܘܿܢ ܐܝܼܬܼܵܘܗܝ ܒܪܵܐ : ܘܕܲܠܚܲܕܼ ܟܝܵܢܵܐ ܕܲܒܼܪܵܐ ܗܘ̤ܵܬܼ ܚܕܼܵܝܘܼܬܼܵܐ . ܘܠܵܐ ܗ̄ܘ̣ܵܐ ܡܸܟܹܝܠ ܡ̣ܢ ܗܵܠܹܝܢ ܡܸܬܼܪܢܸܐ ܕܐܝܼܬܼܵܘܗܝ ܚܲܕܼ ܒܪܵܐ : ܘܲܬܼܪܹܝܢ ܟܝܵܢ̈ܝܼܢ ܕܲܡܚܲܕܝܼܢ ܐܸܡܲܪܬܿ : ܘܬܼܘܼܒܼ ܕܲܠܚܲܕܼ ܟܝܵܢܵܐ ܕܲܒܼܪܵܐ : ܘܲܡܪܝܼܡ ܐܲܢ̄ܬܿ ܠܗܵܘ̇ ܕܒܸܤܪܵܐ . ܘܡܸܛܠ ܗܵܢܵܐ : ܡ̣ܢ ܒܵܬܲܪ ܚܕܼܵܝܘܼܬܼܵܐ : ܡܒܲܛܸܠ ܐܲܢ̄ܬܿ ܦܘܼܪܫܵܢܵܐ ܕܲܬܼܪܹܝܢ . ܒܗܵܝ̇ ܕܲܟܼܝܵܢܵܐ ܕܒܸܤܪܵܐ ܐܸܬܼܒܲܛܲܠ ܠܹܗ . ܐܵܘ ܡܸܛܠ ܕܐܸܬܼܚܲܒܲܠ : ܐܵܘ ܡܸܛܠ ܕܐܸܬܲܚܠܲܦ . ܘܲܠܚܲܕܼ ܟܝܵܢܵܐ ܕܲܒܼܪܵܐ ܡܗܲܝܡܸܢ ܐܲܢ̄ܬܿ : ܒܪܲܡ ܕܐܸܬܼܒܲܪܢܲܫ ܘܐܸܬܼܓܲܫܲܡ . ܠܐܲܝܢܵܐ ܘܠܲܐܝܢܵܐ ܟܝܵܢܵܐ ܐܸܡ݂ܲܪܬܿ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܪܵܐ ؟ ܘܐܲܝܢܵܘ pb. 420 ܚܲܕܼ ܟܝܵܢܵܐ ܕܲܒܼܪܵܐ ؟ ܗܵܠܹܝܢ ܕܹܝܢ ܕܡ̣ܢ ܬܪܹܝܢ ܟܝܵܢ̈ܝܼܢ ܠܚܲܕܼ ܟܝܵܢܵܐ ܡܸܬܼܚܲܝܕܝܼܢ : ܡ̣ܢ ܬܪ̈ܲܝܗܘܿܢ ܟܝܵܢܹ̈ܐ ܕܐܸܬܼܚܲܝܲܕܼܘ ܡܸܬܼܪܢܹܝܢ . ܐܲܝܟܼ ܙܢܵܐ : ܕܡ̣ܢ ܦܫܝܼܛܹ̈ܐ ܡܪܲܟܹܒܼܵܐ . ܡܵܕܹܝܢ ܡܪܲܟܿܒܼܵܐ ܗ̄ܘ̣ ܚܲܕܼ ܟܝܵܢܵܐ ܕܲܒܼܪܵܐ : ܘܡܸܛܠ ܗܵܢܵܐ ܐܸܡ݂ܲܪܬܿ : ܒܪܲܡ ܡܓܲܫܲܡ . ܐܲܝܟܲܢܵܐ ܬܘܼܒܼ ܡܸܬܼܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ : ܕܠܵܐ ܢܸܬܼܪܢܸܐ ܥܲܡ ܒܸܤܪܵܐ ؟ ܘܲܬܼܪܹܝܢ ܐܸܡܲ݁ܪ ܐܲܢ̄ܬܿ : ܘܲܕܼܠܵܐ ܙܵܕܹܩ ܕܢܸܬܼܪܢܘܿܢ ܬܪܹܝܢ ܒܵܬܲܪ ܚܕܼܵܝܘܼܬܼܵܐ : ܐܲܝܟܼ ܡ̇ܢ ܕܲܡܒܲܛܸܠ ܦܘܼܪܫܵܢܵܐ ܕܲܬܼܪܹܝܢ . ܘܲܠܚܲܕܼ ܟܝܵܢܵܐ ܕܲܒܪܵܐ ܐܸܡܲ݁ܪ ܐܲܢ̄ܬܿ : ܘܲܕܼܡܸܬܼܪܢܿܢ ܬܪܹܝܢ ܡ̣ܢ ܐܵܢܲܢܩܹܐ ܝܵܗܹ̇ܒܼ ܐܲܢ̄ܬܿ . ܒܗܵܝ̇ ܕܐܵܡܲ݁ܪ ܐܲܢ̄ܬܿ : ܕܲܡܓܲܫܲܡ ܡ̣ܢ ܒܵܬܲܪ ܚܕܼܵܝܘܼܬܼܵܐ . ܒܒܸܤܪܵܐ ܓܹܝܪ ܡܒܲܤܲܪ : ܕܒܲܟܼܝܵܢܵܐ ܐܝܼܬܼܵܘܗܝ ܒܸܤܪܵܐ . ܡܵܕܹܝܢ ܬܪܹܝܢ ܟܝܵܢ̈ܝܼܢ ܝܵܗܹ̇ܒܼ ܐܲܢ̄ܬܿ ܠܡܵܪܝܵܐ ܡ̣ܢ ܒܵܬܲܪ ܚܕܼܵܝܘܼܬܼܵܐ : ܚܲܕܼ ܟܝܵܢܵܐ ܕܲܒܼܪܵܐ : ܘܚܲܕܼ ܒܸܤܪܵܐ ܕܲܡܒܲܤܲܪ ܒܹܗ . ܐܵܘ ܡ̣ܢ ܩܕܼܵܡ ܚܕܼܵܝܘܼܬܼܵܐ ܟܝܵܢܹ̈ܐ ܡܦܲܪ̈ܫܹܐ ܡܸܬܼܪܢܹܝܢ : ܕܐܲܠܵܗܘܼܬܹܗ ܕܲܒܼܪܵܐ ܘܲܕܼܐ̄ܢܵܫܘܼܬܹܗ . ܘܗܵܝܕܹܝܢ ܐܸܬܼܟܲܢܲܫܘ ܗ̄ܘ̣ܵܘ ܠܒܼܘܼܛܵܠܵܐ ܕܚܲܕܼ ܟܝܵܢܵܐ . ܘܗܵܟܲܢܵܐ ܕܹܝܢ : ܐܵܦ ܠܵܐ ܡ̣ܢ ܩܕܼܵܡ ܚܕܼܵܝܘܼܬܼܵܐ : ܐܵܦ ܠܵܐ ܡ̣ܢ ܒܵܬܲܪ ܚܕܼܵܝܘܼܬܼܵܐ : ܡܸܬܼܪܢܸܐ ܒܪܵܐ ܡ̣ܢ ܬܪܹܝܢ ܟܝܵܢ̈ܝܼܢ . ܐܵܘ ܗܵܕܹܐ ܐܸܡܲ݁ܪ ܐܲܢ̄ܬܿ : ܕܲܡܩܵܘܹܝܢ ܟܲܕܼ ܠܵܐ ܡܚܲܝܕܝܼܢ ܐܵܦ ܠܵܐ ܡܦܲܪܫܝܼܢ : ܘܦܲܚܫ ܠܚܘܿܪܵܘܗܝ ܟܝܵܢܵܐ ܕܲܒܼܪܵܐ ܡ̣ܢ ܟܝܵܢܵܐ ܕܐ̄ܢܵܫܘܼܬܼܵܐ : ܐܲܝܟܼ ܡ̇ܢ ܕܲܡܒܲܛܸܠ ܦܘܼܪܫܵܢܵܐ ܕܠܲܬܼܪܹܝܢ . ܘܠܵܐܩܵܩܝܼܣ ܐܲܝܟܼ ܕܲܠܟܲܠܒܵܐ ܕܲܡܓܲܪܲܝ ܘܲܡܒܲܥܪܲܪ ܠܩܘܼܒܼܠܵܟܼ : ܫܵܕܹܐ ܐܲܢ̄ܬܿ ܩܕܼܵܡܵܘܗܝ : ܗܵܝ̇ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܡܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ : ܘܐܸܡܲ݁ܪ ܐܲܢ̄ܬܿ : ܕܲܡܗܲܡܢܝܼܢ ܚ̄ܢܲܢ ܕܲܚܕܼܵܐ ܐܝܼܬܹܝܗ̇ ܐܘܼܤܝܼܵܐ pb. 421 ܕܲܒܼܪܵܐ . ܘܬܼܘܼܒܼ ܩܕܼܵܡ ܡܲܕܼܢܚܝܹ̈ܐ ܕܲܒܼܪܲܡ ܕܲܡܒܲܤܲܪ : ܐܲܝܟܲܢܵܐ ܕܠܵܐ ܢܸܬܼܓܲܪܘܿܢ . ܐܸܡܲܪܬܿ ܐܵܦ ܠܗܵܝ̇ : ܕܲܕܼܠܵܐ ܒܘܼܠܒܵܠܵܐ ܓܡܝܼܪܵܐܝܼܬܼ ܗܘ̤ܵܬܼ ܚܕܼܵܝܘܼܬܼܵܐ . ܘܲܠܟܼܠ ܐ̄ܢܵܫ : ܐܲܝܟܼ ܕܒܼܵܥܹ̇ܐ ܝܵܗܹ̇ܒܼ ܐܲܢ̄ܬܿ . ܐܵܩܵܩܝܼܣ . ܐܸܠܵܐ ܠܲܡ ܓܹܝܪ ܘܲܟܼܡܵܐ ܙܲܒܼܢ̈ܝܼܢ ܐܵܡ̇ܪܝܼܢ ܗܵܠܹܝܢ ܕܲܠܩܘܼܒܼܠܵܐ : ܕܗܵܐ ܓܲܠܝܵܐܝܼܬܼ ܟܲܕܼ ܥܵܒܼ̇ܕܝܼܢ ܗܵܠܹܝܢ ܬܵܘܕܝܼܬܼܵܐ ܕܗܲܝܡܵܢܘܼܬܼܵܐ ܬܪܝܼܨܬܵܐ : ܬܪܹܝܢ ܟܝܵܢ̈ܝܼܢ ܡܫܲܡܗܝܼܢ . ܘܲܡܦܲܪܫܝܼܢ ܢܒܵܬܼ̈ ܩܵܠܹ̈ܐ ܕܲܡ̈ܡܲܠܲܠܝ ܐܲܠܵܗܵܝ̈ܬܼܵܐ : ܐܲܝܟܼ ܫܘܼܚܠܵܦܵܐ ܕܲܟܼܝܵܢܹ̈ܐ . ܘܗܵܐ ܐܲܝܟܲܢܵܐ ܕܠܵܐ ܗ̄ܘ̣ܵܐ ܕܲܠܩܘܼܒܼܠܵܐ ܠܘܵܬܼ ܗܵܠܹܝܢ ܕܝܼܠܵܟܼ ܐܝܼܬܲܝܗܹܝܢ ܗܵܠܹܝܢ : ܠܵܐ ܓܹܝܪ ܡܸܬܿܛܦܝܼܣ ܐܲܢ̄ܬܿ ܕܠܲܬܼܪܹܝܢ ܦܲܪ̈ܨܘܿܦܹܐ ܐܵܘ ܩܢܘܿܡܹ̈ܐ ܠܲܡܦܲܠܵܓܼܵܘܼ ܠܲܒܼ̈ܢܵܬܼ ܩܵܠܹ̈ܐ . ܩܘܼܪܸܠܘܿܣ . ܐܸܠܵܐ ܐܘܿ ܚܲܟܿܝܼܡܵܐ : ܐܵܡܲ݁ܪ ܐ̄ܢܵܐ ܕܲܟܼܬܼܝܼ̈ܒܼܵܢ ܐܸܢܹܝܢ ܒܪ̈ܫܹܐ : ܕܐܲܝܢܵܐ ܕܲܠܦܲܪ̈ܨܘܿܦܹܐ ܬܪܹܝܢ ܐܵܘ ܩܢܘܿܡܹ̈ܐ ܡܦܲܠܸܓܼ ܠܲܒܼ̈ܢܵܬܼ ܩܵܠܹ̈ܐ : ܘܡܸܢܗܹܝܢ ܐܲܝܟܼ ܕܲܠܒܲܪܢܵܫܵܐ ܕܲܠܚܘܿܕܼܵܐܝܼܬܼ ܡܸܬܼܝܼܕܲܥ ܠܒܲܪ ܡ̣ܢ ܡܸܠܬܼܵܐ ܕܐܲܠܵܗܵܐ : ܡܸܢܗܹܝܢ ܕܹܝܢ ܐܲܝܟܼ ܡ̇ܢ ܕܦܲܐ̈ܝܵܢ ܠܐܲܠܵܗܵܐ ܒܲܠܚܘܿܕܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ . ܗܵܢܵܐ ܢܸܗܘܸܐ ܡܚܲܝܲܒܼ . ܫܘܼܚܠܵܦܵܐ ܕܹܝܢ ܕܲܒܼ̈ܢܵܬܼ ܩܵܠܹ̈ܐ : ܘܠܵܐ ܒܚܲܕܼ ܡ̣ܢ ܙܢܝܼ̈ܢ ܐܵܪܝܼܡܢ ܚ̄ܢܲܢ ܐܵܦ ܕܚܲܩܢ ܚ̄ܢܲܢ ܠܒܲܪ ܠܗܵܝ̇ ܕܲܢܦܲܠܸܓܼ ܐܸܢܹܝܢ : ܐܲܝܟܼ ܕܠܲܒܼܪܵܐ ܠܚܘܿܕܵܐܝܼܬܼ ܠܡܸܠܬܼܵܐ ܕܡ̣ܢ ܐܲܒܼܵܐ : ܘܐܲܝܟܼ ܕܲܠܒܲܪܢܵܫܵܐ ܬܘܼܒܼ ܠܚܘܿܕܵܐܝܼܐܬܼ ܒܪܵܐ ܡܸܬܼܝܼܕܲ ܡ̣ܢ ܐܲܢ̄ܬܿܬܼܵܐ . ܚܲܕܼ ܗ̄ܘ̣ ܓܹܝܪ ܫܲܪܝܼܪܵܐܝܼܬܼ ܟܝܵܢܵܗ̇ ܕܡܸܠܬܼܵܐ : ܝܵܕܼܥܝܼܢ ܚ̄ܢܲܢ ܓܹܝܪ ܕܐܸܬܼܓܲܫܲܡ ܘܐܸܬܼܒܲܪܢܲܫ . ܢܸܤܛܘܿܪܝܼܣ . ܐܵܪܵܐ ܒܪܸܥܝܵܢܵܐ ܘܲܒܼܢܲܩܝܼܦܘܼܬܼܵܐ ܕܒܼܘܼܚܵܝܵܐ ܐܲܦܝܼܤܹܗ pb. 422 ܗ̄ܘ̣ܵܐ : ܒܡܸܠܹ̈ܐ ܗܸܠܹܝܢ ܠܐܵܩܵܩܝܼܣ : ܘܠܵܐ ܗ̄ܘ̣ܵܐ ܐܲܝܟܼ ܕܠܲܐܝܢܵܐ ܕܒܲܦܓܼܘܼܕܹ̈ܐ ܪܡܸܐ : ܢܓܲܕܼ ܠܹܗ ܠܡܸܩܲܦ ܠܟܼܠ ܐܲܝܟܵܐ ܕܢܸܒܼܥܸܐ ؟ ܐܸܡ݂ܲܪ ܓܹܝܪ : ܕܲܚܕܼܵܝܘܼܬܼܵܐ ܕܲܬܼܪܹܝܢ ܟܝܵܢ̈ܝܼܢ ܗܘ̤ܵܬܼ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܘܲܓܼܡܝܼܪܵܐܝܼܬܼ : ܕܠܵܐ ܒܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ . ܐܲܝܟܲܢܵܐ ܗܵܟܹܝܠ ܚܲܕܼ ܗ̄ܘ̣ ܟܝܵܢܹܗ ܕܲܒܼܪܵܐ : ܗܵܘ̇ ܕܐܸܡܲܪܬܿ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܗܵܢܵܘ ܕܹܝܢ ܒܲܟܼܝܵܢܹ̈ܐ : ܗܵܘ̇ ܒܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ . ܐܲܝܟܲܢܵܐ ܗܵܟܹܝܠ ܚܲܕܼ ܗ̄ܘ̣ ܟܝܵܢܹܗ ܕܲܒܼܪܵܐ : ܗܵܘ̇ ܕܐܸܡܲܪܬܿ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ . ܗܵܢܵܘ ܕܹܝܢ ܒܲܟܼܝܵܢܹ̈ܐ : ܗܵܘ̇ ܡܵܐ ܕܡܸܢܗܘܿܢ ܐܝܼܬܼܵܘܗܝ ؟ ܠܲܝܬܿ ܓܹܝܪ ܟܝܵܢܵܐ ܕܢܸܗܘܸܐ ܬܪܹܝܢ ܟܝܵܢ̈ܝܼܢ : ܗܵܢ̇ܘܿܢ ܕܡܸܢܗܘܿܢ ܢܸܗܘܸܐ ܚܲܕܼ ܘܠܵܐ ܗ̄ܘ̣ܵܐ ܬܪܹܝܢ . ܐܸܠܵܐ ܠܲܡ ܗ̤ܘ ܒܲܚܕܼܵܝܘܼܬܼܵܐ ܐܝܼܬܼ ܠܹܗ ܕܢܸܗܘܸܐ ܚܲܕ : ܘܬܼܘܼܒܼ ܠܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܚܲܕܼ ܗ̄ܘ̣ . ܘܕܲܬܼܪܹܝܢ ܢܸܪܢܸܐ ܕܠܵܐ ܒܘܼܠܒܵܠܵܐ : ܘܲܠܫܘܼܚܠܵܦܵܐ ܕܐܘܼܪܤ̈ܝܼܵܣ : ܘܬܼܘܼܒܼ ܕܠܵܐ ܢܸܪܢܸܐ ܬܪܹܝܢ : ܐܸܠܵܐ ܚܲܕܼ . . ܡܲܢܘܼ ܡܸܤܬܲܟܲܠ ܒܠܵܐ ܒܘܼܠܒܵܠܵܐ ܒܘܼܠܒܵܠܵܐ : ܘܕܲܢܦܲܠܸܓܼ ܠܲܒܼ̈ܢܵܬܼ ܩܵܠܹ̈ܐ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ ܬܪܹܝܢ : ܘܲܕܼܠܵܐ ܢܦܲܠܸܓܼ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ ܬܪܹܝܢ ؟ ܗܵܠܹܝܢ ܤܢܝܼ̈ܩܵܢ ܥܲܠ ܒܘܼܚܵܢܵܐ ܤܲܓܿܝܼܐܵܐ : ܠܒܼܘܼܚܵܢܵܐ ܚܲܬܿܝܼܬܼܵܐ ܕܗܵܚܲܘܼܬܼܵܐ ܘܕܲܐ̄ܚܪܵܢܵܝܘܼܬܼܵܐ . ܐܸܢ ܐ̄ܢܵܫ ܠܲܡ ܠܦܲܪ̈ܨܘܿܦܹܐ ܬܪܹܝܢ ܐܵܘ ܠܲܩܢܘܿܡܹ̈ܐ ܡܦܲܠܸܓܼ ܠܲܒܼ̈ܢܵܬܼ ܩܵܠܹ̈ܐ : ܘܬܼܘܼܒܼ ܕܫܘܼܚܠܵܦܵܐ ܕܹܝܢ ܕܲܒܼ̈ܢܵܬܼ ܩܵܠܹ̈ܐ ܘܠܵܐ ܒܚܲܕܼ ܡ̣ܢ ܙܢܝܼ̈ܢ ܐܲܪܝܼܡܢ ܚ̄ܢܲܢ . ܗܵܘ̇ ܕܐܸܡܲ݁ܪ ܕܠܵܐ ܙܵܕܹܩ ܠܲܡܦܲܠܵܓܼܘܼ ܠܲܒܼ̈ܢܵܬܼ ܩܵܠܹ̈ܐ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ : ܬܘܼܒܼ ܠܲܬܼܪܹܝܢ ܫܘܼܚ̈ܠܵܦܹܐ ܕܲܒܼ̈ܢܵܬܼ ܩܵܠܹ̈ܐ ܐܵܦ ܠܵܐ ܒܚܲܕܼ ܙܢܵܐ ܡܟܪܝܼܡ . ܒܐܲܝܢܵܐ ܓܝܼܪ ܙܢܵܐ ܡ̣ܢ ܟܠ ܦܪܘܿܣ ܠܵܐ ܙܵܕܹܩ ܠܲܡܦܲܠܵܓܼܘܼ ܠܲܒܼ̈ܢܵܬܼ ܩܵܠܹ̈ܐ ܠܦܲܪ̈ܨܘܿܦܹܐ ܐܵܘ ܠܲܩܢܘܿܡܹ̈ܐ ؟ ܡ̣ܢ pb. 423 ܬܪܹܝܢ ܡܲܪܚܸܩ ܐܲܢ̄ܬܿ ܠܲܢ . ܐܲܝܟܲܢܵܐ ܡܵܕܹܝܢ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ : ܘܠܵܐ ܒܚܲܕܼ ܡ̣ܢ ܙܢܝܼ̈ܢ ܐܲܪܝܼܡ̣ܬܿ ؟ ܐܵܦܸܢ ܠܲܡ ܕܚܲܩܢܲܢ ܠܒܲܪ : ܠܗܵܝ̇ ܕܲܢܦܲܠܸܓܼ ܐܸܢܹܝܢ ܐܲܝܟܼ ܕܠܲܒܼܪܵܐ : ܠܚܘܿܕܵܐܝܼܬܼ ܠܡܸܠܬܼܵܐ ܕܡ̣ܢ ܐܲܒܼܵܐ : ܘܐܲܝܟܼ ܕܲܠܒܲܪܢܵܫܵܐ ܬܘܼܒ ܕܲܠܚܘܿܕܵܐܝܼܬܼ ܒܪܵܐ ܡܸܬܼܝܼܕܲܥ ܡ̣ܢ ܐܲܢ̄ܬܿܬܼܵܐ . ܚܲܕܼ ܗ̄ܘ̣ ܓܹܝܪ ܘܫܲܪܝܼܪܵܐܝܼܬܼ ܟܝܵܢܹܗ ܕܡܸܠܬܼܵܐ : ܝܵܕܼܥ̇ܝܼܢ ܚ̄ܢܲܢ ܓܹܝܪ ܕܐܸܬܼܓܲܫܲܡ ܘܐܸܬܼܒܲܪܢܲܫ . . ܒܐܲܝܢܵܐ ܡܵܕܹܝܢ ܙܢܵܐ ܠܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܒܲܛܸܠܬܿ : ܐܸܠܵܐ ܐܵܡܲ݁ܪ ܐܲܢ̄ܬܿ ܠܲܒܼܪܵܐ ܡܬܼܘܿܡܵܝܵܐ ܕܒܲܟܼܝܵܢܵܐ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ؟ ܐܸܡܲܪ ܘܒܲܚܕܼܵܝܘܼܬܼܵܐ : ܘܠܵܘ ܒܡܸܬܼܪܲܡܩܵܢܘܼܬܼܵܐ : ܬܸܬܸܿܠ ܐܵܦ ܒܸܤܪܵܐ . ܐܲܝܢܵܐ ܗ̄ܘ̣ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܕܠܵܐ ܐܪܝܼܡ̣ܬܿ ؟ ܫܘܼܚ̈ܠܵܦܹܐ ܓܹܝܪ ܕܤܘܼܥܪ̈ܵܢܹܐ ܕܤܝܼܡܝܼܢ ܩܕܼܵܡܲܝܢ ܐܝܼܬܲܝܗܘܿܢ : ܘܫܘܼܚ̈ܠܵܦܹܐ ܡ̣ܢ ܒܢܵܬܼ̈ ܩܵܠܹ̈ܐ ܡܸܬܿܬܿܤܝܼܡܝܼܢ . ܟܲܕܼ ܠܵܐ ܓܹܝܪ ܐܝܼܬܼܵܘܗܝ ܫܘܼܚܠܵܦܵܐ : ܐܵܦ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܡܸܬܼܒܲܛܲܠ . ܬܪܹܝܢ ܟܝܵܢܹ̈ܐ ܡܵܘܕܹܐ ܕܚܲܕܼ ܡܫܝܼܚܵܐ ܘܲܒܼܪܵܐ : ܐܵܦ ܬܪܹܝܢ ܫܘܼܚ̈ܠܵܦܹܐ . ܘܲܠܦܘܼܬܼ ܫܘܼܚ̈ܠܵܦܹܐ ܕܲܟܼܝܵܢܹ̈ܐ : ܫܘܼܚ̈ܠܵܦܹܐ ܕܒܼ̈ܢܵܬܼ ܩܵܠܹ̈ܐ ܥܵܒܹ̇ܕܼ : ܘܲܡܦܲܠܸܓܼ ܐܵܦ ܠܲܒܼ̈ܢܵܬܼ ܩܵܠܹ̈ܐ ܕܲܡ̈ܡܲܠܠܲܝ ܐܲܠܵܗܵܝ̈ܬܼܵܐ . ܐܲܝܟܲܢܵܐ ܕܲܒܸܩܬܿ ܐܸܢܘܿܢ ܠܗܵܢܘܿܢ ܕܡܦܲܠܓܼܝܼܢ : ܐܲܢ̄ܬܿ ܕܲܠܗܵܘ̇ ܕܲܡܦܲܠܸܓܼ ܠܗܹܝܢ : ܒܒܲܪܬܼ ܩܵܠܵܐ ܡܲܦܪܲܓܼܬܼܵܐ ܡܩܲܒܸܿܠ ܐܲܢ̄ܬܿ ܠܹܗ ؟ ܐܲܝܟܲܢܵܐ ܬܪܹܝܢ ܟܝܵܢ̈ܝܼܢ ܕܲܚܕܼܵܝܘܼܬܼܵܐ ܡܵܘܕܸܐ ܐܲܢ̄ܬܿ : ܕܚܲܕܼ ܡܫܝܼܚܵܐ ܘܚܲܕܼ ܒܪܵܐ : ܘܬܼܘܼܒܼ ܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ؟ ܐܸܡܲܪܬܿ ܓܹܝܪ : ܕܚܲܕܼ ܟܝܵܢܵܐ pb. 424 ܡܵܘܕܹܝܢ ܚ̄ܢܲܢ ܕܐܲܠܵܗܵܐ ܡܸܠܬܼܵܐ : ܘܠܵܐ ܗ̄ܘ̣ܵܐ ܬܪܹܝܢ ܕܲܡܚܲܕܝܼܢ . ܚܲܕܼ ܒܪܵܐ ܐܵܡܲ݁ܪ ܐܲܢ̄ܬܿ : ܬܪܹܝܢ ܓܹܝܪ ܟܝܵܢܹ̈ܐ ܕܠܵܐ ܦܘܼܪܫܵܢܵܐ ܐܵܡܲ݁ܪ ܐܲܢ̄ܬܿ ܠܲܒܼܪܵܐ . ܘܬܼܘܼܒܼ ܚܲܕܼ ܟܝܵܢܵܐ ܒܲܠܚܘܿܕܼ : ܘܠܵܐ ܬܘܼܒܼ ܬܪܹܝܢ ܕܠܵܐ ܦܘܼܪܫܵܢܵܐ ܝܵܗܹ̇ܒܼ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ . ܘܕܐܝܼܬܼܵܘܗܝ ܒܪܵܐ ܡܒܲܤܪܵܐ ܐܵܡܲ݁ܪ ܐܲܢ̄ܬܿ : ܘܬܼܘܼܒܼ ܕܠܵܐ ܗ̄ܘ̣ܵܐ ܒܒܸܤܪܵܐ . ܐܸܠܵܐ ܐܸܢ ܕܲܠܡܵܐ ܐ̄ܚܪܹܢܵܐ ܒܪܵܐ ܐܵܡܲ݁ܪ ܐܲܢ̄ܬܿ ܠܐܲܠܵܗܵܐ ܡܸܠܬܼܵܐ ܒܚܲܕܼ ܟܝܵܢܵܐ ܡܒܲܤܪܵܐ : ܐ̄ܚܪܹܢܵܐ ܠܲܒܼܪܵܐ ܕܡ̣ܢ ܬܪܹܝܢ ܟܝܵܢ̈ܝܼܢ ܡܚܲܝ̈ܕܹܐ : ܠܚܲܕܼ ܡܫܝܼܚܵܐ ܘܚܲܕܼ ܒܪܵܐ . ܚܲܕܼ ܟܝܵܢܵܐ ܡܒܲܤܪܵܐ ܠܵܐ ܡܲܡܪܲܚ ܐܲܢ̄ܬܿ ܠܡܹܐܡܲܪ : ܠܚܲܕܼ ܟܝܵܢܵܐ ܕܹܝܢ ܕܐܲܠܵܗܵܐ ܡܸܠܬܼܵܐ ܕܲܡܒܲܤܲܪ ܬܟܼܝܼܠܵܐܝܼܬܼ ܦܵܤܹ̇ܩ ܐܲܢ̄ܬܿ . ܡܵܢܵܐ ܗܵܟܹܝܠ ؟ ܐ̄ܚܪܹܢܵܐ ܐܝܼܬܼܵܘܗܝ ܒܪܵܐ ܐܲܠܵܗܵܐ ܡܸܠܬܼܵܐ ܚܲܕܼ ܟܝܵܢܵܐ : ܐ̄ܚܪܹܢܵܐ ܕܹܝܢ ܒܪܵܐ ܒܲܬܼܪܹܝܢ ܟܝܵܢ̈ܝܼܢ : ܕܡܸܢܗܘܿܢ ܐܝܼܬܼܵܘܗܝ ܒܪܵܐ ܚܲܕܼ ܒܲܠܚܘܿܕܼܵܘܗܝ . ܠܵܐ ܗ̄ܘ̣ܵܐ ܓܹܝܪ ܟܝܵܢܵܐ ܕܐܲܠܵܗܵܐ ܡܸܬܼܐܡܲܪ ܕܲܬܼܪܹܝܢ ܟܝܵܢ̈ܝܼܢ ܐܝܼܬܼܵܘܗܝ : ܐܸܠܵܐ ܚܲܕܼ ܟܝܵܢܵܐ . ܐܲܝܟܲܢܵܐ ܕܲܡܫܝܼܚܵܐ ܚܲܕܼ ܒܪܵܐ ܬܹܐܡܲܪ ܐܲܢ̄ܬܿ ܒܲܬܼܪܹܝܢ ܟܝܵܢ̈ܝܼܢ : ܘܗܸܢܹܝܢ ܗܵܠܹܝܢ ܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܘܲܬܼܪܹܝܢ ܟܝܵܢ̈ܝܼܢ ܕܚܲܕܼ ܒܼܪܵܐ : ܘܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ . ܘܡ̣ܢ ܬܪܹܝܢ ܟܝܵܢ̈ܝܼܢ ܠܵܐ ܕܵܡ̈ܝܲܝ ܠܲܚ̈ܕܼܵܕܹܐ ܠܲܒܼܪܵܐ ܐܵܡܲ݁ܪ ܐܲܢ̄ܬܿ : ܘܲܡܝܼܡ ܐܲܢ̄ܬܿ ܠܹܗ ܬܘܼܒܼ : ܘܚܲܕܼ ܟܝܵܢܵܐ ܒܲܠܚܘܿܕܼ ܝܵܗܹ̇ܒܼ ܐܲܢ̄ܬܿ ܠܹܗ . ܘܲܡܪܝܼܡ ܐܲܢ̄ܬܿ ܠܚܲܕܼ : ܐܵܡܲ݁ܪ ܐ̄ܢܵܐ ܕܹܝܢ ܠܐ̄ܢܵܫܘܼܬܼܵܐ : ܐܲܝܟܼ ܕܠܵܐ ܬܸܘܗܸܐ ܒܲܚܕܼܵܝܘܼܬܼܵܐ ܒܪܵܐ . ܘܐܵܠܹ̇ܨ ܐܲܢ̄ܬܿ ܒܡܸܠܬܼܵܐ ܕܲܟܼܝܵܢܹ̈ܐ : ܕܲܠܕܼܝܼ̈ܠܵܝܵܬܼܵܐ ܕܟܼܠ ܚܲܕܼ ܡܸܢܗܘܿܢ ܢܦܲܪܸܫ : ܟܲܕܼ ܨܵܒܹ̇ܐ ܐܲܢ̄ܬܿ ܘܟܲܕܼ ܠܵܐ ܨܵܒܹ̇ܐ ܐܲܢ̄ܬܿ . pb. 425 ܡܸܛܠ ܐܲܝܕܵܐ ܓܹܝܪ ܠܚܲܕܼ ܟܝܵܢܵܐ ܕܐܲܠܵܗܵܐ ܡܵܠܬܼܵܐ ܐܸܡܲܪܬܿ : ܘܠܵܐ ܗ̄ܘ̣ܵܐ ܬܪܹܝܢ ܟܝܵܢ̈ܝܼܢ ܕܲܡܚܲܝܕܝܼܢ ؟ ܘܠܵܐ ܬܘܼܒܼ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܐܲܠܵܗܵܐ ܡܸܠܬܼܵܐ ܐܲܡܪܲܚܬܿ ܠܡܸܐܡܲܪ : ܐܲܝܟܲܢܵܐ ܕܐܸܡ݂ܲܪܬܿ : ܕܡܸܢܗܘܿܢ ܚܲܕܼ ܒܲܠܚܘܿܕܼ ܒܪܵܐ . ܢܸܗܘܸܐ ܐܲܝܟܼ ܕܐܸܡܲܪܬܿ : ܕܲܒܼܪܸܥܝܵܢܵܐ ܡܸܬܼܩܲܒܿܠܝܼܢ ܬܪܹܝܢ ܟܝܵܢ̈ܝܼܢ ܕܲܡܚܲܝܕܝܼܢ ܐܵܡ̇ܪܝܿܢ . ܗܵܟܲܢܵܐ ܐܸܡܲܪ ܐܵܦ ܥܲܠ ܐܲܠܵܗܵܐ ܡܸܠܬܼܵܐ : ܕܡܸܢܗܘܿܢ ܐܝܼܬܼܵܘܗܝ ܚܲܕܼ ܒܲܠܚܘܿܕܼ ܐܲܠܵܗܵܐ ܡܸܠܬܼܵܐ ܬܪܹܝܢ . ܐܸܢܵܐ ܡ̇ܢ ܬܪܹܝܢ ܟܝܵܢ̈ܝܼܢ ܕܲܡܚܲܕܝܼܢ ܐܸܡܲ݁ܪ ܐ̄ܢܵܐ : ܟܲܕܼ ܢܵܩܹ̇ܦ ܐ̄ܢܵܐ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ ܘܲܠܡܲܠܦܲܢ̈ܘܵܬܼܵܐ ܐܲܠܵܗܵܝ̈ܬܼܵܐ : ܘܕܲܐܠܵܗܵܐ ܡܸܠܬܼܵܐ ܡܵܘܕܥܵܢܵܐ ܐܝܼܬܼܵܘܗܝ ܕܲܟܼܝܵܢܵܐ : ܒܪܵܐ ܕܹܝܢ ܕܦܲܪܨܘܿܦܵܐ . ܚܲܕܼ ܗ̄ܘ̣ ܕܹܝܢ ܗ̤ܘ ܟܲܕܼ ܗ̤ܘ ܐܲܠܵܗܵܐ ܡܸܠܬܼܵܐ . ܐܲܟܼܙܢܵܐ ܕܐܲܠܵܗܵܐ ܡܵܘܕܥܵܢܵܐ ܐܝܼܬܼܵܘܗܝ ܕܲܟܼܝܵܢܵܐ : ܐܲܒܼܵܐ ܕܹܝܢ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܕܦܲܪ̈ܨܘܿܦܹܐ . ܡܸܛܠ ܗܵܢܵܐ ܐܲܠܵܗܘܼܬܼܵܐ ܡ̇ܢ ܚܕܼܵܐ . ܦܲܪ̈ܨܘܿܦܹܐ ܕܹܝܢ ܬܠܵܬܼܵܐ . ܐܲܠܵܗܵܐ ܗ̄ܘ̣ ܓܹܝܪ ܐܲܒܼܵܐ : ܘܐܲܠܵܗܵܐ ܒܪܵܐ : ܘܐܲܠܵܗܵܐ ܪܘܚܵܐ ܕܩܘܼܕܼܫܵܐ . ܠܵܐ ܗ̄ܘ̣ܵܐ ܕܠܵܐ ܐܘܼܤܝܼܵܐ ܐܼܬܲܝܗܘܿܢ ܦܲܪ̈ܨܘܿܦܹܐ . ܬܘܼܒܼ ܕܹܝܢ ܒܹܗ ܒܲܙܢܵܐ : ܗܵܟܲܢܵܐ ܐܵܦ ܥܲܠ ܡܫܝܼܚܵܐ . ܬܪܹܝܢ ܟܝܵܢܹ̈ܐ : ܚܲܕܼ ܕܐܲܠܵܗܵܐ ܡܸܠܬܼܵܐ : ܘܚܲܕܼ ܕܐ̄ܢܵܫܘܼܬܼܵܐ . ܚܲܕܼܸ ܕܹܝܢ ܦܲܪܨܘܿܦܵܐ ܕܲܒܼܪܵܐ : ܗܵܘ̇ ܕܐܵܦ ܐ̄ܢܵܫܘܼܬܼܵܐ ܒܹܗ ܟܲܕܼ ܒܹܗ ܡܸܬܼܚܲܫܚܵܐ . ܘܚܲܕܼ ܒܲܪܢܵܫܵܐ : ܗܵܘ̇ ܕܐܵܦ ܐܲܠܵܗܘܼܬܼܵܐ ܒܹܗ ܟܲܕܼ ܒܹܗ ܡܸܬܼܚܲܫܚܵܐ . ܠܵܐ ܗ̄ܘ̣ܵܐ ܒܲܟܼܝܵܢܵܐ : ܐܸܠܵܐ ܒܦܲܪܨܘܿܦܵܐ ܟܝܵܢܵܝܵܐ ܕܲܟܼܝܵܢܹ̈ܐ . ܟܝܵܢܹ̈ܐ ܓܹܝܪ ܐܵܦ ܒܲܚܕܼܵܝܘܼܬܼܵܐ : ܕܠܵܐ ܒܘܼܠܒܵܠܵܐ ܡܩܵܘܹܝܢ . ܘܠܵܐ ܟܝܵܢܹ̈ܐ ܕܠܵܐ ܦܲܪ̈ܨܘܿܦܹܐ : ܘܠܵܐ ܬܘܼܒܼ ܦܵܪ̈ܨܘܿܦܹܐ ܕܠܵܐ ܐܘܼܤܝܼܵܐ . ܘܐܵܦ ܠܵܐ ܐܲܝܟܼ ܕܒܲܟܼܝܵܢܵܐ ܕܚܲܝܘܼܬܼܵܐ ܗܘ̤ܵܬܼ ܚܕܼܵܝܘܼܬܼܵܐ ܠܫܘܼܡܠܵܝܵܐ ܕܲܚܕܼܵܐ ܚܲܝܘܼܬܼܵܐ : ܗܵܝ̇ ܕܬܸܗܘܸܐ pb. 426 ܡܫܲܡܠܝܵܐ ܢܸܤܒܲܬ̤ ܡ̣ܢ ܬܪ̈ܲܝܗܘܿܢ . ܐܸܠܵܐ ܡ̣ܢ ܬܪܹܝܢ ܟܝܵܢ̈ܝܼܢ ܡܫܲܡ̈ܠܲܝܵܐ : ܡ̣ܢ ܐ̄ܚܪܹܢܵܐ ܐ̄ܚܪܹܢܵܐ ܒܒܲܝܬܵܝܘܼܬܼܵܐ ܡܸܬܼܐܡܲܪ . ܘܠܵܐ ܗ̄ܘ̣ܵܐ ܒܲܟܼܝܵܢܵܐ : ܐܸܠܵܐ ܒܦܲܪܨܘܿܦܵܐ ܟܝܵܢܵܝܵܐ ܕܲܟܼܝܵܢܹ̈ܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ ܐ̄ܚܪܹܢܵܐ . ܗܵܘ̇ ܕܐܝܬܼܵܘܗܝ ܐ̄ܚܪܹܢܵܐ : ܒܲܟܼܝܵܢܵܐ ܡܸܬܼܐܡܲ . ܒܲܟܼܝܵܢܵܐ ܓܹܝܪ ܒܪܵܐ ܕܐܲܠܵܗܵܐ : ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܕܐܵܦ ܐ̄ܢܵܫܘܼܬܼܵܐ ܒܹܗ ܟܲܕܼ ܒܹܗ ܡܸܬܼܚܲܫܚܵܐ : ܒܒܲܝܬܵܝܘܼܬܼܵܐ ܕܲܚܕܼܵܝܘܼܬܼܵܐ : ܘܠܵܐ ܗ̄ܘ̣ܵܐ ܒܲܟܼܝܵܢܵܐ . ܡܫܝܼܚܵܐ ܠܲܡ ܓܹܝܪ ܐܸܬܼܸܡܵܠܝ ܘܝܵܘܡܵܢܵܐ ܗ̤ܘܝܘܼ ܘܠܥܵܠܲܡ . ܗ̤ܘܝܘܼ ܒܦܲܪܨܘܿܦܵܐ : ܠܵܐ ܗ̄ܘ̣ܵܐ ܒܹܗ ܟܲܕܼ ܒܹܗ ܒܲܟܼܝܵܢܵܐ : ܡܵܢܵܐ ܡܒܲܪܸܟܼ ܢܲܦܫܵܟܼ ܘܡܵܘܕܸܐ ܐܲܢ̄ܬܿ : ܕܠܵܐ ܗ̄ܘ̣ܵܐ ܗ̤ܘܝܘܼ ܟܲܕܼ ܗ̤ܘ ܒܐܘܼܤܝܼܵ . ܐܵܘ ܐܲܝܟܼ ܕܐܲܢ̄ܬܿ ܐܸܡܲܪܬܿ : ܒܲܙܢܵܐ ܟܝܵܢܵܝܵܐ ܕܐ̄ܢܵܫܘܼܬܼܵܐ ܘܕܲܐܠܵܗܘܼܬܼܵܐ : ܐܸܢܗܘ̤ ܕܲܙܢܵܐ ܙܵܕܹܩ ܠܡܸܩܪܵܐ ܠܲܟܼܝܵܢܵܐ ؟ ܘܬܘܼܒܼ ܕܲܟܼܝܵܢܵܐ ܕܐܲܠܵܗܘܼܬܼܵܐ ܘܲܕܼܐ̄ܢܵܫܘܼܬܼܵܐ : ܕܲܡܚܲܝܕܝܼܢ ܕܹܝܢ ܕܠܵܐ ܒܘܼܠܒܵܠܵܐ ܡܵܘܕܸܐ ܐܲܢ̄ܬܿ . ܬܪܹܝܢ ܕܠܵܐ ܡܒܲܠܒܿܠܝܼܢ : ܘܲܕܼܒܲܚ̈ܕܼܵܕܹܐ ܡܟܲܢܫܝܼܢ ܡܸܤܬܿܟܲܠ ܐܲܢ̄ܬܿ . ܐܵܦ ܡܵܘܕܸܐ ܐܲܢ̄ܬܿ ܠܦܘܼܬܼ ܟܝܵܢܹ̈ܐ : ܡܸܛܠ ܕܲܕܼܠܵܐ ܒܘܼܠܒܵܠܵܐ ܡܩܵܘܹܝܢ . ܘܒܲܟܼܝܵܢܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܡܸܬܼܪܢܹܝܢ ܚܲܕܼ : ܟܲܕܼ ܠܵܘ ܒܦܲܪܨܘܿܦܵܐ ܡܵܘܕܹܐ ܐܲܢ̄ܬܿ : ܐܸܠܵܐ ܒܲܟܼܝܵܢܵܐ . ܘܲܡܒܲܛܸܠ ܐܲܢ̄ܬܿ ܠܲܬܼܪܹܝܢ : ܕܲܕܼܠܵܐ ܒܘܼܠܒܵܠܵܐ ܐܸܬܿܬܵܘܕܝܼܘ ܡܸܢܵܟܼ . ܕܲܕܼܠܵܐ ܒܘܼܠܵܒܵܠܵܐ ܓܹܝܪ ܐܸܐܬܼܚܲܝܲܕܼܘ ܬܪܹܝܢ ܡܵܘܕܸܐ ܐܲܢ̄ܬܿ : ܘܬܼܘܼܒܼ ܐܲܝܟܼ ܡ̇ܢ ܕܲܡܒܛܸܠ ܦܘܼܪܫܵܢܵܐ ܕܲܬܼܪܹܝܢ : ܠܵܐ ܡܸܬܼܪܢܹܝܢ ܬܪܹܝܢ ܗܵܘ̇ ܡܵܐ ܕܚܲܕܼ . ܐܸܢܗ̤ܘ ܕܠܵܐ ܐܝܼܬܼ ܗ̄ܘ̣ܵܐ ܒܪܸܥܝܵܢܵܟܼ ܠܵܐ ܒܘܼܠܒܵܠܵܐ ܕܬܲܪܬܹܝܢ ܐܘܼܤ̈ܝܼܵܣ : ܒܗܵܝ̇ ܕܠܲܚܕܼܵܐ ܐܘܼܤܝܼܵܐ ܐܸܬܼܟܲܢܲܫ : ܐܲܝܟܲܢܵܐ ܡܵܕܹܝܢ ܐܵܡܵ݁ܪ pb. 427 ܐܲܢ̄ܬܿ : ܕܙܵܕܹܩ ܠܡܵܘܕܵܝܘܼ ܕܠܵܐ ܒܘܼܠܒܵܠܵܐ ܠܲܚܕܼܵܝܘܼܬܼܵܐ ܗܵܕܹܐ ؟ ܘܬܼܘܼܒܼ ܠܵܐ ܢܸܪܢܸܐ ܕܲܕܼܠܵܐ ܒܘܼܠܒܵܠܵܐ ܐܸܬܼܚܲܝܲܕܼܘ : ܗܵܡ̇ܘܿܢ ܕܲܕܼܠܵܐ ܒܘܼܠܒܵܠܵܐ ܐܸܬܼܚܲܝܲܕܼܘ . ܐܵܘ ܐܲܟܼܙܢܵܐ ܕܗܵܝ̇ ܕܐܸܡܲܪܬܿ : ܕܲܚܕܼܵܝܘܼܬܼܵܐ ܗܘ̤ܵܬܼ ܡ̣ܢ ܬܪܹܝܬ ܟܝܵܢ̈ܝܼܢ ܠܚܲܕܼ ܒܪܵܐ . ܡ̣ܢ ܒܵܬܲܪ ܚܕܼܵܝܘܼܬܼܵܐ ܕܹܝܢ : ܡܪܝܼܡ ܐܲܢ̄ܬܿ ܡ̣ܢ ܚܕܼܵܝܘܼܬܼܵܐ ܕܲܠܚܲܕܼ ܒܪܵܐ ܠܐ̄̈ܢܵܫܘܼܬܼܵܐ : ܕܐܸܬܿܕܲܚܩܲܬ̤ ܡ̣ܢ ܚܕܼܵܝܘܼܬܼܵܐ ܕܲܠܚܲܕܼ ܒܪܵܐ : ܘܲܠܒܲܪ ܡ̣ܢ ܚܕܼܵܝܘܼܬܼܵܐ ܡܸܟܹܝܠ ܡܸܬܼܪܲܢܝܵܐ . ܗܵܝ̇ ܕܹܝܢ ܒܲܠܚܘܿܕܹܝܗ̇ ܡܸܬܼܪܲܢܝܵܐ ܐܘܼܤܝܼܵܐ ܕܲܒܼܪܵܐ : ܘܠܵܐ ܬܘܼܒܼ ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܸܬܼܪܢܹܝܢ ܒܚܲܕܼ ܒܪܵܐ : ܐܸܠܵܐ ܚܲܕܼ ܟܝܵܢܵܐ ܒܲܠܚܘܿܕܼ . ܐܸܠܵܐ ܐܸܡܲ݁ܪ ܐܲܢ̄ܬܿ : ܕܚܲܕܼ ܟܝܵܢܵܐ ܒܲܠܚܘܿܕܼ ܐܝܼܬܼܵܘܗܝ . ܐܸܡܬܼܝ ܠܲܡ ܕܹܝܢ ܕܗ̤ܘ ܙܢܵܐ ܕܡܸܬܼܓܲܫܡܵܢܘܼܬܼܵܐ ܡܸܬܼܥܲܩܲܒܼ : ܬܪܹܝܢ ܡܸܕܸܡ ܕܠܲܚ̈ܕܼܵܕܹܐ ܠܵܐ ܡܸܬܼܡܲܠܠܵܢܵܐܝܼܬܼ ܘܠܵܐ ܡܒܲܠܒܿܠܵܐܝܼܬܼ ܒܲܚܕܼܵܝܘܼܬܼܵܐ ܚܕܼܵܐ : ܚܵܙܹ̇ܐ ܡ̣ܢ ܟܠ ܦܘܿܪܣ ܡܲܕܥܵܐ ܐ̄ܢܵܫܵܝܵܐ . ܡܵܐ ܕܹܝܢ ܕܐܸܬܼܚܲܝܲܕܼܘ : ܠܲܓܼܡܵܪ ܠܵܐ ܡܦܲܪܸܫ . ܐܸܠܵܐ ܕܚܲܕܼ ܡ̣ܢ ܬܪ̈ܲܝܗܘܿܢ ܐܝܼܬܼܵܗܝ : ܘܐܲܠܵܗܵܐ ܘܲܒܼܪܵܐ ܘܡܵܪܝܵܬ ܘܲܡܫܝܼܚܵܐ ܡܗܲܝܡܸܢ . ܕܚܲܕܼ ܒܡܵܢܵܐ ܐܸܡܲ݁ܪ ܐܲܢ̄ܬܿ ؟ ܒܦܲܪܨܘܿܦܵܐ ܕܲܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܐܸܬܼܚܲܝܲܕܼܘ ؟ ܗܵܟܲܢܵܐ ܡܵܕܹܝܢ ܚܵܘܹ̇ܐ ܡܲܕܥܵܐ ܐ̄ܢܵܫܵܝܵܐ : ܠܗܵܢ̇ܘܿܢ ܕܲܡܚܲܕܝܼܢ ܕܠܵܐ ܒܘܼܠܒܵܠܵܐ . ܕܠܵܐ ܒܘܼܠܒܵܠܵܐ ܕܹܝܢ ܐܝܼܬܲܝܗܘܿܢ ܒܟܼܝܵܢܹ̈ܐ ܕܝܼܠܗܘܿܢ ܘܒܼܐܘܼܤܝܼܵܐ ܕܝܼܠܗܘܿܢ : ܘܲܡܩܵܘܹܝܢ ܘܡܸܬܼܪܢܹܝܢ ܗܵܟܲܢܵܐ . ܗܵܢܵܐ ܗܵܘ̇ ܠܵܐ ܡܸܬܼܪܢܸܐ ܒܐܘܼܤܝܼܵܐ : ܘܐܵܦ ܠܵܐ ܗܵܘ̇ ܗܵܢܵܐ . ܒܡܸܠܬܼܵܐ ܓܹܝܪ ܕܐܘܼܤܝܼ̈ܣ : ܦܘܼܪܫܵܢܵܐ ܐܝܼܬܼ ܒܲܟܼܝܵܢܵܐ ܕܟܼܠ ܚܲܕܼ ܡܸܢܗܘܿܢ : ܐܵܦ ܡܸܬܼܪܢܸܐ ܐܵܦ ܐܝܼܬܼܵܘܗܝ . ܒܟܼܘܼܢܵܫܵܐ ܕܹܝܢ ܕܲܟܼܝܵܢܹ̈ܐ : ܒܗܘܿܢ ܟܲܕܼ pb. 428 ܒܗܘܿܢ ܕܠܵܐ ܦܘܼܪܵܫܵܐ ܐܝܼܬܼܵܘܗܝ ܘܲܕܼܠܵܐ ܦܘܼܠܵܓܼܵܐ ܚܲܕܼ ܦܲܪܨܘܼܦܵܐ . ܒܦܲܪܨܘܿܦܵܐ ܟܝܵܢܵܝܵܐ : ܚܲܕܼ ܟܝܵܢܵܐ : ܒܦܲܪܨܘܿܦܵܐ ܕܲܟܼܝܵܢܵܐ ܐ̄ܚܪܹܢܵܐ ܡܸܬܼܚܲܫܲܚ ܒܹܗ ܟܲܕܼ ܒܹܗ . ܗܵܟܲܢܵܐ ܗܵܟܹܝܠ ܟܝܵܢܹ̈ܐ ܕܐܸܬܼܚܲܝܲܕܼܘ : ܕܠܵܐ ܒܘܼܠܒܵܠܵܐ ܐܸܢܘܿܢ : ܘܠܵܐ ܡܬܼܘܿܡ ܡܸܬܼܦܲܠܓܼܝܢ ܒܵܗ̇ ܟܲܕܼ ܒܵܗ̇ . ܒܗܵܝ̇ ܕܲܒܼܡܸܠܬܼܵܐ ܕܲܟܼܝܵܢܹ̈ܐ ܐܝܼܬܲܝܗܘܿܢ : ܒܦܘܼܪܫܵܢܵܐ ܕܲܟܼܝܵܢܹ̈ܐ ܕܝܼܠܹܗܘܿܢ ܡܸܬܼܪܢܹܝܢ . ܩܘܼܪܸܠܘܿܣ . ܐܸܠܵܐ ܕܲܐ̄ܚܪܹܬܼܵܐ ܠܲܡ ܐܝܼܬܹܝܗ̇ ܠܲܓܼܡܵܪ ܠܒܲܪ ܡ̣ܢ ܗܵܕܹܐ : ܒܝܼܫܘܼܬܼ ܬܲܪܥܝܸܬܹܗ ܕܢܸܤܛܘܿܪܝܼܣ . ܡܚܵܘܸܐ ܓܹܝܪ ܕܡܵܘܕܹܐ : ܕܐܸܬܼܓܲܫܲܡ ܘܕܸܐܬܼܒܲܪܢܲܫ ܡܸܠܬܼܵܐ ܕܐܝܼܬܼܵܘܗܝ ܐܲܠܵܗܵܐ : ܟܲܕܼ ܕܹܝܢ ܠܚܲܝܠܵܐ ܕܗܵܝ̇ ܕܐܸܬܼܓܲܫܲܡ ܠܵܐ ܝܵܕܲܥ̇ . ܬܪܹܝܢ ܟܝܵܢ̈ܝܼܢ ܡܫܲܡܲܗ : ܘܲܡܦܲܪܸܫ ܠܗܘܿܢ ܡ̣ܢ ܚܕܼܵܕܹ̈ܐ . ܟܲܕܼ ܤܵܐܹ̇ܩ ܐܲܠܵܗܵܐ ܠܚܘܿܕܼܵܐܝܼܬܼ ܡܸܢܹܗ ܘܠܹܗ : ܘܒܼܵܗ̇ ܒܲܕܼܡܘܼܬܼܵܐ ܠܒܲܪܢܵܫܵܐ ܡܸܢܹܗ ܘܠܹܗ : ܕܐܸܬܼܢܩܸܦ ܠܐܲܠܵܗܵܐ : ܒܩܲܪܝܼܒܼܘܼܬܼܵܐ ܘܲܒܼܫܲܘܝܘܼܬܼܵܐ ܕܐܝܼܩܵܪܵܐ ܒܲܠܚܘܿܕܼ ܘܲܒܼܫܘܼܠܛܵܢܵܐ . ܐܵܡܲ݁ܪ ܓܹܝܪ ܗܵܟܲܢܵܐ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܡܸܛܠ ܗܵܢܵܐ : ܕܗܵܘ̇ ܕܠܵܐ ܡܸܬܼܦܪܸܫ : ܐܝܼܩܪܵܐ ܠܵܐ ܡܦܲܪܸܫ ܐ̄ܢܵܐ . ܡܦܲܪܸܫ ܐ̄ܢܵܐ ܟܝܵܢܹ̈ܐ : ܘܲܡܚܲܝܸܕܼ ܐ̄ܢܵܐ ܤܸܓܼܕܬܼܵܐ . . ܐܲܚܲܝ̈ܢ ܕܹܝܢ ܗܵܠܹܝܢ ܕܒܲܐܢܛܵܝܵܟܼܝܵܐ : ܠܗܵܠܹܝܢ ܕܡܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ : ܫܘܼܚܠܵܦܵܐ ܐܵܡ̇ܪܝܼܢ ܕܲܟܼܝܵܢܹ̈ܐ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ ܐܲܝܟܼ ܕܐܸܡ̇ܪܹܬܼ : ܒܲܙܢܵܐ ܟܝܵܢܵܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܚܲܕܼ ܕܹܝܢ ܒܪܵܐ ܘܲܡܫܝܼܚܵܐ ܘܡܵܪܝܵܐ . ܘܐܲܝܟܼ ܡ̇ܢ ܕܚܲܕܼ ܗ̄ܘ̣ ܫܲܪܝܼܪܵܐܝܼܬܼ : ܕܚܲܕܼ ܐܝܼܬܼܵܘܗܝ pb. 429 ܦܲܪܨܘܿܦܹܗ ܐܵܡ̇ܪܝܼܢ : ܠܵܐ ܕܹܝܢ ܡܦܲܪܫܝܼܢ ܒܚܲܕܼ ܡ̣ܢ ܙܢܝܼ̈ܢ ܠܐܲܝܠܹܝܢ ܕܐܸܬܼܚܲܝܲܕܼܘ . ܢܸܤܛܘܿܪܝܼܣ . ܘܟܲܕܼ ܛܵܒܼ ܐܸܢ ܗܵܕܹܐ ܫܲܪܝܼܪܵܐܝܼܬܼ ܐܝܼܬܹܝܗ̇ ܗ̄ܘ̣ܵܬܼ : ܐܵܦ ܐܲܢ̄ܬܿ ܝܲܬܿܝܼܪܵܐܝܼܬܼ ܡܸܬܿܬܿܟܸܠ ܗ̄ܘ̣ܵܬܼ ܒܡܸܠܬܼܵܐ ܗܵܕܹܐ : ܕܐܸܢܵܐ ܠܵܐ ܡܫܟܲܚ ܐ̄ܢܵܐ ܕܲܬܼܟܼܝܼܠܵܐܝܼܬܼ ܐܸܬܼܝܼܕܵܥ ܒܵܗ̇ . ܐܸܠܵܐ ܐܲܝܟܼ ܕܐܲܢ̄ܬܿ ܐܵܡܲ݁ܪ ܐܲܢ̄ܬܿ : ܒܐܸܤܟܹܡܵܐ ܡܸܬܼܚܲܫܲܚ ܐ̄ܢܵܐ . ܘܙܵܕܼܩ ܗ̄ܘ̣ܵܐ ܠܵܟܼ ܠܡܲܟܵܤܘܼܬܲܢܝ ܩܕܵܪܡ ܟ̱ܠܵܗ̇ ܤܘܼܢܗܵܕܘܿܣ : ܘܐܵܦ ܠܵܐ ܟܲܕܼ ܒܵܥܹ̇ܐ ܗ̄ܘܹ̇ܝܬܼ ܒܒܼܵܥܘܼܬܼܵܐ ܡܸܢܵܟܼ ܙܵܕܹܩ ܗ̄ܘ̣ܵܐ ܠܵܟܼ ܠܲܡܚܲܦܵܝܘܼܬܼܵܗ̇ : ܐܸܠܵܐ ܕܬܼܩܵܘܸܐ ܠܟܼܠܵܗ̇ ܪܘܼܢܗܵܕܘܿܣ . ܘܟܲܕܼ ܬܘܼܒܼ ܐܸܬܼܩ̇ܪܝܼܬܼ ܠܤܘܼܢܗܵܕܘܿܣ : ܠܵܐ ܙܵܕܹܩ ܗ̄ܘ̣ܵܐ ܕܬܸܫܬܿܐܸܠ . ܟܡܵܐ ܙܲܒܼܢ̈ܝܼܢ ܓܹܝܪ ܥܵܒܹ̇ܕܼ ܗ̄ܘ̣ܘܲܬܼ ܠܵܗ̇ ܠܗܵܕܹܐ : ܘܡܲܟܸܣ ܗ̣̄ܘܲܝܬܿ ܠܒܝܼܝܼܫܘܼܬܼ ܬܲܪܥܝܼܬܼܵܐ ܕܝܼܠܝ . ܘܠܵܐ ܬܘܼܒܼ ܠܡܸܬܼܚܲܫܵܚܘܼ ܒܡܲܦܲܩ ܒܪܘܼܚܵܐ ܡܸܕܸܡ ܡܸܫܟܲܚ ܗ̄ܘܹ̇ܝܬܼ . ܗܵܘ̇ ܓܹܝܪ ܕܡܸܬܼܡܤܸܣ ܕܕܲܠܩܘܼܒܼܠܵܐ ܡܸܢܼܪܲܥܸܐ : ܕܗܵܘ̇ ܡܵܐ ܕܵܒܼܡܲܤܲܒܼ ܠܐܲܦܹ̈ܿܐ ܠܝܼܟܼ : ܒܟܼܠ ܚܘܼ̈ܝܵܒܼܝܼܢ ܗ̄ܘ̣ ܡܚܲܝܸܒܼ ܠܒܼܝܼܫܘܼܬܼ ܪܸܥܝܵܢܹܗ . ܐܸܠܵܐ ܕܲܠܡܵܐ ܠܵܐ ܗ̄ܘ̣ܵܐ ܗܵܟܲܢܵܐ ܐܝܼܬܹܝܗ̇ : ܐܸܠܵܐ ܕܲܠܩܘܼܒܼܠܵܐ . ܡ̣ܢ ܐܲܝܟܵܐ ܝܵܕܲܥ ܐܲܢ̄ܬܿ ܕܡܵܘܕܹܐ ܐ̄ܢܵܐ : ܕܐܸܬܼܒܲܤܲܪ ܘܐܸܬܼܒܲܪܢܲܫ ܐܲܠܵܗܵܐ ܡܸܠܬܼܵܐ . ܘܠܵܐ ܕܹܝܢ ܐܵܡܲ݁ܪ ܐ̄ܢܵܐ ܕܐܸܬܼܒܲܤܲܪ ܘܕܸܐܬܼܒܲܪܢܲܫ ؟ ܗܵܘ̇ ܓܹܝܪ ܕܡܸܬܼܒܲܤܲܪ : ܒܒܸܪܪܵܐ ܡܸܬܼܒܲܤܲܪ . ܗܵܘ̇ ܕܹܝܢ ܕܐܵܡܲ݁ܪ : ܕܲܦܠܝܼܓܼܝܼܢ ܘܲܦܪܝܼܫܝܼܢ ܡ̣ܢ ܚ̈ܕܼܵܕܹܐ : ܘܐܵܦܠܵܐ ܡܸܬܼܒܲܤܪܵܢܘܼܬܼܵܐ ܟܠ ܟ̱ܠܹܗ ܡܵܘܕܸܐ . ܐܸܠܵܐ ܐܸܢ ܕܲܠܡܵܐ ܠܗܵܝ̇ ܕܠܵܐ pb. 430 ܐܸܬܼܒܲܤܲܪ : ܕܐܸܬܼܒܲܤܲܪ ܡܵܘܕܹܐ . ܗܵܢ̇ܘܿܢ ܓܹܝܪ ܕܦܲܪܝܼܩܝܼܢ ܡ̣ܢ ܚ̈ܕܼܵܕܹܐ ܕܠܵܐ ܢܸܬܼܚܲܝܕܼܘܼܢ : ܐܲܝܟܲܢ ܡܸܬܼܒܲܤܪܝܼܢ ؟ ܐܸܢܗ̤ܘ ܗܵܟܹܝܠ ܕܲܬܼܪܹܝܢ ܟܝܵܢ̈ܝܼܢ ܡܵܘܕܸܐ ܐ̄ܢܵܐ ܘܕܼܐܬܼܒܲܤܲܪ : ܡ̣ܢ ܐܲܝܟܵܐ ܐܸܤ̇ܬܲܒܼܪܹܬܼ ܕܐܸܡܲ݁ܪ ܐ̄ܢܵܐ ܕܲܦܪܝܼܫܝܼܢ ܘܪܲܚܝܼܩܝܼܢ ܟܝܵܢܹ̈ܐ ܡ̣ܢ ܚ̈ܕܼܵܕܹܐ : ܕܠܵܐ ܐܸܬܸܠ ܡܸܬܼܒܲܤܪܵܢܘܼܬܼܵܐ ܘܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ ؟ ܐܸܡܲܪܬܿ ܓܹܝܪ ܕܐܸܡ݂ܲܪ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܡܸܛܠ ܗܵܢܵܐ : ܗܵܘ̇ ܕܠܵܐ ܦܪܝܼܫ : ܐܝܼܩܵܪܵܐ ܠܵܐ ܡܦܲܪܸܫ ܐ̄ܢܵܐ . ܗܵܘ̇ ܕܐܸܡܲ݁ܪ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ : ܐܲܝܟܲܢܵܐ ܡܦܲܪܸܫ ؟ ܗܵܘ̇ ܓܹܝܪ ܕܡܸܬܼܚܙܸܐ ܡ̣ܢ ܗܵܘ̇ ܕܠܵܐ ܡܸܬܼܚܙܸܐ : ܐܸܡܲܪܬܿ ܕܠܵܐ ܡܦܲܪܸܫ : ܘܐܵܦܠܵܐ ܠܐܝܼܩܵܪܵܐ ܕܐܲܠܵܗܵܐ ܕܠܵܐ ܡܸܬܼܦܪܸܫ . ܘܐܸܠܵܐ ܐܸܢ : ܠܹܗ ܠܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ ܠܵܐ ܡܦܲܪܸܫ ܐ̄ܢܵܐ : ܡܸܛܠ ܕܠܵܐ ܡܼܬܼܦܲܪܸܫ : ܐܵܦ ܠܵܐ ܠܐܝܼܩܵܪܵܐ ܡܦܲܪܸܫ ܐ̄ܢܵܐ : ܠܡ̇ܢ ܐܸܡܲܪܬܿ ܕܠܵܐ ܡܸܬܼܦܪܸܫ ؟ ܘܡ̣ܢ ܐܲܝܢܵܐ ܠܵܐ ܡܸܬܼܦܪܸܫ ؟ ܕܡܸܛܠ ܗܵܢܵܐ : ܐܵܦ ܐܝܼܩܵܪܵܐ ܕܗܵܘ̇ ܕܠܵܐ ܡܸܬܼܦܲܪܸܫ : ܠܵܐ ܡܦܲܪܸܫ ܐ̄ܢܵܐ . ܐܸܠܵܐ ܠܲܡ ܐܸܡܲ݁ܪ : ܕܲܡܦܲܪܸܫ ܐ̄ܢܵܐ ܟܝܵܢܹ̈ܐ : ܐܸܠܵܐ ܡܚܲܝܼܕܼ ܐ̄ܢܵܐ ܤܸܓܼܕܬܼܵܐ . ܐܲܝܟܲܢܵܐ ܕܐܵܦ ܐܲܢ̄ܬܿ ܩܲܒܸܿܠ̣ܬܿ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܘ ܒܲܫܪܵܪܵܐ ܐܵܘ ܒܐܸܤܟܹܿܡܵܐ : ܕܠܵܐ ܒܘܼܠܒܵܠܵܐ . ܘܐܸܢ ܨܵܒܹ̇ܐ ܐܲܢ̄ܬܿ ܘܐܸܢ ܠܵܐ ܨܵܒܹ̇ܐ ܐܲܢ̄ܬܿ : ܡܦܲܪܸܫ ܐܲܢ̄ܬܿ ܠܲܟܼܝܵܢܹ̈ܐ ܒܡܸܠܬܼܵܐ ܕܐܘܼܤ̈ܝܼܵܣ : ܕܡܸܢܗܹܝܢ ܡܸܬܼܪܢܸܐ ܡܫܝܼܚܵܐ : ܟܲܕܼ ܐܸܡܲ݁ܪ ܐܲܢ̄ܬܿ ܐܵܦ ܫܘܼܚܠܵܦܵܐ . ܘܲܕܼܠܵܐ pb. 431 ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܒܲܙܢܵܐ ܟܝܵܢܵܝܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܐܲܝܟܼ ܕܐܲܢ̄ܬܿ ܐܸܡܲ݁ܪ ܐܲܢ̄ܬܿ . ܗܵܘ̇ ܓܹܝܪ ܕܐܸܡܲ݁ܪ : ܕܠܵܐ ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܡܦܲܪܸܫ ܒܫܘܼܚܠܵܦܵܐ ܟܝܵܢܵܝܵܐ : ܕܗܵܢܵܐ ܠܵܐ ܐܝܼܬܼܵܘܗܝ ܗܵܘ̇ : ܘܐܵܦ ܠܵܐ ܗܵܘ̇ ܗܵܢܵܐ . ܫܘܼܚܠܵܦܵܐ ܕܹܝܢ ܟܝܵܢܵܝܵܐ : ܦܘܼܪܫܵܢܵܐ ܐܝܼܬܼܵܘܗܝ . ܐ̄ܚܪܹܢܵܐ ܗ̄ܘ̣ ܡܵܕܹܝܢ ܦܘܼܪܫܵܢܵܐ ܕܲܒܼܫܘܼܚܠܵܦܵܐ ܕܒܼܐܘܼܤܝܼܵܐ ܕܲܟܼܝܵܢܹ̈ܐ : ܘܲܐ̄ܚܪܹܢܵܐ ܗ̄ܘ̣ ܦܘܼܪܫܵܢܵܐ ܕܲܒܼܪܲܚܝܼܩܘܼܬܼܵܐ ܕܐܘܼܤ̈ܝܵܣ : ܕܐܸܬܼܟܲܢܲܫܘ ܘܐܸܬܼܚܲܝܲܕܼܘ ܒܲܟܼܢܘܼܫܝܵܐ . ܠܲܚܕܵܝܘܼܬܼܵܐ ܗܵܟܹܝܠ ܕܲܟܢܘܼܫܝܵܐ ܕܲܟܼܝܵܢܹ̈ܐ : ܕܐܲܠܵܗܘܼܬܼܵܐ ܘܲܕܿܐ̄ܢܵܫܘܼܬܼܵܐ : ܐܸܢܵܐ ܕܠܵܐ ܦܘܼܪܵܫܵܐ ܐܸܡܲܪܬܵܗ̇ : ܕܠܵܐ ܦܪܝܼܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܠܲܚܕܼܵܝܘܼܬܼܵܐ ܕܹܝܢ ܕܠܵܐ ܒܘܼܠܒܵܠܵܐ ܕܲܟܼܝܵܢܹ̈ܐ : ܒܫܘܼܚܠܵܦܵܐ ܟܝܵܢܵܝܵܐ ܐܸܡ̇ܪܹܬܼ ܕܲܡܦܲܪܫܝܼܢ . ܤܸܓܼܕܬܼܵܐ ܕܹܝܢ ܕܗܵܢܘܿܢ : ܕܗܵܟܲܢܵܐ ܠܵܐ ܡܸܬܼܦܲܪܫܝܼܢ ܘܡܸܬܼܦܲܪܫܝܼܢ : ܚܕܼܵܐ ܐܸܡ̇ܪܹܬܼ . ܐܲܝܟܼ ܡ̇ܢ ܕܲܠܚܲܕܼ ܦܲܪܨܘܿܦܵܐ ܐܸܬܼܢܲܫܘ : ܘܠܵܘ ܠܲܚܕܼܵܐ ܐܘܼܤܝܼܵܐ : ܘܠܵܘ ܠܚܲܕܼ ܟܝܵܢܵܐ . ܡܸܛܠ ܕܠܵܐ ܗ̄ܘ̣ܵܐ ܒܒܼܘܼܠܒܵܠܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ : ܐܵܦ ܠܵܐ ܬܘܼܒܼ ܒܘܼܠܒܵܠܵܐ ܠܫܘܼܡܠܵܝܵܐ ܕܚܲܕܼ ܟܝܢܵܐ . ܡܸܛܠ ܕܠܵܐ ܗ̄ܘ̣ܵܐ ܡ̣ܢ ܠܵܐ ܡܫܲܡ̈ܠܲܝܵܐ ܗܘ̤ܵܬܼ ܚܕܼܵܝܘܼܬܼܵܐ : ܐܸܠܵܐ ܡ̣ܢ ܬܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ . ܟܠ ܓܹܝܪ ܚܕܼܵܝܘܼܬܼܵܐ ܕܲܒܼܪܘܼܟܵܒܼܵܐ ܟܝܵܢܵܝܵܐ ܠܫܘܼܡܠܵܝܵܐ ܕܲܟܼܝܵܢܵܐ ܗܵܘ̇ܝܵܐ : ܡ̣ܢ ܟܝܵܢܹ̈ܐ ܠܵܐ ܡܫܲܡ̈ܠܲܝܵܐ ܗܵܘ̇ܝܵܐ . ܗܵܝ̇ ܕܹܝܢ ܕܡ̣ܢ ܟܝܵܢܹ̈ܐ ܡܫܲܡ̈ܠܲܝܵܐ : ܠܚܲܕܼ ܦܲܪܨܘܿܦܵܐ ܗܵܘ̇ܝܵܐ : ܘܲܒܼܗܵܕܹܐ ܡܸܬܼܩܲܝܡܵܐ . ܠܵܐ ܗ̄ܘ̣ܵܐ ܓܹܝܪ ܒܓܼܘܼܫܡܵܐ ܕܠܵܐ ܢܲܦܫܵܐ : ܘܐܵܦ ܠܵܐ ܒܢܲܦܫܵܐ ܕܠܵܐ pb. 432 ܨܼܒܼܝܵܢܵܐ ܘܲܕܼܠܵܐ ܪܸܥܝܵܢܵܐ ܐܸܬܼܚܲܫܲܚ : ܘܲܚܠܵܽܦ ܢܲܦܫܵܐ ܘܡܲܕܥܵܐ ܠܓܼܘܼܫܡܵܐ ܘܲܠܢܲܦܫܵܐ ܗܘܑ̤ܵܐ ܐܲܠܵܗܵܐ ܡܸܠܬܼܵܐ . ܡܢ ܗܵܕܹܐ ܕܹܝܢ : ܥܹܕܬܵܐ ܕܐܵܪ̈ܝܵܢܹܐ ܘܕܼܵܐܦܘܼܠܝܼܢܵܪ̈ܝܵܢܹܐ ܦܸܪܫܲܬ̤ : ܕܲܬܼܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ ܕܐܸܬܼܚܲܝܲܕܼܘ ܠܵܐ ܡܩܲܒܿܠܵܐ . ܘܐܵܦ ܠܵܐ ܒܫܘܼܢܵܝܵܐ ܘܒܲܡܫܵܘܚܕܼܘܼܬܼܵܐ ܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ : ܕܐܸܬܼܚܲܝܲܕܼܘ ܡ̣ܢ ܚ̈ܕܼܵܕܹܐ . ܘܐܵܦ ܠܵܐ ܠܢܲܩܝܼܦܘܼܬܼܵܐ ܕܲܒܼܚܘܼܒܵܐ ܘܕܼܒܼܩܲܪܝܼܒܼܘܼܬܼܵܐ ܐܵܡܲ݁ܪ ܐ̄ܢܵܐ : ܐܲܝܟܼ ܕܐܝܼܬܼ ܠܐܲܝܠܹܝܢ ܕܪܲܚܝܼܩܝܼܢ : ܕܲܒܼܚܘܼܒܵܐ ܡܚܲܝܕܼܝܼܢ : ܘܠܵܐ ܗ̄ܘ̣ܵܐ ܒܐܘܼܤ̈ܝܼܵܣ . ܘܠܵܐ ܗ̄ܘ̣ܵܐ ܬܘܼܒܼ ܒܫܲܘܝܘܼܬܼ ܐܝܼܩܵܪܵܐ ܘܒܲܡܫܲܠܛܘܼܬܼܵܐ ܐܸܡ̇ܪܹܬܼ ܠܲܚܕܼܵܝܘܼܬܼܵܐ : ܐܸܠܵܐ ܕܲܟܼܝܵܢܹ̈ܐ : ܘܕܲܟܼܝܵܢܹ̈ܐ ܡܫܲܠܡܵܢܹ̈ܐ . ܘܲܒܼܟܼܘܼܢܵܫܵܐ ܕܐܘܼܤ̈ܝܼܵܣ ܝܵܗܹ̇ܒܼ ܐ̄ܢܵܐ ܠܲܚܕܼܵܝܘܼܬܼܵܐ ܕܠܵܐ ܒܘܼܠܒܵܠܵܐ . ܠܚܲܕܼ ܕܹܝܢ ܐܝܼܩܵܪܵܐ ܘܠܲܚܕܼܵܐ ܡܫܲܠܛܘܼܬܼܵܐ . ܚܕܼܵܝܘܼܬܼܵܐ ܓܹܝܪ ܕܲܟܼܝܵܢܹ̈ܐ ܐܸܢܡ̇ܪܹܬܼ : ܘܠܵܐ ܗ̄ܘ̣ܵܐ ܕܐܝܼܩܵܪܵܐ ܘܕܲܡܫܲܠܛܘܼܬܼܵܐ . ܘܐܸܢ ܕܹܝܢ ܠܵܐ : ܚܵܘܵܐ ܒܐܲܝܠܹܝܢ ܕܐܸܡ̇ܪܹܬܼ . ܠܵܐ ܡܸܬܼܦܪܸܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ : ܡܸܛܠ ܗܵܢܵܐ ܐܝܼܩܵܪܵܐ ܕܠܵܐ ܡܸܬܼܦܪܸܫ ܠܵܐ ܡܦܲܪܸܫ ܐ̄ܢܵܐ . ܐܲܝܟܵܐ ܗܵܟܹܝܠ ܐܸܡ̇ܪܹܬܼ ܒܗܠܹܝܢ : ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ ܡ̣ܢ ܚ̈ܕܼܵܕܹܐ : ܘܡܸܢܹܗ ܘܠܹܗ ܐܵܡܲ݁ܪ ܐ̄ܢܵܐ ܠܐܲܠܵܗܵܐ ܡܸܠܬܼܵܐ : ܘܡܸܢܹܗ ܘܠܹܗ ܠܒܲܪܢܵܫܵܐ : ܕܐܸܬܼܢܩܸܦܘ ܒܩܲܪܝܼܒܼܘܼܬܼܵܐ ܕܚܘܼܒܵܐ : ܘܲܒܼܫܲܘܝܘܼܬܼ ܐܝܼܩܵܪܵܐ : ܐܵܘ ܒܲܡܫܲܠܛܘܼܬܼܵܐ ؟ ܠܐܲܠܵܗܵܐ ܓܹܝܪ ܠܵܐ ܡܦܲܪܸܫ ܐ̄ܢܵܐ ܡ̣ܢ ܗܵܘ̇ ܕܡܸܬܼܚܙܸܐ ܐܸܡ̇ܪܹܬܼ : ܠܵܐ ܗ̄ܘ̣ܵܐ ܠܩܲܪܝܼܒܼܘܼܬܼܵܐ ܘܠܵܐ ܗ̄ܘ̣ܵܐ ܠܫܲܘܝܘܼܬܼ ܐܝܼܩܵܪܵܐ : ܘܠܵܐ ܗ̄ܘ̣ܵܐ ܠܫܲܘܝܘܼܬܼܵܐ : ܐܸܠܵܐ ܠܹܗ ܐܲܠܵܗܵܐ ܒܲܟܼܝܵܢܹܗ ܡ̣ܢ ܟܝܵܢܵܐ ܡܸܬܼܚܲܙܝܵܢܵܐ ܐܸܡ̇ܪܹܬܼ ܕܠܵܐ ܡܦܲܪܸܫ ܐ̄ܢܵܐ . ܘܡܸܛܠ ܐܲܠܵܗܵܐ ܕܠܵܐ ܡܸܬܼܪܸܫ : ܐܵܦ ܠܵܐ ܐܝܼܩܵܪܵܐ ܡܦܲܪܸܫ ܐ̄ܢܵܐ . ܐ̄ܚܪܹܢܵܐ ̄ܗ̄ܘ̣ ܓܹܝܪ ܗ̤ܘ : ܘܲܐ̄ܚܪܹܢܵܐ ܗ̄ܘ̣ ܐܝܼܩܵܪܹܗ : pb. 433 ܘܲܐ̄ܚܪܹܢܵܐ ܗ̄ܘ̣ ܐܘܼܤܝܼܵܐ ܕܝܼܠܹܗ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܡܵܐ ܕܐܘܼܤܝܼܵܐ ܐܝܼܬܼܵܘܗܝ . ܐܸܠܵܐ ܐܵܦܸܢ ܐܸܡ̇ܪܹܬܼ ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ ܘܲܡܚܲܝܸܕܼ ܐ̄ܢܵܐ ܤܸܓܼܕܬܼܵܐ : ܠܵܐ ܗ̄ܘ̣ܵܐ ܒܦܘܼܪܫܵܢܵܐ ܕܪܲܚܝܼܩܘܼܬܼܵܐ ܐܸܡ̇ܪܹܬܼ ܕܲܡܦܲܪܸܫ ܐ̄ܢܵܐ ܠܲܟܼܝܵܢܹ̈ܐ ܡ̣ܢ ܚ̈ܕܼܵܕܹܐ : ܐܲܝܟܼ ܕܲܡܩܲܛܪܸܓܼ ܐܲܢ̄ܬܿ ܠܝܼ ܒܥܵܫܘܿܩܘܼܬܼܵܟܼ . ܐܸܠܘܼ ܓܹܝܪ ܠܲܝܬܿ ܗ̄ܘ̣ܵܐ ܙܢܵܐ ܐ̄ܚܪܹܢܵܐ ܕܦܘܼܪܫܵܢܵܐ ܕܲܟܼܝܵܢܹ̈ܐ : ܐܸܠܵܐ ܐܸܢ ܒܲܠܚܘܿܕܼ ܗܵܘ̇ ܕܲܒܼܪܲܚܝܼܩܘܼܬܼܵܐ : ܛܵܒܼܵܐܝܼܬܼ ܡܲܝܬܸܐ ܗ̣̄ܘܲܝܬܿ ܒܵܬܲܪܝ : ܕܗܵܟܲܢܵܐ ܡܦܲܪܸܫ ܐ̄ܢܵܐ : ܐܸܢ ܕܹܝܢ ܐ̄ܚܪ̈ܵܢܹܐ ܤܲܓܿܝܼ̈ܐܹܐ ܐܝܼܬܼ : ܝܲܬܿܝܼܪܵܐܝܼܬܼ ܕܹܝܢ ܒܡܸܠܬܼܵܐ ܕܲܟܼܝܵܢܹ̈ܐ ܕܲܗܠܹܝܗ̇ ܐܝܼܬܹܝܗ̇ ܟ̱ܠܵܗ̇ ܒܥܵܬܲܢ : ܕܠܵܐ ܗ̄ܘ̣ܵܐ ܒܒܼܘܼܠܒܵܠܵܐ ܐܵܘ ܒܫܘܼܠܵܦܵܐ ܗܘ̤ܵܬܼ ܚܕܼܵܝܘܼܬܼܵܐ ܕܲܟܼܝܵܢܹ̈ܐ ܕܐܸܡ̇ܪܹܬܼ : ܐܲܝܟܲܢܵܐ ܐܝܼܬܹܝܗ̇ ܩܕܼܵܡ ܐܲܦܲܝ̈ܟܼ : ܘܲܠܥܸܠ ܘܲܠܬܲܚܬܿ ܗܵܕܹܐ ܡܒܲܚܸܢ ܐܲܢ̄ܬܿ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܗܵܢܵܐ ܐܸܡ̇ܪܹܬܼ ܕܲܡܦܲܪܸܫ ܐ̄ܢܵܐ ܟܝܵܢܹ̈ܐ ؟ ܘܐܲܢ̄ܬܿ ܡܲܝܬܸܐ ܐܲܢ̄ܬܿ ܕܐܵܦ ܠܵܐ ܠܚܲܕܼ ܙܢܵܐ ܡܦܲܓܼܝܼܢ ܗܵܢܘܿܢ ܠܗܵܠܹܝܢ ܕܐܸܬܼܚܲܝܲܕܼܘ : ܐܲܢ̄ܬܿ ܩܲܕܡܵܝܑܬܼ ܩܲܕܼܡܬܿ ܐܸܡܲܪܬܿ ܕܲܠܦܲܪܫܝܼܢ . ܐܲܚܲܝ̈ܢ ܠܲܡ ܕܹܝܢ ܗܵܠܹܝܢ ܕܒܲܐܢܛܝܵܟܼܝܵܐ : ܠܗܵܠܹܝܢ ܕܢܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ : ܫܘܼܚܠܵܦܵܐ ܐܵܡ̇ܪܝܼܢ ܕܲܟܼܝܵܢܹ̈ܐ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ ܐܲܝܟܼ ܕܐܸܡ̇ܪܹܬܼ : ܒܲܙܢܵܐ ܟܝܵܢܵܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܚܲܕܼ ܕܹܝܢ ܒܪܵܐ ܘܲܡܫܝܼܚܵܐ ܘܡܵܪܝܵܐ . ܘܐܲܝܟܼ ܡ̇ܢ ܕܚܲܕܼ ܗ̄ܘ̣ ܫܲܪܝܼܪܵܐܝܼܬܼ : ܘܲܕܚܲܕܼ ܐܝܼܬܼܵܘܗܝ ܦܲܪܨܘܼܦܵܐ ܐܵܡ̇ܪܝܼܢ ܚ̄ܢܲܢ . ܐܵܡܲ݁ܪ ܐܲܢ̄ܬܿ ܕܹܝܢ : ܕܐܵܦ ܠܵܐ ܒܚܲܕܼ ܙܢܵܐ ܡܦܲܠܓܼܝܼܢ ܠܲܟܼܝܵܢܹ̈ܐ ܕܐܸܬܼܚܲܝܲܕܼܘ . ܟܲܕܼ ܐܸܡ݂ܲܪܘ ܫܘܼܚܠܵܦܵܐ : pb. 434 ܐܵܡ̇ܪܝܼܢ ܚ̄ܢܲܢ . ܗܵܟܲܢܵܐ ܐܲܠܵܗܵܐ ܡܫܲܠܡܵܢܵܐ ܡܸܬܼܚܵܘܸܐ : ܟܲܕܼ ܠܵܐ ܡܸܬܼܢܟܸܐ ܒܡܸܕܸܡ ܟܝܵܢܹܗ ܡ̣ܢ ܚܕܼܵܝܘܼܬܼܵܐ . ܘܗܵܟܲܢܵܐ ܬܘܼܒܼ ܒܲܪܢܵܫܵܐ ܡܫܲܠܡܵܢܵܐ : ܕܠܵܐ ܡܒܲܨܲܪ ܒܡܸܕܸܡ ܡ̣ܢ ܡܲܥܒܿܕܼܵܢܘܼܬܼܵܐ ܘܡ̣ܢ ܚܲܫܹ̈ܿܐ ܕܲܟܼܝܵܢܵܐ ܕܝܼܠܹܗ ܡ̣ܢ ܚܕܼܵܝܘܼܬܼܵܐܘ ܗܵܘ̇ ܓܹܝܪ ܕܲܠܚܲܕܼ ܦܲܪܨܘܿܦܵܐ ܕܐܲܠܵܗܵܐ ܡܸܠܬܼܵܐ : ܡܲܤܸܩ ܠܗܵܠܹܝܢ ܕܐܲܠܵܗܵܐ ܡܸܠܬܼܵܐ ܘܲܠܗܵܠܹܝܢ ܕܐ̄ܢܵܫܘܼܬܼܵܐ : ܘܠܵܐ ܦܵܪܲܥ ܦܲܪܨܘܼܦܵܐ ܕܐܲܠܵܗܵܐ ܡܸܠܬܼܵܐ ܠܐ̄ܢܵܫܘܼܬܼܵܐ : ܗܵܢܵܐ ܓܵܢܹ̇ܒܼ ܠܲܚܕܼܵܝܘܼܬܼܵܐ ܕܐܵܪ̈ܬܵܕܘܿܟܿܤܹܐ : ܘܲܡܕܲܡܸܐ ܒܗܵܝ̇ ܕܗܲܪ̈ܵܛܝܼܩܹܐ . ܝܑܼܠܸܦܬܿܘܿܢ ܓܹܝܪ ܡ̣ܢ ܐܵܪ̈ܬܵܕܘܿܟܿܤܹܐ ܒܤܵܗ̈ܕܘܵܬܼܵܐ ܕܐܲܟܸܬܼܒܼܘ : ܕܦܵܪܥܝܼܢ ܗܵܠܹܝܢ ܕܐ̄ܢܵܫܘܼܬܼܵܐ ܠܐܲܠܵܗܘܼܬܼܵܐ : ܘܗܵܠܹܝܢ ܕܐܲܠܵܗܘܼܬܼܵܐ ܠܐ̄ܢܵܫܘܼܬܼܵܐ . ܘܲܕܼܗܵܢܵܐ ܡ̣ܢ ܗܵܘ̇ ܡܸܬܼܐܡܲܪ : ܘܲܕܼܗܵܘ̇ ܡ̣ܢ ܗܵܢܵܐ : ܐܲܝܟܼ ܕܥܲܠ ܟܝܵܢܹ̈ܐ ܡܫܲܠܵܡܵܢܹ̈ܐ ܘܲܡܚܲܝ̈ܕܐ . ܘܲܡܚܲܕܝܼܢ ܕܠܵܐ ܒܘܼܠܒܵܠܵܐ : ܘܡܸܬܼܚܲܫܚܝܼܢ ܒܦܲܪ̈ܨܘܿܦܹܐ ܕܚܲܕܼܵܕܹ̈ܐ . ܐܲܝܟܲܢܵܐ ܗܵܟܹܝܠ ܫܒܼܵܟܼܘܿܢ ܠܟܼܠ ܡܵܐ ܕܲܨܒܼܵܐ : ܐܘܿ ܕܲܝܢܹ̈ܐ ܚܲܟܿܝܼ̈ܡܹܐ ؟ ܐܵܘ ܓܹܝܪ ܫܪܵܘ ܠܗܵܠܹܝܢ ܕܐܲܒܼ̈ܗܵܬܼܵܐ : ܐܲܝܠܹܝܢ ܕܐܲܝܬܿܝܼܬܿܘܿܢ ܠܤܵܗܕܘܼܬܼܵܐ . ܐܵܘ ܐܸܢ ܕܹܝܢ ܠܵܐ : ܡ̣ܢ ܐܵܢܢܩܹܐ ܐܝܼܬܹܝܗ̇ ܥܠܲܝܟܿܘܿܢ : ܕܲܬܼܩܲܒܿܠܘܼܢ ܠܐܲܝܢܵܐ ܕܐܲܝܟܼ ܡܲܠܦܵܢܘܼܬܗܘܿܢ ܡܡܲܠܸܠ ܒܓܲܒܵܐ ܕܝܼܠܗܘܿܢ . ܬܪܹܝܢ ܡ̇ܢ ܒܲܟܼܝܵܢܵܐ : ܘܚܲܕܼ ܦܲܪܨܘܿܦܵܐ ܒܲܚܕܼܵܝܘܼܬܼܵܐ : ܒܡܘܼܙܵܓܼܵܐ : ܒܡܸܬܼܓܲܠܝܵܢܘܼܬܼܵܐ : ܒܢܲܩܝܼܦܘܼܬܼܵܐ . ܐܲܠܵܗܵܐ ܡ̇ܢ ܕܐܸܬܼܒܲܢܲܫ : ܒܲܪܢܵܫܵܐ ܕܐܸܬܼܐܲܠܲܗ . ܗܵܢܵܐ ܡ̣ܢ ܗܵܘ̇ ܡܸܬܐܡܲܪ ܕܐܸܬܼܒܲܪܢܲܫ : ܘܗܵܘ̇ ܡ̣ܢ ܗܵܢܐ ܡܸܬܼܐܡܲܪ ܕܐܸܬܼܐܲܠܲܗ . ܡܵܢܵܐ ܗܵܟܹܝܠ ܡܸܕܸܡ ܕܲܡܢܲܟܼܪܲܝ ܡܸܢܗܘܿܢ ܐܸܡ̇ܪܹܬܼ : ܕܒܹܗ ܚܲܝܸܒܼܬܿܘܿܢܵܢܝ ؟ ܠܵܐ ܙܵܕܹܩ ܗ̄ܘ̣ܵܐ ܠܡܵܘܕܵܝܘܼ ܬܪܹܝܢ ܟܝܵܢ̈ܝܼܢ ؟ ܠܵܐ ܙܵܕܹܩ ܠܡܵܘܕܵܝܘܼ ܠܚܲܕܼ ܦܲܪܨܘܼܦܵܐ ܕܲܬܼܪܹܝܢ ܟܝܵܢ̈ܝܼܢ pb. 435 ܕܗܵܘ̇ ܡܵܐ ܕܒܸܐܤܟܹܿܡܵܐ ܐܸܡܲ݁ܪ ܕܡܵܘܕܸܐ ܥܲܡ ܡܲܕܢܚܵܝܹ̈ܐ . ܐܸܢ ܓܹܝܪ ܠܵܐ ܐܝܼܬܼܵܘܗܝ ܦܘܼܪܫܵܢܵܐ ܕܲܟܼܵܢܹ̈ܐ : ܐܲܝܟܲܢܵܐ ܐܸܡ݂ܲܪܬܿ ܕܫܘܼܚܠܵܦܵܐ ܕܲܟܼܝܵܢܹ̈ܐ ܐܸܡ݂ܲܪܘ ؟ ܘܐܲܝܟܲܢܵܐ ܠܵܐ ܗ̄ܘ̣ܵܐ ܗ̤ܝ ܟܲܕܼ ܗ̤ܝ ܐܝܼܬܹܝܗ̇ ܒܲܙܢܵܐ ܟܝܵܢܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܕܒܲܟܼܝܵܢܵܐ ܡܦܲܠܓܼܝܼܓܼܝܼܢ ܐܲܝܟܼ ܡܵܐ ܕܐܝܼܬܼܵܘܗܝ ܫܘܼܚܠܵܦܵܐ ؟ ܒܗܵܕܹܐ ܓܹܝܪ ܐܸܢ ܡܲܤܒܲܪ ܥܠܲܝ ܕܦܘܼܪܫܵܢܵܐ ܟܝܵܢܵܝܵܐ ܐܵܡܲ݁ܪ ܐ̄ܢܵܐ : ܠܵܐ ܡܕܲܓܸܠ . ܒܪܲܡ ܠܵܘ ܕܲܡܦܲܫ̈ܩܵܢܹܐ ܕܲܫ̈ܟܼܵܚܵܬܼܵܐ ܬܵܚ̈ܘܿܒܼܵܬܼܵܐ ܐܝܼܬܲܝܗܹܝܢ : ܠܵܐ ܗ̄ܘ̣ܵܐ ܓܹܝܪ ܫ̈ܟܼܵܚܵܬܼܵܐ ܕܝܼܠܝ ܐܝܼܬܲܝܗܹܝܢ . ܐܸܠܵܐ ܗܲܝܡܵܬܢܘܼܬܼܵܐ ܫܠܝܼܚܵܬܼܵܐ ܘܡܲܠܦܵܢܘܼܬܼܵܐ ܕܐܲܒܼ̈ܗܵܬܼܵܐ : ܘܬܼܵܘܕܝܼܬܼܵܐ ܕܹܝܢ ܐܵܦ ܕܝܼܠܵܟܼ : ܟܲܕܼ ܐܲܠܝܼܨ ܐܲܢ̄ܬܿ ܘܡܲܗܦܸܟܼ ܐܲܢ̄ܬܿ ܠܵܗ̇ ܠܟܼܵܐ ܘܲܠܟܼܵܐ : ܕܬܹܐܡܟܪܝܼܗ̇ ܘܲܕܼܠܵܐ ܬܹܐܡܪܝܼܗ̇ . ܘܐܵܘܕܝܼܬܿ ܕܲܬܼܪܹܝܢ ܟܵܝܵܢ̈ܝܼܢ ܐܸܢܘܿܢ ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ : ܘܢܘܼܟܼܪܵܝܝܑܼܿܢ ܒܐܘܤܝܼܵܐ ܠܲܚܕܼܵܕܹ̈ܐ . ܠܵܐ ܗ̄ܘ̣ܵܐ ܠܲܡ ܕܡ̣ܢ ܟܝܵܢܵܐ ܕܝܼܠܹܗ ܢܤܲܒܼ : ܗܵܢܵܘ ܕܹܝܢ ܐܲܠܵܗܵܝܵܐ : ܘܬܲܩܸܢ ܠܹܗ ܓܘܼܫܡܵܐ ܐܲܠܵܗܵܐ ܡܸܠܬܼܵܐ ܢܸܪܢܸܐ . ܟܲܕܼ ܢܵܩ̇ܦܝܼܢ ܚ̄ܢܲܢ ܒܟܼܠ ܕܘܼܟ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܢܤܲܒܼ ܡܫܲܪܪܝܼܢ ܚ̄ܢܲܢ . ܗܵܢ̇ܘܿܢ ܕܡܸܢܗܘܿܢ ܚܲܕܼ ܒܲܠܚܘܿܕܼ ܒܪܵܐ ܘܡܵܪܝܵܐ ܘܝܼܫܘܿܥ ܡܫܝܼܚܵܐ : ܐܲܝܟܼ ܕܲܒܼܪܸܥܝܵܢܵܐ ܡܩܲܒܿܠܝܼܢ ܚ̄ܢܲܢ : ܬܪܹܝܢ ܟܝܵܢܹ̈ܐ ܕܐܸܬܼܚܲܝܲܕܼܘ ܡܵܘܕܹܝܢ ܚ̄ܢܲܢ : ܘܦܘܼܪܫܵܢܵܐ ܟܝܵܢܝܵܐ ܠܵܐ ܥܵܒܹ̇ܪ . ܫܘܼܘܕܵܥܵܐ ܓܹܝܪ ܕܦܘܼܪܫܵܢܵܐ ܟܝܵܢܵܝܵܐ : ܒܗܵܝ̇ ܕܢܸܬܼܐܲܡܪܘܼܢ ܬܪܹܝܢ ܐܝܼܬܼܵܘܗܝ . ܒܲܟܼܝܵܢܹ̈ܐ ܕܹܝܢ ܡܸܬܼܐܲܡܪܝܼܢ ܬܪܹܝܢ . ܕܲܟܼܝܵܢܹ̈ܐ ܓܹܝܪ ܐܝܼܬܼܵܘܗܝ ܦܘܼܪܫܵܢܵܐ ܟܝܵܢܵܝܵܐ : ܕܒܹܗ ܬܪܹܝܢ ܐܵܘܕܝܼܬܿ : ܐܸܠܵܠ ܕܲܡܚܲܝܕܹܝܢ ܕܠܵܐ ܒܘܼܠܒܵܠܵܐ . ܡܸܛܠ ܗܵܢܵܐ : ܐܵܦ ܬܪܹܝܢ . pb. 436 ܡܸܕܸܡ ܐ̄ܚܪܹܝܢ ܬܘܼܒܼ ܐܵܡܲ݁ܪ ܐܲܢ̄ܬܿ ܕܲܠܩܘܼܒܼܠܵܐ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܚܲܕܼ ܟܝܵܢܵܐ . ܡܸܛܠ ܕܡ̣ܢ ܟܲܕܼܘ ܐܸܬܿܬܪܝܼܡ ܠܹܗ ܦܘܼܪܫܵܢܵܐ ܕܲܬܼܪܹܝܢ : ܗܵܠܹܝܢ ܬܲܪ̈ܬܵܝܗܹܝܢ ܕܝܼܠܹܗ : ܒܗܵܘܕܹܐ ܠܡܸܬܼܐܵܘܵܝܘܼ ܥܲܡ ܡܲܕܼܢܚܵܝܹ̈ܐ ܠܲܝܬܿ ܠܹܗ . ܒܪܲܡ ܕܐܵܦ ܠܵܐ ܫܘܼܘܕܵܥܵܐ ܕܦܘܼܪܫܵܢܵܐ ܕܲܬܼܪܹܝܢ ܐܝܼܬܼܵܘܗܝ ܐܵܡܲ݁ܪ ܐܲܢ̄ܬܿ : ܦܘܼܪܫܵܢܵܐ ܕܹܝܢ ܠܵܘ ܕܲܚܕܼܵܝܘܼܬܼܵܐ : ܐܸܠܵܐ ܠܫܘܼܚܠܵܦܵܐ ܕܐܘܼܤ̈ܝܼܵܣ . ܐܲܢ̄ܬܿ ܕܹܝܢ ܐܘܿ ܚܲܟܝܼܡܵܐ : ܒܟܼܠܵܗ̇ ܚܸܟܼܡܬܼܵܟܿ : ܡ̣ܢ ܒܵܬܲܪ ܚܕܼܵܝܘܼܬܼܵܐ ܐܵܦ ܬܪܹܝܢ ܡܵܘܕܹܐ ܐܲܢ̄ܬܿ . ܘܡ̣ܢ ܒܵܬܲܪ ܚܕܼܵܝܘܼܬܼܵܐ : ܕܠܵܐ ܐܝܼܬܲܝܗܘܿܢ ܬܘܼܒܼ ܬܪܹܝܢ ܟܝܵܢ̈ܝܼܢ ܦܵܤܹ̇ܩ ܐܲܢ̄ܬܿ ܠܡܵܘܕܲܝܘܼ . ܬܪܹܝܢ ܓܹܝܪ ܟܝܵܢ̈ܝܼܢ ܕܲܡܚܲܝܕܝܼܢ ܐܸܡܲܪܬܿ . ܓܲܠܝܵܐ ܗ̣̄ܝ ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܐܝܼܬܲܝܗܘܿܢ ܡܚܲܝ̈ܕܹܐ : ܘܠܵܐ ܗ̄ܘ̣ܵܐ ܡ̣ܢ ܩܕܼܵܡ ܚܕܼܵܝܘܼܬܼܵܐ . ܐܲܝܟܲܢܵܐ ܡܵܕܹܝܢ ܡ̣ܢܡ ܒܵܬܲܪ ܚܕܼܵܝܘܼܬܼܵܐ ܬܪܹܝܢ ܟܝܵܢ̈ܝܼܢ ܡܵܘܕܸܐ ܐܲܢ̄ܬܿ : ܘܲܕܼܡ̣ܢ ܒܵܬܲܪ ܚܕܼܵܝܘܼܬܼܵܐ ܕܢܵܘܕܹܐ ܬܪܹܝܢ ܟܝܵܢ̈ܝܼܢ ܡܦܲܪܓܸܠ ܐܲܢ̄ܬܿ ؟ ܠܐܲܝܕܵܐ ܢܗܲܝܡܸܡܢ ؟ ܠܗܵܝ̇ ܩܲܕܼܡܵܝܬܼܵܐ : ܐܵܘ ܠܗܵܝ̇ ܕܬܲܪܬܹܝܢ ؟ ܐܵܘ ܠܗܵܝ̇ ܕܝܼܠܵܟܼ ؟ ܕܥܲܡ ܡܲܕܸܢܚܵܝܹ̈ܐ ܕܡܵܘܕܹܝܢ ܬܪܹܝܢ ܟܝܵܢ̈ܝܼܢ : ܡܵܘܕܸܐ ܐܲܢ̄ܬܿ . ܠܵܘ ܕܹܝܢ ܐܵܩܵܩܝܼܣ : ܕܡ̣ܢ ܒܵܬܲܪ ܚܕܼܵܝܘܼܬܼܵܐ ܠܵܐ ܙܵܕܹܩ ܠܡܵܘܕܵܝܘܼ ܬܪܹܝܢ ܟܝܵܢ̈ܝܼܢ : ܐܸܠܵܐ ܚܲܕܼ . ܡܸܛܠ ܕܡ̣ܢ ܟܲܕܼܘܼ ܡܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ . ܠܟܼܠ ܐ̄ܢܵܫ : ܐܲܝܟܼ ܕܒܼܵܥܹ̇ܐ ܐܲܢ̄ܬܿ . . ܐܸܠܵܐ ܠܲܡ ܦܘܼܪܫܵܢܵܐ ܟܝܵܢܵܝܵܐ ܠܵܐ ܡܩܲܒܿܠܝܼܢ : ܒܲܠܚܘܿܕܼ ܕܹܝܢ ܒܢܵܬܼ̈ܿ ܩܵܠܹ̈ܐ ܕܥܲܠ ܡܵܪ̈ܲܢ ܡܬܲܚܡܝܼܢ ܘܲܡܦܲܪܫܝܼܢ ܟܲܕܼ ܐܵܡ̇ܪܝܼܢ ܕܦܲܐ̈ܝܼܢ . ܘܠܵܐ ܐܵܡ̇ܪܝܼܢ ܕܡܸܢܗܹܝܢ ܐܲܝܟܼ ܕܠܲܒܼܪܵܐ ܠܚܘܿܕܼܵܐܝܼܬܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܡܸܢܗܹܝܢ ܕܹܝܢ ܐܲܝܟܼ ܕܠܲܐ̄ܚܪܹܢܸܐ ܒܪܵܐ ܬܘܼܒܼ : pb. 437 ܗܵܘ̇ ܕܡ̣ܢ ܐܲܢ̄ܬܿܬܼܵܐ . ܐܸܠܵܐ ܕܡܸܢܗܹܝܢ ܠܐܲܠܵܗܘܼܬܼܵܐ : ܡܸܢܗܹܝܢ ܕܹܝܢ ܬܘܼܒܼ ܠܐ̄ܢܵܫܘܼܬܹܗ . ܐܲܠܵܗܵܐ ܓܹܝܪ ܐܝܼܬܼܵܘܗܝ ܗ̤ܘ ܟܲܕܼ ܗ̤ܘ ܘܒܲܪ ܐ̄ܢܵܫܵܐ . . . ܘܠܝܼ ܥܵܫܹ̇ܩ ܠܝܼ ܟܲܕܼ ܡܕܲܓܸܠ : ܐܲܝܟܼ ܡ̇ܢ ܕܲܬܼܪܹܝܢ ܒܢ̈ܝܼܢ ܐܸܡܲ݁ܪ ܐ̄ܢܵܐ . ܘܐܵܦ ܗܵܢܹܝܢ ܕܡܸܢܹܗ ܐܲܝܬܿܝܼ ܥܠܲܝ ܦܵܥ̇ܝܵܢ : ܐܸܢ ܡ̣ܢ ܐܸܓܿܪ̈ܵܬܼܵܐ ܘܐܸܢ ܡ̣ܢ ܬܘܼܪ̈ܓܵܡܹܐ ܗܵܠܹܝܢ ܕܲܡܩܲܛܥܝܼܢ ܗ̄ܘ̣ܵܘ ܠܹܗ . ܗܵܝ̇ ܕܹܝܢ ܕܐܼܡ݂ܲܪ : ܗܵܫܵܐ ܕܠܵܐ ܡܩܲܒܿܠܝܼܢ ܦܘܼܪܫܵܢܵܐ ܟܝܵܢܵܝܵܐ : ܒܲܠܚܘܿܕܼ ܕܹܝܢ ܒܢܵܬܼ̈ ܩܵܠܹ̈ܐ ܕܥܲܠ ܡܵܪܲܢ ܡܬܲܚܡܝܼܢ ܘܲܡܦܲܪܫܝܼܢ . ܢܸܚܙܸܐ ܡܵܢ ܐܸܡ݂ܲܪܘ ܗܵܢ̇ܘܿܢ ܕܡ̣ܢ ܡܲܕܼܢܚܵܐ : ܘܲܕܒܲܐܝܢܵܐ ܙܢܵܐ ܒܗܵܠܹܝܢ ܗ̤ܘ ܡܸܬܼܚܲܫܲܚ . ܠܲܒܼ̈ܢܵܬܼ ܩܵܠܹ̈ܐ ܠܲܡ ܕܐܹܘܲܢ̈ܓܲܠܝܵܐ ܕܥܲܠ ܡܵܪܲܢ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܡܡܲܠܸܠܝ̈ ܐܲܠܵܥܵܝ̈ܬܼܵܐ : ܕܡܸܢܗܹܝܢ ܕܓܼܵܘܵܐ ܥܵܒܲܕܝܼܢ ܠܗܹܝܢ ܐܲܝܟܼ ܕܥܲܠ ܚܲܕܼ ܦܲܪܨܘܿܦܵܐ . ܫܵܡܲܥ ܐܲܢ̄ܬܿ ܕܐܲܝܟܲܢܵܐ ܐܵܘܕܝܼܘ ؟ ܥܲܠ ܚܲܕܼ ܦܲܪܨܘܿܦܵܐ : ܘܠܵܐ ܗ̄ܘ̣ܵܐ ܥܲܠ ܚܲܕܼ ܟܝܵܢܵܐ . ܡܵܢܵܐ ܡܫܲܚܠܸܦ ܐܲܢ̄ܬܿ ܠܬܼܵܘܕܝܼܬܼܗܘܿܢ : ܟܲܕܼ ܗܸܢܼܘܿܢ ܕܓܼܵܘܵܐ ܥܵܒܼ̇ܕܝܼܢ ܠܗܹܝܢ : ܐܲܝܟܼ ܕܐܲܢ̄ܬܿ ܐܸܡ݂ܲܪܬܿ : ܥܲܠ ܚܲܕܼ ܦܲܪܨܘܿܦܵܐ ܕܓܼܵܘܵܐ ؟ ܕܓܼܵܘܵܐ : ܐܲܢ̄ܬܿ ܘܠܵܐ ܡܸܕܸܡ ܥܵܒܹ̇ܕܼ ܐܵܢ̄ܬܿ . ܠܘܵܬܼ ܡ̇ܢ ܥܵܒܼ̇ܕܝܼܢ ܠܗܹܝܢ ܕܓܼܵܘܵܐ : ܟܲܕܼ ܓܵܘܵܐ ܠܲܝܬܿ : ܐܸܠܵܐ ܐܲܝܠܹܝܢ ܕܡܸܬܼܚܲܫܚܝܼܢ ܒܚܲܕܼ ܦܲܪܨܘܿܦܵܐ ؟ ܐܸܡ݂ܲܪ ܗܵܟܹܝܠ ܦܲܪܨܘܿܦܵܐ ܕܓܼܵܘܵܐ : ܐܸܡܲܪ ܠܗܵܠܹܝܢ ܕܥܵܒܼ̈ܕܵܢ ܕܓܼܵܘܵܐ ܠܚܲܕܼ ܦܲܪܨܘܼܿܦܵܐ . ܠܚܲܕܼ ܦܲܪܨܘܿܦܵܐ ܕܝܼܠܹܗ ܕܓܼܵܘܵܐ ܥܵܒܹ̇ܕܼ ܠܹܗ . ܓܵܘܵܐ ܓܹܝܪ ܡܸܬܼܥܒܕܼ : ܗܵܘ̇ ܕܡ̣ܢ ܕܲܠܩܘܼܒܼ̈ܠܵܝܬܼܵܐ ܕܡܸܕܸܡ ܡܸܬܼܥܒܸܕܼ . ܐܲܝܟܼ ܕܠܵܐ ܗ̄ܘ̣ܵܐ ܡܸܟܹܿܝܠ ܠܚܘܿܕܼܵܝܵܐ : ܐܸܠܵܐ pb. 438 ܕܓܼܵܘܵܐ . ܐܲܟܼܙܢܵܐ ܗܵܟܹܝܠ ܕܚܸܘܝܵܐ ܫܵܩܹ̇ܠ ܡܚܘܿܬܼܵܐ ܘܡܸܬܼܟܪܸܟܼܿ ܥܠܹܝܗ̇ ܕܲܡܚܘܿܬܼܵܐ : ܘܲܡܫܟܲܤܸܐ ܠܵܗ̇ ܠܲܡܚܘܿܬܼܵܐ : ܘܡ̣ܢ ܟܹܐܒܼܵܐ ܡܸܬܼܦܫܸܛ ܡܸܢܕܪܹܫ : ܘܲܡܚܵܘܸܐ ܠܵܗ̇ ܟܲܕܼ ܠܵܐ ܨܵܒܹ̇ܐ : ܗܵܟܲܢܸܵܐ ܐܵܦ ܐܲܢ̄ܬܿ ܡܲܡܪܲܚ ܐܲܢ̄ܬܿ ܠܲܡܛܲܫܵܝܘܼ ܗܵܘ̇ ܡܵܐ ܕܐܵܘܕܝܼܬܿ : ܘܒܼܵܬܲܪܟܸܢ ܐܵܘܕܝܼܬܿ : ܟܲܕܼ ܠܵܐ ܨܵܒܹ̇ܐ ܐܲܢ̄ܬܿ ܒܐܲܝܠܹܝܢ ܕܐܸܬܿܬܵܘ̈ܕܝܼ . ܫܡܲܥ ܓܹܝܪ ܠܬܼܵܘܕܝܼܬܼܵܐ ܕܝܼܠܵܟܼ : ܠܵܟܼ ܓܹܝܪ ܬܒܲܥ̣ܘ ܕܬܼܵܘܕܸܐ ܥܲܡܗܘܿܢ ܗܵܠܹܝܢ ܕܲܟܼܬܿܒܼܬܿ . . ܥܲܠ ܒܢܵܬܼ̈ ܩܵܠܹ̈ܐ ܕܹܝܢ ܕܐܹܘܢ̈ܓܲܠܝܵܐ ܘܕܲܫܠܝܼܚܹ̈ܐ ܕܥܲܠ ܡܵܪ̈ܲܢ ܐܲܡܝܼܪ̈ܵܢ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܡܡܲܠܸܠܝ̈ ܐܲܠܵܗܵܝ̈ܬܼܵܐ : ܕܲܠܡܸܢܗܹܝܢ ܕܓܼܵܘܵܐ ܥܵܒܹ̇ܕܝܼܢ ܠܗܹܝܢ ܐܲܝܟܼ ܕܲܠܚܲܕܼ ܦܲܪܨܘܿܦܵܐ : ܡܸܢܗܹܝܢ ܕܹܝܢ ܡܦܲܠܓܼܝܼܢ ܐܲܝܟܼ ܕܥܲܠ ܬܪܹܝܢ ܟܝܵܢܹ̈ܐ . ܐܲܝܠܹܝܢ ܠܲܡ ܕܦܲܐ̈̄ܝܵܢ ܠܐܲܠܵܗܵܐ : ܠܦܘܼܬܼ ܐܲܠܵܗܘܼܬܹܗ ܕܲܡܫܝܼܚܵܐ . ܡܸܢܗܹܝܢ ܕܹܝܢ ܘܲܠܗܹܝܢ ܠܫܝܼ̈ܛܵܬܼܵܐ : ܥܲܠ ܐ̄ܢܵܫܘܼܬܼܵܐ ܝܵܗ̇ܒܿܝܼܢ ܠܗܹܝܢ . . . ܗܵܠܹܝܢ ܐܵܘܕܝܼܬܿ ܠܡܸܬܼܪܲܥܵܝܘܼ ܘܲܠܡܲܠܵܦܘܼ : ܠܡܵܢܵܐ ܗܵܫܵܐ ܡܚܲܦܸܐ ܐܲܢ̄ܬܿ ؟ ܐܸܡ݂ܲܪܬܿ ܓܹܝܪ ܕܐܲܝܠܹܝܢ ܕܦܵܪܫܝܼܢ : ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ : ܘܠܵܐ ܗ̄ܘ̣ܵܐ ܕܥܲܠ ܚܲܕܸ ܟܝܵܢܵܐ : ܘܠܵܐ ܗ̄ܘ̣ܵܐ ܗ̤ܝ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ ܐܝܼܬܹܝܗ̇ ܗ̤ܝ ܡܲܕܼ ܗ̤ܝ . ܐܸܠܵܐ ܗܵܠܹܝܢ ܡ̇ܢ ܕܠܲܐܠܵܗܘܼܬܼܵܐ ܠܐܲܠܵܗܘܼܬܼܵܐ : ܘܕܼܠܐ̄ܢܵܫܘܼܬܼܵܐ ܠܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܒܲܬܼܪܹܝܢ ܫܡܵܗܹ̈ܐ ܩ̣ܪܵܘ ܠܚܲܕܼ ܟܝܵܢܵܐ : ܕܲܒܼܒܲܪܬܼ ܩܵܠܵܐ ܒܲܠܚܘܿܕܸ ܦܪܝܼܫ ܘܠܵܐ ܗ̄ܘ̣ܵܐ ܒܐܘܼܤܝܼܐ : ܐܲܝܟܼ ܕܐܲܢ̄ܬܿ ܡܸܬܼܪܲܥܸܐ ܐܲܢ̄ܬܿ . ܐܵܡܲ݁ܪ ܐܲܢ̄ܬܿ ܓܹܝܪ : ܕܫܘܼܚ̈ܠܵܦܹܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܒܛܸܠ̣ܘ : ܐܸܠܵܐ ܒܒܲܪܪܬܼ ܩܵܠܵܐ ܐܵܘܕܵܥ̣ܘ ܟܵܝܵܢܹ̈ܐ ܘܦܘܼܪܫܵܢܵܐ pb. 439 ܕܲܟܼܝܵܢܹ̈ܐ . ܘܕܲܠܡܹܐܡܲܪ ܕܐܝܼܬܼ ܦܘܼܪܫܵܢܵܐ ܕܲܟܼܝܵܢܹ̈ܐ ܡܵܘܕܹܐ ܐܲܢ̄ܬܿ : ܐܸܡ݂ܲܪܬܿ ܓܹܝܪ ܕܲܡܦܲܠܓܼܝܼܢ ܠܲܒܼ̈ܢܵܬܼ ܩܵܠܹ̈ܐ ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ . ܡܸܢܗܹܝܢ ܠܲܡ ܐܲܝܠܹܝܢ ܕܦܲܐ̈ܝܵܢ ܠܐܲܠܵܗܵܐ ܠܐܲܠܵܗܘܼܬܼܵܗ̇ ܕܲܡܫܝܼܚܵܐ : ܘܠܵܐ ܗ̄ܘ̣ܵܐ ܠܵܗ̇ ܟܲܕܼ ܠܵ̄ܗ̇ ܠܐܘܼܤܝܼܵܐ ܒܐ̄ܢܵܫܘܼܬܼܵܐ : ܐܸܠܵܐ ܒܲܟܼܝܵܢܵܐ ܒܐܲܠܵܗܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܠܐܲܠܵܗܘܼܬܼܵܐ ܐܵܡ̇ܪܝܼܢ ܬܪܹܝܢ ܟܝܵܢ̈ܝܼܢ : ܐܸܠܵܐ ܚܲܕܼ ܟܝܵܢܵܐ : ܘܚܲܕܼ ܟܝܵܢܵܐ ܠܐ̄ܢܵܫܘܼܬܼܵܐ . ܠܵܐ ܗ̄ܘ̣ܵܐ ܓܹܝܪ ܡ̣ܢ ܚܲܕܼ ܟܝܵܢܵܐ ܬܪܹܝܢ ܟܝܵܢ̈ܝܼܢ ܡܸܫܬܲܡܗܝܼܢ : ܘܠܵܐ ܗ̄ܘ̣ܵܐ ܡ̣ܢ ܬܪܹܝܢ ܟܝܵܢ̈ܝܼܢ ܚܲܕܼ ܟܝܵܢܵܐ . ܥܲܠ ܬܪܹܝܢ ܟܝܵܢ̈ܝܼܢ ܓܹܝܪ ܐܸܡ݂ܲܪ . ܕܢܼܬܼܥܒܸܕܼ ܦܘܼܪܫܵܢܵܐ : ܘܠܵܐ ܗ̄ܘ̣ܵܐ ܥܲܠ ܬܲܪܬܹܝܢ ܒܢܵܬܼ̈ ܩܵܠܹ̈ܐ ܕܡܵܘܕ̈ܥܵܢ ܚܲܕܼ ܡܝܵܢܵܐ : ܐܸܠܵܐ ܕܲܬܼܪܹܝܢ ܟܝܵܢ̈ܝܼܢ ܡܵܘܕ̈ܥܵܢ ܒܦܘܼܪܢܵܫܵܐ ܕܫܘܼܚܠܵܦܵܐ ܕܐܘܼܤܝܼܵܐ ܕܲܬܼܪ̈ܝܗܘܿܢ ܟܝܢܹ̈ܐ . ܗܵܠܹܝܢ ܡ̇ܢ ܡܸܬܼܥܲܒܼ̈ܕܵܢ ܕܓܼܵܘܵܐ : ܐܲܝܟܼ ܕܥܲܠ ܚܲܕܼ ܦܲܪܨܘܿܦܵܐ . ܡܸܢܹܗܹܝܢ ܕܹܝܢ ܡܸܬܼܦܲܠ̈ܓܼܵܢ : ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ . ܐܲܝܠܹܝܢ ܕܦܲܐ̈ܝܵܢ ܠܐܲܠܵܗܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܦܲܪܨܘܿܦܵܐ ܕܓܼܵܘܵܐ ܕܲܬܼܪ̈ܝܗܘܿܢ ܟܝܵܢܹ̈ܐ : ܡܫܝܼܚܵܐ ܕܒܹܗ ܟܲܕܼ ܒܹܗ ܒܦܲܪܨܘܿܦܵܐ : ܘܒܼܵܗ̇ ܟܲܕܼ ܒܵܗ̇ ܡܸܬܼܚܲܫܚܝܼܢ ܟܝܢܹ̈ܐ : ܒܗܵܘ̇ ܕܒܹܗ ܘܡܸܢܹܗ ܡܸܬܼܝܲܕܼܥܝܼܢ ܒܐܘܼܤܝܼܵܐ ܬܪ̈ܲܝܗܘܿܢ . ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ : ܕܠܵܐ ܦܘܼܪܵܫܵܐ ܘܲܒܼܦܲܘܼܪܵܫܵܐ . ܠܵܐ ܗ̄ܘ̣ܵܐ ܐܲܠܵܗܘܼܬܼܵܐ ܘܐܵܦ ܠܵܐ ܐ̄ܢܵܫܘܼܬܼܵܐ : ܒܦܲܪܨܘܿܦܵܐ ܕܓܼܵܘܵܐ ܐܝܼܬܹܝܗ̇ : ܕܲܬܼܪ̈ܲܝܗܘܿܢ ܓܹܝܪ ܟܝܵܢܹ̈ܐ ܐܝܼܬܹܝܗ̇ . ܐܲܝܟܲܢܵܐ ܕܲܗܵܢܵܐ ܘܡ̣ܢ ܗܵܢܵܐ ܢܸܬܼܝܲܕܼܥܘܼܢ ܬܪ̈ܲܝܗܘܿܢ ܟܝܵܢܹ̈ܐ . ܚܲܕܼ ܓܹܝܪ ܐܝܼܬܼܵܘܗܝ ܒܐܘܼܤܝܼܵܐ . ܒܦܲܪܨܘܿܦܵܐ ܓܹܝܪ ܕܐܘܼܤܝܼܵܐ ܕܐܲܠܵܗܘܼܬܼܵܐ : ܒܹܗ ܟܲܕܼ ܒܹܗ ܐܵܦ ܐܘܼܤܝܼܵܐ ܕܐ̄ܢܵܫܘܼܬܼܵܐ ܡܸܬܼܚܲܫܚܵܐ . ܘܠܵܐ ܗ̄ܘ̣ܵܐ ܒܐܘܼܤܝܼܵܐ : ܘܲܒܼܦܲܪܨܘܿܦܵܐ pb. 440 ܕܐ̄ܢܵܫܘܼܬܼܵܐ : ܐܘܼܤܝܼܵܐ ܕܐܲܠܵܗܵܘܼܬܼܵܐ ܡܸܬܼܚܲܫܚܵܐ ܒܹܗ ܟܲܕܼ ܒܹܗ . ܘܠܵܐ ܗ̄ܘ̣ܵܐ ܒܐܘܼܤܝܼܵܐ : ܐܲܝܟܲܢܵܐ ܕܐܲܢ̄ܬܿ ܡܥܲܬܸܕܼ ܐܲܢ̄ܬܿ . ܘܠܵܐ ܠܲܡ ܐܵܡ̇ܪܝܼܢ ܠܡܸܢܗܹܝܢ ܐܲܝܟܼ ܕܠܲܒܼܪܵܐ ܠܚܘܿܕܼܵܐܝܼܬܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܡܸܢܗܹܝܢ ܕܹܝܢ ܐܲܝܟܼ ܕܠܲܐ̄ܚܪܹܢܵܐ ܒܪܵܐ ܬܘܼܒܼ ܗܵܘ̇ ܕܡ̣ܢ ܐܲܢ̄ܬܿܬܼܵܐ . ܐܸܠܵܐ ܕܡܸܢܗܹܝܢ ܠܐܲܠܵܗܘܼܬܹܗ : ܡܸܢܗܹܝܢ ܕܹܝܢ ܬܘܼܒܼ ܠܐ̄ܢܵܫܘܼܬܹܗ . ܐܲܠܵܗܵܐ ܓܹܝܪ ܐܝܼܬܼܵܘܗܝ ܘܗ̤ܘ ܟܲܕܼ ܗ̤ܘ ܘܒܲܪܢܵܫܵܐ . . . ܐܸܢ ܗ̤ܘ ܕܲܠܚܘܿܕܼܵܐܝܼܬܼ ܐܵܡܲ݁ܪ ܐܲܢ̄ܬܿ ܒܪܲܚܝܼܩܘܼܬܼ ܦܘܼܪܫܵܢܵܐ ܕܲܟܼܝܵܢܹ̈ܐ : ܠܵܐ ܗ̄ܘ̣ܵܐ ܠܐܲܝܠܹܝܢ ܕܡܵܘܕܹܝܢ ܕܲܡܚܝܕܹܝܢ ܟܝܵܢܹ̈ܐ ܐܸܡܲ݁ܪ ܐܲܢ̄ܬܿ : ܘܕܸܐܬܼܚܲܝܲܕܼ ܠܚܲܕܼ ܦܲܪܨܘܿܦܵܐ : ܘܐܝܼܬܲܝܗܘܿܢ ܬܪܹܝܢ ܟܝܵܢ̈ܝܼܢ : ܘܡܵܘܕܥܝܼܢ ܘܡܸܬܼܝܲܕܼܥܝܼܢ ܒܹܗ ܘܡܸܢܹܗ ܬܪܹܝܢ ܡܝܵܢ̈ܝܼܢ . ܐܸܢ ܕܹܝܢ ܒܲܟܼܝܵܢܵܐ ܐܸܡܵ݁ܪ ܐܲܢ̄ܬܿ ܗ̤ܘ ܟܲܕܼ ܗ̤ܘ : ܐܲܝܟܲܢܵܐ ܕܐܲܠܵܗܘܼܬܼܵܐ ܚܲܕܼ ܟܝܵܢܵܐ ܐܝܼܬܹܝܗ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܲܠܕܲܬ̤ : ܘܡ̣ܢ ܐܲܢ̄ܬܿܬܼܵܐ ܬܘܼܒܼ ܒܵܗ̇ ܒܲܕܼܡܘܼܬܼܵܐ ܐܵܡܲ݁ܪ ܐܲܢ̄ܬܿ : ܕܲܒܼܒܲܪܬܼ ܩܵܠܵܐ ܒܲܠܚܘܿܕܼ ܦܪܝܼܫ ܐܲܠܵܗܵܐ ܡ̣ܢ ܒܲܪܢܵܫܵܐ : ܘܒܼܐܘܼܤܝܼܵܐ ܗ̤ܘ ܟܲܕܼ ܗ̤ܘ . ܘܲܠܒܲܪ ܡ̣ܢ ܬܵܘܕܝܼܬܼܵܟܼ ܕܝܼܠܵܟܼ ܐܸܡܲ݁ܪ ܐܲܢ̄ܬܿ : ܘܬܼܘܼܒܼ ܪܵܗܹ̇ܛ ܐܲܢ̄ܬܿ ܕܥܲܡ ܢܲܦܫܵܟܼ ܬܫܲܪܸܐ ܩܪܵܒܼܵܐ . ܐܲܝܟܲܢܵܐ ܓܹܝܪ ܐܵܘܕܝܼܬܿ ܦܘܼܪܫܵܢܵܐ ܕܥܲܠ ܬܪܹܝܢ ܟܝܵܢ̈ܝܼܢ ܥܲܡ ܡܲܕܼܢܚܵܝܹ̈ܐ : ܡܸܢܗܹܝܢ ܡ̇ܢ ܕܲܒܼ̈ܢܵܬܼ ܩܵܠܹ̈ܐ ܐܲܝܠܹܝܢ ܕܦܲܐ̈ܝܵܢ ܠܐܲܠܵܗܘܼܬܼܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܘܐܲܝܠܹܝܢ ܕܫܝܼ̈ܛܵܢ : ܠܐ̄ܢܵܫܘܼܬܹܗ ܕܲܡܫܝܼܚܵܐ . ܕܒܲܟܼܝܵܢܵܐ ܐܝܼܬܹܝܗ̇ ܐ̄ܢܵܫܘܼܬܼܵܐ : ܘܒܲܟܼܝܵܢܵܐ ܐܲܠܵܗܘܼܬܼܵܐ . ܠܵܐ ܗ̄ܘ̣ܵܐ ܠܐܲܠܵܗܘܼܬܹܗ ܕܐܲܠܵܗܵܐ ܡܸܠܬܼܵܐ : ܘܐܵܦ ܠܵܐ ܬܘܼܒܼ ܠܐ̄ܢܵܫܘܼܬܹܗ ܕܐܲܠܵܗܵܐ ܡܸܠܬܼܵܐ . ܠܵܐ ܗ̄ܘ̣ܵܐ ܓܹܝܪ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܘܡ̣ܢ ܬܪܹܝܢ ܟܝܵܢ̈ܝܼܢ : pb. 441 ܐܵܘ ܬܪܹܝܢ ܫܡܵܗ̈ܝܼܢ ܐܵܘ ܤܲܓܝܼ ܫܡܵܗܹ̈ܐ : ܕܠܲܚܕܼܵܐ ܐܘܼܤܝܸܿܐ ܐܝܼܬܼ ܠܵܗ̇ ܫܡܵܗܹ̈ܐ . ܘܠܵܐ ܗ̄ܘ̣ܵܐ ܒܲܟܼܝܵܢܵܐ ܐܲܠܵܗܘܼܬܼܵܐ ܡܸܬܼܪܲܢܝܵܐ : ܐܸܠܵܐ ܒܒܲܪܬܼ ܩܵܠܵܐ ܒܲܠܚܘܿܕܼ . ܠܡܵܢܵܐ ܚܵܛܹ̇ܦ ܐܲܢ̄ܬܿ ܥܲܡܵܟܼ ܠܐܵܩܵܩܝܼܣ : ܓܲܒܼܪܵܐ ܡܲܚܒܼܵܢܵܟܼ ܘܒܲܪ ܢܲܦܫܵܟܼ : ܕܠܵܐ ܙܵܕܹܩ ܗ̄ܘ̣ܵܐ ܕܐܲܝܟܼ ܕܐܵܬܼܝܵܐ ܬܸܫܪܹܝܘܗܝ ؟ ܕܒܲܫܡܵܐ ܒܲܠܚܘܿܕܼ ܫܚܝܼܡܵܐ ܘܲܒܼܒܲܪܬܼ ܩܵܠܵܐ ܢܸܫܠܲܡ ܠܵܟܼ ܕܲܡܦܲܠܸܓܼ ܐܲܢ̄ܬܿ ܠܲܡܼܝܵܢܹ̈ܐ : ܠܵܐ ܗ̄ܘ̣ܵܐ ܒܐܘܼܤ̈ܝܼܵܣ ܕܝܼܠܗܘܿܢ : ܐܸܠܵܐ ܒܲܒܼ̈ܢܵܬܼ ܩܵܠܹ̈ܐ ܕܲܒܼܪܸܥܝܵܢܵܐ ܡܸܬܼܩܲܝ̈ܡܵܢ . ܐܲܟܼܙܢܵܐ ܕܲܒܼ̈ܢܵܬܼ ܩܵܠܹ̈ܐ : ܐܲܝܠܹܝܢ ܕܠܵܐ ܬܚܘܼܡܵܐ ܘܠܵܐ ܟܝܵܢܵܐ ܡܵܘ̈ܕܥܵܢ . ܒܲܟܼܿܝܵܢܵܐ ܡ̇ܢ ܘܒܼܐܘܼܤ̈ܝܼܵܣ ܠܲܝܬܿ ܠܗܹܝܢ ܦܘܼܪܫܵܢܵܐ : ܡܸܛܠ ܕܐܵܦ ܠܵܐ ܐܝܼܬܲܝܗܹܝܢ ܐܘܼ̈ܤܝܼܣ . ܒܲܒܼ̈ܢܵܬܼ ܩܵܠܹ̈ܐ ܕܹܝܢ ܒܲܠܚܘܿܕܼ ܕܲܟܼܝܵܢܹ̈ܐ ܐܝܼܬܼ ܠܗܹܝܢ ܦܘܼܪܫܵܢܵܐ : ܡܸܛܠ ܕܐܵܦ ܒܗܵܕܹܐ ܐܝܼܬܼ ܠܗܹܝܢ ܕܢܸܬܼܩܲܝ̈ܡܵܢ . ܗܵܟܲܢܵܐ ܐܵܦ ܥܲܠ ܡܫܝܼܚܵܐ ܐܸܡ݂ܲܪܬܿ ܬܪܹܝܢ ܟܝܵܢ̈ܝܼܢ : ܠܵܐ ܗ̄ܘ̣ܵܐ ܒܲܟܼܝܵܢܹ̈ܐ ܘܒܼܐܘܼ̈ܤܝܼܵܣ : ܐܸܠܵܐ ܒܤܘܼܟܵܠܵܐ ܘܒܲܒܼ̈ܢܵܬܼ ܩܵܠܹ̈ܐ ܒܲܠܚܘܿܕܼ ܐܵܡܲ݁ܪ ܐܲܢ̄ܬܿ ܕܐܝܼܬܼ ܠܗܘܿܢ ܦܘܼܪܫܵܢܵܐ . ܐܲܚܲܝ̈ܢ ܠܲܡ ܗܵܢ̇ܘܿܢ ܕܒܲܐܢܛܝܵܟܼܝܵܐ : ܠܗܵܢ̇ܘܿܢ ܕܡܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ : ܫܘܼܚܠܵܦܵܐ ܕܲܟܼܝܵܢܹ̈ܐ ܐܵܡ̇ܪܝܼܢ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ ܐܲܝܟܼ ܕܐܸܡ̇ܪܹܬܼ : ܒܲܙܢܵܐ ܟܝܵܢܵܝܵܐ ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . . . ܒܲܙܢܵܐ ܐܸܡ݂ܲܪܬܿ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ . ܐܸܠܵܐ ܙܢܵܐ ܕܹܝܢ : ܠܵܐ ܐܝܼܬܼܵܘܗܝ ܟܝܵܢܵܐ ܕܐܘܼܤܝܼܵܐ . ܐܸܠܵܐ ܐܵܘ ܐܸܤܟܹܡܵܐ ܕܐܘܼܤܝܼܵܐ : ܐܵܘ ܕܲܟܼܝܵܢܵܐ : ܐܵܘ ܕܠܵܐ ܐܘܼܤܝܼܵܐ : ܐܵܘ ܚܙܵܬܼܵܐ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐ ܡܸܬܼܐܡܲܪ ܥܲܠ ܟܝܵܢܹ̈ܐ . ܗܵܢܵܐ ܙܢܵܐ ܠܵܐ ܗ̄ܘ̣ܵܐ ܫܘܼܚܠܵܦܵܐ ܟܝܵܢܵܝܵܐ pb. 442 ܕܲܟܼܝܵܢܹ̈ܐ ܐܝܼܬܼ ܠܹܗ : ܐܸܠܵܐ ܫܘܼܚܠܵܦܵܐ ܕܲܟܼܝܵܢܹ̈ܐ ܕܠܵܐ ܐܘܼܤܝܼܵܐ : ܐܸܠܵܐ ܒܲܒܼ̈ܢܵܬܼ ܩܵܠܹ̈ܐ ܒܲܠܚܘܿܕܼ ܕܲܒܼܪܸܥܝܵܢܵܐ ܕܲܟܼܝܵܢܹ̈ܐ ܕܠܵܐ ܐܘܼ̈ܤܝܼܵܣ ܐܵܡܲ݁ܪ ܕܐܝܼܬܼ̇ܝܗܹܝܢ . ܘܲܠܗܵܕܹܐ ܐܵܡܲ݁ܪ : ܕܐܲܝܠܹܝܢ ܕܡܸܢܗܘܿܢ ܡܸܬܼܝܼܕܲܥ ܡܫܝܼܚܵܐ : ܐܲܝܟܼ ܡ̇ܢ ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ ܫܘܼܚܠܵܦܵܐ ܐܵܡ̇ܪܝܼܢ ܕܲܟܼܝܵܢܹ̈ܐ . ܡܸܛܠ ܕܠܵܐ ܗ̄ܘ̣ܵܐ ܚܲܕܼ ܡܸܕܸܡ ܐܝܼܬܹܝܗ̇ : ܐܲܝܟܼ ܕܐܸܡ̇ܪܹܬܼ ܒܲܙܢܵܐ ܟܝܵܢܝܵܐ : ܐܲܠܵܗܘܼܬܼܵܐ ܘܐ̄ܢܵܫܘܼܬܼܵܐ . . . ܐܸܠܵܐ ܠܵܘ ܗܵܕܹܐ ܡܩܲܒܿܠܝܼܢ ܗܵܢܘܿܢ ܕܡ̣ܢ ܐܲܢܛܝܵܟܼܝܵܐ : ܐܵܘ ܕܢܹܐܡܪܘܼܢ : ܐܵܘ ܕܲܠܐ̄ܢܵܫ ܕܐܵܡܲ݁ܪ ܢܸܫܡܥܘܼܢ . ܐܸܠܵܐ ܐܵܡ̇ܪܝܼܢ : ܕܠܲܒܼ̈ܢܵܬܼ ܩܵܠܹ̈ܿܐ ܕܐܹܘܲܢ̈ܓܲܠܝܼܵܐ ܕܥܲܠ ܫܡܝܼܚܵܐ ܡܵܪܲܢ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܐܲܠܵܗܵܝܹ̈ܐ : ܕܡܸܢܗܹܝܢ ܕܓܼܵܘܵܐ ܥܵܒܼ̇ܕܝܼܢ ܠܗܹܝܢ : ܐܲܝܟܼ ܕܥܲܠ ܚܲܕܼ ܦܲܪܨܘܼܦܵܐ . ܡܸܢܗܹܝܢ ܕܹܝܢ : ܡܦܲܠܓܼܝܼܢ ܥܲܠ ܬܪܹܝܢ ܟܝܵܢ̈ܝܼܢ . . . ܕܲܡܦܲܠܵܓܼܘܼ ܡܦܲܠܓܼܝܼܢ ܐܸܡ݂ܲܪܘ : ܠܲܒܼ̈ܢܵܬܼ ܩܵܠܹ̈ܐ ܐܸܡ݂ܲܪܘ ܥܲܠ ܬܪܹܝܢ ܟܝܵܢ̈ܝܼܢ : ܘܠܵܘ ܒܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ ܫܘܼܚܠܵܦܐ . ܠܵܐ ܗ̄ܘ̣ܵܐ ܒܲܒܼ̈ܢܵܬܼ ܩܵܠܹ̈ܐ : ܐܸܠܵܐ ܒܼܒܼ̈ܢܵܬܼ ܩܵܠܹ̈ܐ ܕܥܲܠ ܬܪܹܝܢ ܟܝܵܢ̈ܝܼܢ : ܕܲܡܦܲܪܫܝܼܢ ܒܡܸܠܬܼܵܐ ܕܐܘܼܤ̈ܝܼܵܣ . ܡܦܲܪ̈ܫܹܐ ܐܝܼܬܲܝܗܘܿܢ ܬܪܹܝܢ ܟܝܵܢܹ̈ܐ : ܕܡܸܢܼܦܲܪܫܝܼܢ ܒܲܒܼ̈ܢܵܬܼ ܩܵܠܹ̈ܐ ܡܫܵܘ̈ܕܥܵܢܝܵܬܼܗܘܿܢ . ܠܵܐ ܗ̄ܘ̣ܵܐ ܟܝܵܢܹ̈ܐ ܕܠܵܐ ܩܢܘܿܡܹ̈ܐ : ܘܠܵܐ ܗ̄ܘ̣ܵܐ ܒܪܸܥܝܵܢܵܐ ܕܠܵܐ ܩܢܘܿܡܹ̈ܐ ܕܲܟܼܝܵܢܹ̈ܐ : ܒܲܒܼ̈ܢܵܬܼ ܩܵܠܹ̈ܐ ܒܪܸܥܝܵܢܵܐ ܡܩܝܼܡܝܼܢ . ܐܸܠܵܐ ܒܪܸܥܝܵܢܵܐ ܕܒܲܟܼܝܵܢܹ̈ܐ ܕܒܼܐܘܼܤ̈ܝܼܵܣ : ܐܸܠܵܐ ܒܐܘܼܤ̈ܝܼܵܣ ܘܒܲܟܼܝܵܢܹ̈ܐ ܡܩܝܼܡܝܼܢ ܠܪܸ̈ܥܝܵܢܹܐ ܘܠܲܟܼܝܵܢܹ̈ܐ . ܤܲܓܿܝܼ ܓܹܝܪ ܦܪܝܼܫ ܗܵܢܵܐ ܡ̣ܢ ܗܵܘ̇ . ܗܵܘ̇ ܓܹܝܪ ܐܵܡܲ݁ܪ : ܕܲܒܼܪܸܥܝܵܢܵܐ ܒܲܠܚܘܿܕܼ ܫܚܝܼܡܵܐܝܼܬܼ ܡܩܲܒܿܠܝܼܢ ܒܢܵܬܼ̈ ܩܵܠܹ̈ܐ ܕܫܘܼܚܠܵܦܵܐ ܕܲܟܼܝܵܢܹ̈ܐ : pb. 443 ܘܲܠܪܸܥܝܵܢܵܐ ܕܲܟܼܝܵܢܹ̈ܐ ܕܒܼܐܘܼܤ̈ܝܼܵܣ ܠܵܐ ܡܩܲܒܸܿܠ . ܐܸܠܵܐ ܕܠܵܐ ܩܢܘܿܡܹ̈ܐ ܘܠܵܐ ܡܩܲܝ̈ܡܹܐ : ܡܸܢܹܗ ܕܪܸܥܝܵܢܵܐ ܡ̇ܢ ܫܘܼܪܵܝܵܐ ܐܝܼܬܼ ܠܗܘܿܢ : ܘܲܒܼܫܘܼܠܵܡܵܐ ܡܫܲܠܡܝܼܢ . ܗܵܘ̇ ܕܲܠܪܸܥܝܵܢܵܐ ܘܠܲܒܼ̈ܢܵܬܼ ܩܵܠܹ̈ܐ ܕܲܟܼܝܵܢܹ̈ܐ : ܕܒܼܐܘܼ̈ܤܝܼܵܣ ܡܫܵܘܕܥܝܼܢ ܐܵܡܲ݁ܪ : ܘܲܠܫܘܼܪܵܝܵܐ ܒܪܸܥܝܵܢܵܐ ܘܒܲܟܼܝܵܢܹ̈ܐ ܘܒܼܐܘܼܤ̈ܝܼܵܣ . ܐܲܝܟܲܢܵܐ ܕܬܸܗܘܸܐ ܡ̣ܢ ܟܝܵܢܵܐ ܕܐܘܼܤܝܼܵܐ ܠܗܵܘ̇ ܐܲܝܢܵܐ ܕܚܵܫܹ̇ܒܼ : ܬܠܵܬܼܵܐ ܙܢܲܝ̈ܵܐ ܕܡܸܬܿܬܲܒܼܥܝܼܢ . ܗ̤ܝ ܐܘܼܤܝܼܵܐ : ܘܪܸܥܝܵܢܵܐ ܕܐܘܼܤܝܼܵܐ : ܘܒܲܪܬܼ ܩܵܠܵܐ ܡܫܵܘܕܥܵܢܝܼܬܼܵܐ ܕܪܸܥܝܵܢܵܐ . ܡ̇ܢ ܕܲܒܼܪܸܥܝܵܢܵܐ ܕܹܝܢ ܐܸܡ݂ܲܪ ܕܒܲܠܚܘܿܕܼ ܫܚܝܼܡܵܐܝܼܬܼ ܐܸܢܹܝܢ : ܬܪܹܝܢ ܙܢܲܝ̈ܵܐ ܐܵܡܲ݁ܪ . ܗ̤ܘ ܪܸܥܝܵܢܵܐ ܫܚܝܼܡܵܐܝܼܬܼ : ܘܒܲܪܬܼ ܩܵܠܵܐ ܕܝܼܠܹܗ . ܡܸܛܠ ܗܵܢܵܐ ܒܪܸܥܝܵܢܵܐ ܒܲܠܚܘܿܕܼ ܕܲܟܼܝܵܢܵܐ ܝܵܗܹ̇ܒܼ ܫܘܼܚܠܵܦܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ : ܐܸܠܵܐ ܒܲܙܢܵܐ ܕܲܒܼܗܲܓܵܓܼܵܐ ܘܲܒܼܡܲܪܤܒܿܪܵܢܘܼܬܼܵܐ ܕܲܟܼܝܵܢܵܐ . ܒܐܸܤܟܹܡܵܐ ܕܲܟܼܝܵܢܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ ܕܲܟܼܝܵܢܵܐ . ܙܢܵܐ ܗ̄ܘ̣ ܓܹܝܪ ܕܲܟܼܝܵܢܵܐ : ܘܐܸܤܟܹܡܵܐ ܐܵܦ ܚܙܵܬܼܵܐ ܕܐܘܼܤܝܼܵܐ . ܠܗܵܕܹܐ ܓܹܝܪ ܠܟܼܠܗܹܝܢ ܡܲܝܬܸܐ ܘܲܡܟܲܢܸܫ : ܕܲܕܼܠܵܐ ܐܘܼܤܝܼܵܐ ܐܝܼܬܼܵܘܗܝ . ܡܲܢ̣ܘܼ ܢܸܤܒܲܪ ܥܲܠ ܐܲܝܢܵܐ ܕܕܲܐܝܟܼ ܗܵܟܲܢܵܐ ܡܒܲܤܪܵܐܝܼܬܼ ܡܸܬܼܚܲܫܚ ܒܐܲܠܵܗܵܝ̈ܬܼܵܐ ؟ ܘܠܵܘ ܚܲܕܼ ܪܸܥܝܵܢܵܐ ܕܲܟܼܝܵܐ ܘܲܬܼܟܼܝܼܠܵܐ ܐܝܼܬܼ ܠܹܗ : ܘܲܠܟܼܠ ܡܸܕܸܡ ܒܹܗ ܒܲܙܢܵܐ ܚܵܫܹ̇ܒܼ : ܘܡܸܫܬܿܥܵܝܘܼ ܡܸܫܬܿܥܸܐ ܒܐܲܝܠܹܝܢ ܕܡܲܛܝܼ ܐܘܼܠܨܵܢܵܐ ܥܕܲܡܵܐ ܠܢܲܦܫܗܘܿܢ : ܘܲܚܦܝܼܛܝܼܢ ܠܡܹܐܠܲܦ ܫܪܵܪܵܐ . ܘܡܸܬܿܕܲܡܸܐ ܒܐܘܿܪܸܓܹܢܝܼܣ : ܕܟܼܠ ܡܸܕܸܡ ܐܵܡܲ݁ܪ : ܐܲܝܟܼ ܕܡ̣ܢ ܟܠ ܐ̄ܢܵܫ ܢܸܬܼܩܲܒܲܠ : ܟܲܕܼ ܡܫܲܟܸܢ ܠܟܼܠܢܵܫ ܛܲܝܒܿܘܼܬܼܵܐ ܒܗܵܘ̇ ܡܵܐ pb. 444 ܕܐܵܡܲ݁ܪ ܘܲܡܦܝܼܣ ܠܟܼܠ : ܒܗܵܠܹܝܢ ܕܗ̤ܘ ܡ̣ܢ ܟܠ ܐ̄ܢܵܫ ܡܸܤܬܿܢܸܐ : ܟܲܕܼ ܡܲܗܦܸܟܼ ܘܲܡܒܲܛܸܠ ܠܗܵܠܹܝܢ ܕܥܲܬܸܕܼ ܒܝܲܕܼ ܕܲܠܩܘܼܒܼ̈ܠܵܝܵܬܼܵܐ . ܒܐܲܝܠܹܝܢ ܓܹܝܪ ܕܫܵܦܪ̈ܵܢ ܠܹܗ ܠܐ̄ܢܵܫ : ܒܗܹܝܢ ܒܵܥܹ̇ܐ ܟܠ ܐ̄ܢܵܫ ܕܲܢܩܵܘܸܐ . ܐܲܝܢܵܐ ܓܹܝܪ ܕܐܲܝܟܼ ܒܥܸܠܕܒܼܵܒܼܵܐ ܡܫܲܚܠܸܦ ܠܗܹܝܢ : ܐܲܝܟܼ ܒܥܸܠܕܒܼܵܒܼܵܐ ܐܝܼܬܼܵܘܗܝ ܠܟܼܠ ܐ̄ܢܵܫ . ܘܠܵܐ ܗ̄ܘ̣ܵܐ ܒܐܲܝܠܹܝܢ ܕܥܲܬܼܕܼܘ ܚܵܕܹܝܢ ܘܡܸܬܿܬܿܢܝܼܚܝܼܢ : ܐܲܝܟܼ ܕܲܠܩܘܼܒܼܠܵܐ : ܒܐܲܝܠܹܝܢ ܕܥܲܬܸܕܼܘ ܡܸܬܼܒܿܐܵܫܘܼ ܡܸܬܒܿܐܸܫ ܠܗܘܿܢ . ܒܐܲܝܠܹܝܢ ܓܹܝܪ ܕܠܹܗ ܡܢܝܼܚܝܼܢ : ܗܸܢܘܿܢ ܠܵܐ ܚܵܕܹܝܢ . ܗܵܕܹܐ ܓܹܝܪ ܠܒܲܪ ܡ̣ܢ ܫܪܵܪܵܐ ܡܲܤܒܿܪܝܼܢ ܕܐܝܼܬܲܝܗܹܝܢ . ܐܸܠܵܐ ܒܐܲܝܠܹܝܢ ܕܡܸܬܼܪܲܡܪܡܝܼܢ ܠܩܘܼܒܼܠܹܗ ܐܲܝܟܼ ܕܠܘܼܩܒܲܠ ܒܥܸܠܕܒܼܵܒܼܵܐ ܕܲܫܪܵܪܵܐ : ܢܵܦܹ̇ܩ ܪܘܼܚܵܐ ܟܹܐܡܲܬܼ ܥܲܠ ܐܲܦܲܝ̈ ܗܲܝܡܵܢܘܼܬܼܵܐ ܗܵܝ̇ ܕܡܲܕܼܢܚܵܝܹ̈ܐ : ܘܠܵܐ ܢ̣ܛܲܪ ܡܲܦܲܩ ܒܪܘܼܚܵܐ ܕܝܼܠܗܘܿܢ ܕܠܵܐ ܚܘܼܠܛܵܢܵܐ ܐܲܝܟܼ ܡܵܐ ܕܐܝܼܬܼܵܘܗܝ . ܩܘܼܪܸܠܘܿܣ . ܡܸܛܠ ܓܹܝܪ ܕܲܒܼܢܲܝ̈ ܪܘܼܫܥܹܗ ܕܐܵܪܝܼܘܿܣ : ܟܲܕܼ ܚܵܠܛ̇ܝܼܢ ܙܹܐܦܵܐ ܪܲܫܝܼܥܵܐܝܼܬܼ ܒܚܲܝܠܹܗ ܕܲܫܪܵܪܵܐ : ܐܵܡ̇ܪܝܼܢ ܕܡܸܠܬܼܵܐ ܕܡ̣ܢ ܐܲܠܵܗܵܐ ܗܘ̤ܵܐ ܡ̣ܢ ܒܲܪܢܵܫܵܐ : ܒܪܲܡ ܕܹܝܢ ܒܦܲܓܼܪܵܐ ܠܵܐ ܢܲܦܫܵܢܵܐ ܐܸܬܼܚܲܫܲܚ . ܤܵܥ̇ܪܝܼܢ ܕܹܝܢ ܗܵܕܹܐ ܨܢܝܼܥܵܐܝܼܬܼ : ܕܟܲܕܼ ܒܲܒܼ̈ܢܵܬܼ ܩܵܠܹ̈ܐ ܐ̄ܢܵܫܝܵ̈ܬܼܵܐ ܦܵܪܫܝܼܢ ܠܹܗ : ܘܲܡܚܵܘܹ̇ܝܢ ܕܐܝܼܬܼܵܘܗܝ ܒܲܒܼܨܝܼܪܘܼܬܼܵܐ ܡ̣ܢ ܡܥܲܠܝܘܼܬܼܵܐ ܕܐܲܒܼܵܐ : ܠܐܲܝܠܹܝܢ ܕܡܲܛܥܝܼܢ ܒܗܘܿܢ : ܕܲܟܼܝܵܢܵܐ ܐ̄ܚܪܹܢܵܐ ܐܝܼܬܼܵܘܗܝ ܠܒܲܪ ܡܸܢܹܗ ܢܹܐܡܪܘܼܢ . ܟܲܕܼ ܕܵܚ̇ܠܝܼܢ ܗܵܟܹܝܠ ܡ̣ܢ ܗܵܕܹܐ ܡܲܕܼܢ̈ܚܵܝܹܐ : ܕܕܲܠܡܵܐ ܐܵܪܵܐ ܫܘܼܒܼܚܵܐ ܕܲܟܼܝܵܢܵܐ ܕܐܲܠܵܗܵܐ ܡܸܠܬܼܵܐ ܡܸܬܼܒܲܨܲܪ : ܡ̣ܢ ܐܲܝܠܹܝܢ ܕܐ̄̇ܢܵܫܐܝܼܬܼ ܐܲܡܝܼܪ̈ܵܢ : ܡܸܛܠ ܡܕܲܒܿܪܵܢܘܼܬܼܵܐ ܕܥܲܡ pb. 445 ܒܸܤܪܵܐ : ܡܦܲܪܫܝܼܢ ܒܢܵܬܼ̈ ܩܵܠܹ̈ܐ . ܠܵܐ ܟܲܕܼ ܠܲܬܼܪܹܝܢ ܦܲܪ̈ܨܘܿܦܹܐ ܡܦܲܠܓܼܝܼܢ ܐܲܝܟܼ ܕܐܸܡ̇ܪܹܬܼ : ܠܚܲܕܼ ܒܪܵܐ ܘܡܵܪܝܵܐ . ܐܸܠܵܐ ܡܸܢܗܹܝܢ ܡ̇ܢ ܠܐܲܠܵܗܘܼܬܹܗ ܦܵܪܫܝܼܢ : ܡܸܢܹܗܹܝܢ ܕܹܝܢ ܬܘܼܒܼ ܠܐ̄ܢܵܫܘܼܬܹܗ . ܒܪܲܡ ܕܹܝܢ : ܟܠܗܹܝܢ ܠܚܲܕܼ . ܢܸܤܛܘܿܪܝܼܣ . ܐܸܢ ܓܹܝܪ ܠܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܝܵܗ̇ܒܿܝܼܢ ܠܲܒܼ̈ܢܵܬܼ ܩܵܠܹ̈ܐ ܐܲܠܵܗܝ̈ܬܼܵܐ ܘܐ̄ܢܵܫܵܝ̈ܬܼܵܐ : ܕܒܲܒܼ̈ܢܵܬܼ ܩܵܠܹ̈ܐ ܒܲܚܠܘܿܕܼ ܡܫܲܚ̱ܠܦܝܼܢ : ܐܲܝܟܲܢܵܐ ܥܵܪܩܝܼܢ ܠܡܹܐܡܲܪ : ܕܐ̄ܢܵܫܝ̈ܬܼܵܐ ܠܵܐ ܐܝܼܬܲܝܗܹܝܢ ܕܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ؟ ܥܲܠ ܐ̄ܢܵܫܝ̈ܬܼܵܐ ܕܹܝܢ ܐܸܡ݂ܲܪܬܿ : ܕܠܵܘ ܠܚܘܿܕܼܵܐܝܼܬܼ ܐܸܢܹܝܢ : ܕܢܘܼܟܼܪ̈ܵܝܵܢ ܠܲܟܼܝܵܢܵܐ ܕܐܲܒܼܵܐ ܡ̇ܢ : ܗܵܝ̇ ܕܲܚܕܼܵܐ ܐܝܼܬܹܝܗ̇ . ܠܵܐ ܗ̄ܘ̣ܵܐ ܓܹܝܪ ܒܒܲܪܬܼ ܩܵܠܵܐ ܐܝܼܬܼܵܘܗܝ ܐ̄ܚܪܹܢܵܐ ܒܲܟܼܝܢܵܐ : ܐܸܠܵܐ ܐܵܦ ܒܐܘܼܤܝܼܵܐ . ܐܘܼܤܝܼܵܐ ܓܹܝܪ ܕܒܲܪܢܵܫܵܐ ܐܲܝܟܼ ܕܐܸܡܲܪܬܿ : ܐܘܼܤܝܼܵܐ ܗ̣̄ܝ ܕܐܲܠܵܗܵܐ . ܐܝܼܬܼܵܘܗܝ ܠܲܡ ܐܲܠܵܗܵܐ : ܘܒܲܪܢܵܫܵܐ . ܡܵܕܹܝܢ ܢܘܼܟܼܪܵܝ ܠܐܲܒܼܵܐ ܒܟܼܠ ܙܢܵܐ ܕܐܝܼܬܼ : ܘܲܒܼܨܝܼܪ ܒܟܼܠ ܡܸܕܸܡ ܠܦܘܼܬܼ ܪܸܥܝܵܢܵܐ ܕܝܼܠܵܟܼ : ܕܡܸܬܼܪܲܥܸܐ ܐܲܢ̄ܬܿ ܕܒܼܵܗ̇ ܟܲܕܼ ܒܵܗ̇ ܒܲܚܕܼܵܐ ܐܘܼܤܝܼܵܐ ܐܝܼܬܼܵܘܗܝ ܐܵܦ ܒܲܪܢܵܫܵܐ . ܠܵܐ ܓܹܝܪ ܟܲܕܼ ܡܸܬܼܚܲܟܿܡܝܼܢ ܐܢ̄ܬܿܘܿܢ ܒܲܩܛܝܼܪܵܐ ܬܕܲܒܿܪܘܼܢ : ܘܠܵܐ ܬܸܗܘܘܿܢ ܫܲܪܝܼܪܝܼܢ . ܦܪܲܫ̣ܘ ܗ̄ܘ̣ܵܘ ܠܲܒܼ̈ܢܵܬܼ ܩܵܠܹ̈ܐ : ܕܢܸܤܬܲܒܼܪܘܼܢ ܕܐܲܝܟܼ ܗܵܘ̇ ܕܥܲܠ ܬܪܹܝܢ ܟܝܵܢ̈ܝܼܢ ܕܐܘܼܤ̈ܝܼܵܣ ܡܦܲܪܫܝܼܢ ܠܗܹܝܢ . ܘܡܸܬܼܥܲܕܠܝܼܢ ܒܥܘܼܬܵܕܼܵܐ ܕܠܘܼܩܒܲܠ ܐܲܠܵܗܵܐ ܡܸܠܬܼܵܐ : ܕܲܠܗܵܠܹܝܢ ܕܠܵܐ ܐܘܼܤܝܼܵܐ ܒܪܸܥܝܵܢܵܐ ܒܲܠܚܘܿܕܼ ܥܲܠ ܟܝܢܹ̈ܐ ܢܸܬܼܪܲܥܘܿܢ ܐܸܢܹܝܢ : ܐܲܝܟܼ ܕܐܲܢ̄ܬܿ ܡܸܤܬܲܟܲܡ ܐܲܢ̄ܬܿ : ܕܗܵܠܹܝܢ ܘܗܵܠܹܝܢ ܐܵܡܲ݁ܪ ܐܲܢ̄ܬܿ . ܐܸܠܵܐ ܗܵܢ̇ܘܿܢ ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ ܕܒܼܐܘܼܤܝܼܵܐ ܐܝܼܬܲܝܗܘܿܢ : pb. 446 ܡܦܲܪܫܝܼܢ ܠܲܒܼ̈ܢܵܬܼ ܩܵܠܹ̈ܐ ܗܵܠܹܝܢ : ܐܲܝܟܼ ܡܵܐ ܕܒܲܫܪܵܪܵܐ ܐܝܼܬܲܝܗܹܝܢ . ܘܲܠܥܵܫܘܿܩܘܼܬܼܵܐ ܕܐܵܪ̈ܝܵܢܹܐ ܕܠܘܼܩܒܲܠ ܐܲܠܵܗܵܐ ܡܸܠܬܼܵܐ ܕܵܚ̇ܩܝܼܢ . ܗܵܘ̇ ܓܹܝܪ ܕܲܠܚܲܕܼ ܟܝܵܢܵܐ ܘܗ̤ܝ ܟܲܕܼ ܗ̤ܝ ܐܘܼܤܝܼܵܐ : ܟܝܵܢܵܐܝܼܬܼ ܠܬܲܪ̈ܬܲܝܗܹܝܢ ܒܢܵܬܼ̈ ܩܵܠܹ̈ܐ ܡܲܠܘܸܬܼ : ܠܐܵܪ̈ܝܵܢܹܐ ܒܟܼܠ ܙܢܵܐ ܕܐܝܼܬܼ ܡܥܲܬܸܕܼ ܘܲܡܥܲܕܲܪ : ܕܢܘܼܟܼܪܵܝ ܐܲܠܵܗܵܐ ܡܸܠܬܼܵܐ ܠܐܲܠܵܗܵܐ ܐܲܒܼܵܐ . ܩܘܼܪܸܠܘܿܣ . ܠܵܐ ܠܲܡ ܛܲܥܝܵܐ ܗܵܕܹܐ ܠܚܲܤܝܘܼܬܼܵܟܼ : ܕܟܲܕܼ ܡܘܼ̈ܡܹܐ ܕܪܸܥܝܵܢܵܐ ܕܐܵܦܘܿܠܝܼܢܵܪܝܼܣ ܐܵܫ̇ܕܝܼܢ ܥܲܠ ܐܸܓܿܪ̈ܵܬܼܝ : ܐܲܤܒܲܪܘ ܐܵܦ ܕܲܕܼܠܵܐ ܢܲܦܫܵܐ ܐܝܼܬܼܵܘܗܝ ܐܵܡܲ݁ܪ ܐ̄ܢܵܐ : ܦܲܓܼܪܹܗ ܩܲܕܝܼܫܵܐ ܕܲܡܫܝܼܚܵܐ . ܘܲܕܼܡܘܼܙܵܓܼܵܐ ܘܒܼܘܼܠܒܵܠܵܐ ܘܲܚܒܼܘܼܟܼܝܵܐ ܘܫܘܼܚܠܵܦܵܐ ܕܐܲܠܵܗܵܐ ܡܸܠܬܼܵܐ ܗܘ̤ܵܐ ܠܘܵܬܼ ܒܸܤܪܵܐ : ܐܵܘ ܐܲܝܟܼ ܕܒܸܤܪܵܐ ܐܸܫܬܲܓܼܢܝܼ ܠܲܟܼܝܵܢܵܐ ܕܐܲܠܵܗܘܼܬܼܵܐ . ܐܲܝܟܼ ܕܠܵܐ ܢܸܬܼܢܛܲܪ ܡܸܕܸܡ ܕܲܟܼܝܵܐܝܼܬܼ : ܘܠܵܐ ܕܲܗܘ̤ܵܐ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ . ܥܲܡ ܗܵܕܹܐ ܕܹܝܢ ܐܲܤܒܲܪܘ : ܕܐܵܦ ܒܓܼܘܼܕܵܦܵܘ̈ܗܝ ܕܐܵܪܝܼܘܿܣ ܡܥܲܪܙܲܠ ܐ̄ܢܵܐ . ܒܗܵܝ̇ ܕܠܵܐ ܨܵܒܹ̇ܐ ܗ̄ܘܹ̇ܝܬܼ ܕܐܸܕܲܥ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ : ܘܕܹܐܡܲܪ ܕܡܸܢܗܹܝܢ ܐܝܼܬܲܝܗܹܝܢ ܕܦܲܐ̈ܝܵܢ ܠܐܲܠܵܗܵܐ : ܡܸܢܗܹܝܢ ܕܹܝܢ ܐ̄ܢܵܫܵܝ̈ܬܼܵܐ : ܘܦܲܐ̈ܝܵܢ ܝܲܬܿܝܼܪܵܐܝܼܬܼ ܠܲܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ . ܕܐܸܢܵܐ ܕܹܝܢ ܡ̣ܢ ܐܲܝܠܹܝܢ ܕܕܲܐܝܟܼ ܗܵܠܹܝܢ ܐܝܼܬܲܝܗܹܝܢ ܡܒܲܪܲܝ ܐ̄ܢܵܐ : ܤܵܗܕܵܐ ܥܠܲܝ ܠܲܐ̄ܚܪ̈ܵܢܹܐ ܗ̤ܝ ܓܡܝܼܪܘܼܬܼܵܟܼ . ܒܪܲܡ ܕܹܝܢ ܙܵܕܹܩ ܗ̄ܘ̣ܵܐ : ܕܠܲܐܝܠܹܝܢ ܕܐܸܬܼܟܿܫܸܠܘ ܢܸܦܘܿܩ ܪܘܼܚܵܐ . ܘܲܒܼܗܵܕܹܐ ܟܸܬܼܒܹ̇ܬܼ ܠܘܵܬܼ ܕܸܚܠܲܬܼ ܐܲܠܵܗܵܐ ܕܒܼܵܟܼ : ܕܠܵܐ ܗܵܠܹܝܢ ܕܒܹܝܬܼ ܐܵܪܝܼܘܿܣ ܐܵܘ ܕܒܹܝܬܼ ܐܵܦܘܿܠܝܼܢܵܪܝܼܣ ܐܸܬܼܪܲܥܝܼܬܼ ܡܸܡܬܼܘܿܡ . ܘܠܵܐ ܕܐܸܬܼܗܦܸܟܼ ܐܲܠܵܗܵܐ ܡܸܠܬܼܵܐ ܠܒܸܤܪܵܐ ܐܵܡܲ݁ܪ ܐ̄ܢܵܐ : ܘܠܵܐ ܕܠܲܟܼܝܵܢܵܐ ܕܐܲܠܵܗܘܼܬܼܵܐ pb. 447 ܫܲܢܝܼ ܒܸܤܪܵܐ . ܡܸܛܠ ܕܠܵܐ ܡܫܬܲܚܠܦܵܢܵܐ ܐܝܼܬܼܵܘܗܝ ܕܠܵܐ ܡܸܫܬܲܓܼܢܝܵܢܵܐ ܡܸܠܬܼܵܐ ܕܐܲܠܵܗܵܐ : ܘܠܵܐ ܡܸܬܿܕܲܪܟܵܢܵܐ ܗ̄ܘ̣ ܒܟܼܠܗܹܝܢ : ܘܠܵܐ ܬܘܼܒܼ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ݁̈ܐ ܡܸܡܬܼܘܿܡ ܐܲܪܝܼܡܹ̇ܬܼ . ܐܸܠܵܐ ܝܵܕܼܥ̇ ܐ̄ܢܵܐ ܠܡܵܪ̈ܲܢ : ܕܲܡܡܲܠܸܠ ܐܲܟܼܚ̄ܕܼܵܐ ܐܲܠܵܗܵܐܝܼܬܼ ܘܐ̄ܢܵܫܐܝܼܬܼ : ܡܸܛܠ ܕܐܝܼܬܼܵܘܗܝ ܐܲܟܼܚ̄ܕܼܵܐ ܐܲܠܵܗܵܐ ܘܒܲܪܢܵܫܵܐ . ܢܸܤܛܘܿܪܝܼܣ . ܐܲܝܟܲܢܵܐ ܟܠܗܹܝܢ ܗܵܠܹܝܢ ܐܸܡܲܪܬܿ ܕܡܲܤܒܿܪܝܼܢ ܥܲܠܝܼ : ܡܸܛܠ ܕܠܵܐ ܨܵܒܹ̇ܐ ܐܲܢ̄ܬܿ ܠܡܸܕܲܥ ܦܘܼܪܫܵܢܵܐ ܕܲܒܼ̈ܢܵܬܼ ܩܵܠܹ̈ܐ : ܟܲܕܼ ܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܐܲܪܝܼܡ̣ܬܿ ؟ ܐܲܝܟܲܢܵܐ ܡ̣ܢ ܐܝܠܹܝܢ ܕܠܵܐ ܐܲܪܝܼܡ̣ܬܿ : ܐܸܤܬܲܒܼܪܵܐ ܘܗܵܠܹܝܢ ܕܐܵܪܝܼܘܿܣ ܡܸܬܼܪܲܥܸܐ ܐܲܢ̄ܬܿ ܐܵܘ ܕܗܵܠܹܝܢ ܕܐܵܦܘܼܠܝܼܢܵܪܝܼܣ : ܕܲܠܒܸܤܪܵܐ ܐܸܫܬܲܚܠܲܦ ܐܲܠܵܗܵܐ ܡܸܠܬܼܵܐ : ܐܵܘ ܠܲܟܼܝܵܢܵܐ ܕܐܲܠܵܗܘܼܬܼܵܐ ܐܸܫܬܲܚܠܲܦ ܒܸܤܪܵܐ ؟ ܒܗܵܝ̇ ܓܹܝܪ ܕܬܸܦܘܿܩ ܪܘܼܚܵܐ : ܕܡܲܤܒܿܪܝܼܢ ܥܠܲܝܟܼ ܐ̄ܢܫ̈ܝܼܢ : ܕܠܵܐ ܨܵܒܹ̇ܐ ܐܲܢ̄ܬܿ ܠܡܸܕܲܥ ܠܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ : ܒܵܗ̇ ܒܥܸܠܬܼܵܐ ܕܡܲܦܲܩ ܒܪܘܼܚܵܐ : ܠܢܲܦܫܵܟܼ ܡܩܲܛܪܸܓܼ ܐܲܢ̄ܬܿ : ܐܲܝܟܼ ܡ̇ܢ ܕܥܸܠܬܼܵܐ ܝܲܗ̣̄ܒܼܬܿ ܕܢܲܤܒܿܪܘܼܢ ܥܠܲܝܟ . ܒܐܲܠܹܝܢ ܕܹܝܢ ܕܥܲܠ ܐܲܦܲܝ̈ ܢܲܦܫܵܟܼ ܢܵܦܹ̇ܩ ܐܲܢ̄ܬܿ ܪܘܼܚܵܐ ܟܲܕܼ ܐܵܡܲ݁ܪ ܐܲܢ̄ܬܿ : ܕܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܐܲܪܝܼܡܹ̇ܬܼ : ܡܩܲܛܪܸܓܼ ܐܲܢ̄ܬܿ ܢܲܦܫܵܟܼ ܕܝܼܠܵܟܼ : ܘܠܐܲܝܠܹܝܢ ܕܐܲܤܒܲܪܘ ܥܠܲܝܟܼ : ܒܸܠܥܵܕܼ ܫܟܼܵܚܬܼܵܐ ܕܡܲܤܒܿܪܵܢܘܼܬܼܵܐ ܝܲܬܿܝܼܪܵܐܝܼܬܼ ܠܐܵܩܵܩܝܼܣ . ܗܵܘ̇ ܕܝܲܬܿܝܼܪܵܐܝܼܬܼ ܗ̤ܘ ܐܲܤܒܲܪ ܗ̄ܘ̣ܵܐ : ܐܲܝܟܼ ܡ̇ܢ ܕܗ̤ܘ ܩܲܒܸܿܠ̣ ܗ̄ܘ̣ܵܐ ܐܸܢܹܝܢ ܠܲܒܼ̈ܢܵܬܼ ܩܵܠܹ̈ܐ ܗܵܠܹܝܢ : ܕܩܲܕܼܡܵܝܑܬܼ ܠܵܐ ܡܩܲܒܸܿܠ ܗ̣̄ܘܲܝܬܿ . ܐܵܘ ܐܲܝܟܲܢܵܐ ܝܵܕܲܥ ܠܵܟܼ ܕܲܠܫܘܼܚܠܵܦܵܐ ܕܲܒܼ̈ܢܵܬܼ ܩܵܠܹ̈ܐ ܠܵܐ ܐܲܪܝܼܡ̣ܬܿ : ܘܕܲܠܩܘܼܒܼܠܵܐ ܡܸܤܬܿܒܲܪ pb. 448 ܐܲܢ̄ܬܿ ؟ ܐܵܘ ܐܲܝܟܲܢܵܐ ܐܸܡܲܪܬܿ : ܕܠܵܐ ܐܸܫܬܲܚܠܲܦ ܐܲܠܵܗܵܐ ܡܸܠܬܼܵܐ ܠܒܸܤܪܵܐ : ܘܠܵܐ ܒܸܤܪܵܐ ܠܐܲܠܵܗܵܐ ܡܸܠܬܼܵܐ . ܘܫܘܼܚܠܵܦܵܐ ܒܲܠܚܘܿܕܸ ܕܲܒܼ̈ܢܵܬܼ ܩܵܠܹ̈ܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܐܵܦ ܕܐܘܼܤ̈ܝܼܵܣ . ܘܕܐܘܼܤܝܼܵܐ ܕܐܲܠܵܗܘܼܬܼܵܐ ܒܵܗ̇ ܒܲܟܼܝܵܢܵܗ̇ ܩܵܘܝܲܬ̤ : ܘܐܘܼܤܝܼܵܐ ܕܒܸܤܪܵܐ ܒܹܗ ܒܲܟܼܝܵܢܵܐ ܕܒܸܤܪܵܐ ܩܵܘܝܲܬ̤ : ܐܢܗ̤ܘ ܕܠܵܐ ܐܸܫܬܲܚܠܲܦ ܐܘܼܤ̈ܝܼܵܣ ܕܝܼܠܗܘܿܢ ؟ ܐܵܘ ܐܲܝܟܲܢܵܐ ܥܲܠ ܚܲܕܼ ܟܝܵܢܵܐ ܕܐܲܠܵܗܵܐ ܡܸܠܬܼܵܐ ܤܵܐܹ̇ܩ ܐܲܢ̄ܬܿ ܠܐ̄ܢܵܫܵܝ̈ܬܼܵܐ ܘܠܲܐܠܵܗܵܝܵܬܼܵܐ : ܐܲܝܟܲܢܵܐ ܕܐܲܠܵܗܵܐ ܡܸܠܬܼܵܐ ܒܵܗ̇ ܟܲܕܼ ܒܵܗ̇ ܐܝܼܬܼܵܘܗܝ : ܐܵܦ ܐܲܠܵܗܵܐ ܐܵܦ ܒܲܪܢܵܫܵܐ : ܘܠܵܐ ܐܸܫܬܲܚܠܲܦ ܠܒܸܤܪܵܐ ܐܵܘ ܠܒܲܪܢܵܫܵܐ ؟ ܠܵܐ ܓܹܝܪ ܡܸܫܟܿܚܵܐ ܕܬܸܗܘܸܐ ܒܵܗ̇ ܟܲܕܼ ܒܵܗ̇ ܒܐܘܼܤܝܼܵܐ ܬܲܪ̈ܬܲܝܗܹܝܢ : ܟܲܕܼ ܠܵܐ ܗܵܘ̇ܝܵܐ ܐܘܼܤܝܼܵܐ ܗܵܝ̇ ܐ̄ܚܪܹܬܼܵܐ : ܐܲܝܟܼ ܕܐܵܦ ܗܵܝ̇ ܐ̄ܚܪܹܬܼܵܐ . ܐܵܘ ܕܲܠܡܵܐ ܗܵܘ̇ܝܵܐ ܟܲܕܼ ܠܵܐ ܗܵܘ̇ܝܵܐ ؟ ܘܐܝܼܬܹܝܗ̇ ܗܵܘ̇ ܡܵܐ ܕܲܗܘ̤ܵܬܼ : ܘܡܸܫܬܲܚܠܦܵܐ ܠܗܵܘ̇ ܕܲܗܘ̤ܵܬܼ ؟ ܗܵܢܵܘ ܕܹܝܢ : ܠܐܘܼܤܝܼܵܐ ܕܒܲܪܢܵܫܵܐ : ܘܐܵܦ ܐܘܼܤܝܼܵܐ ܕܒܲܪܢܵܫܵܐ ܠܐܘܼܤܝܼܵܐ ܕܐܲܠܵܗܵܐ . ܐܸܗܘ̤ܘ ܕܒܼܵܗ̇ ܟܲܕܸ ܒܵܗ̇ ܒܲܚܕܼܵܐ ܐܘܼܤܝܼܵܐ ܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ : ܘܲܒܼܚܲܕܼ ܟܝܵܢܵܐ : ܟܲܕܼ ܡܸܬܼܒܲܛܲܠ ܕܹܝܢ ܦܘܼܪܫܵܢܵܐ ܕܠܲܬܼܪܹܝܢ : ܐܲܝܟܲܢܵܐ ܐܘܼܤܝܼܵܐ ܕܒܸܤܪܵܐ ܘܐܘܼܤܝܼܵܐ ܕܐܲܠܵܗܵܐ ܒܝܼܬܹܗܹܝܢ ܐܝܼܬܲܝܗܹܝܢ ܘܠܵܐ ܐܸܫܬܲܚܠܲܦ : ܒܲܕܼܠܵܐ ܡܸܬܸܪ̈ܲܢܝܵܢ ܒܲܟܼ̈ܝܵܢܹܐ ܕܲܒܼܗܘܿܢ ܐܝܼܬܲܝܗܹܝܢ ܕܠܵܐ ܫܘܼܚܠܵܦ ؟ ܘܐܸܢ ܡܸܬܼܪܢܹܝܢ ܕܹܝܢ ܕܠܵܐ ܫܘܼܚܠܵܦ : ܐܲܝܟܲܢܵܐ ܠܵܘ ܬܪܼܝܢ ܢܸܬܼܪܢܘܿܢ ܗܵܢ̇ܘܿܢ ܕܲܬܼܪܹܝܢ ܐܝܼܬܲܝܗܘܿܢ ؟ ܐܲܝܟܲܢܵܐ ܡܸܬܿܬܿܪܝܼܡ ܘܡܸܬܼܒܲܛܲܠ ܦܘܼܪܫܵܢܵܐ ܕܠܲܬܼܪܹܝܢ ؟ ܗܵܠܹܝܢ ܠܡܵܐ ܠܵܐ ܢܙܝܼ̈ܥܵܢ ܘܢܸܚ̈ܬܼܵܢ ܠܲܪܓܸܫܬܼܵܐ ܕܲܫܟܼܝܼܪܘܼܬܼܗܹܝܢ : ܐܵܦܸܢ ܟܹܐܦܵܐ ܬܸܗܘܸܐ : ܐܵܦܸܢ ܕܲܝܘܵܐ ܗܵܘ̇ ܕܠܵܐ ܫܦܲܪ pb. 449 ܠܹܗ ܡܸܕܸܡ ܕܫܲܦܝܼܪ ؟ ܩܵܥܹ̇ܐ ܓܹܝܪ ܕܕܼܝܼܠܹܗ ܐܝܼܬܼܵܘܗܝ ܥܒܼܵܕܼܵܐ : ܘܐܲܝܟܼ ܐܲܝܠܹܝܢ ܕܡܸܫܢܵܐ ܫܢܝܼܐܝܼܢ : ܟܠܗܹܝܢ ܤܵܥܲ݁ܪ . ܘܗܵܠܹܝܢ ܐܸܡܲ݁ܪ ܘܗܸܢܹܝܢ ܘܲܐ̄ܚܪ̈ܵܢܝܵܬܼܵܐ : ܘܟܼܠܗܹܝܢ ܘܠܵܐ ܡܸܕܸܡ . ܘܲܒܼܪܲܡ ܠܟܼܠܢܵܫ ܥܵܒܹ̇ܕܼ : ܕܠܲܫܟܼܝܼܪ̈ܵܬܼܵܐ ܕܐܲܝܟܼ ܗܵܠܹܝܢ ܢܸܩܲܦ : ܟܲܕܼ ܠܵܐ ܡܸܤܬܿܟܿܠܝܼܢ : ܠܵܐ ܕܥܲܠ ܐܲܝܠܹܝܢ ܐܵܡ̇ܪܝܼܢ : ܘܠܵܐ ܕܥܲܠ ܐܲܝܠܹܝܢ ܡܫܲܪܪܝܼܢ . ܠܵܐ ܗ̄ܘ̣ܵܐ ܓܹܝܪ ܚܲܕܼ ܪܸܥܝܵܢܵܐ ܘܗ̤ܘ ܟܲܕܼ ܗ̤ܘ : ܐܝܼܬܼ ܠܗܘܿܢ ܥܠܹܝܗ̇ ܟܲܕܼ ܥܠܹܝܗ̇ : ܐܸܠܵܐ ܟܵܦ̇ܪܝܼܢ . ܘܒܲܐܝܠܹܝܢ ܕܟܼܵܦ̇ܪܝܼܢ ܕܠܵܐ ܠܗܹܝܢ ܡܵܘܕܹܝܢ : ܒܗܹܝܢ ܡܩܵܘܹܝܢ ܐܲܝܟܼ ܡ̇ܢ ܕܗܲܝܡܵܢܘܼܬܼܵܐ ܕܲܫܪܵܪܵܐ ܐܝܼܬܲܝܗܹܝܢ . ܘܠܲܐܝܠܹܝܢ ܕܲܕܼܠܵܐ ܗܲܝܡܵܢܘܼܬܼܵܐ ܐܸܢܹܝܢ : ܒܗܲܝܡܵܢܘܼܬܼܵܐ ܠܵܒܼܟܿܝܼܢ ܠܗܹܝܢ . ܘܠܲܐܝܠܹܝܢ ܕܓܲܠܝܵܢ ܘܡܸܬܿܬܵܘ̈ܕܝܵܢ ܠܟܼܠ ܐ̄ܢܵܫ : ܠܵܐ ܡܗܲܝܡܢܝܼܢ . ܐ̄ܚܪܹܬܼܵܐ ܗ̣̄ܝ ܓܹܝܪ ܗܲܝܡܵܢܘܼܬܼܵܐ : ܘܲܐ̄ܚܪܹܢܵܐ ܗ̄ܘ̣ ܟܝܵܢܵܐ . ܗܵܘ̇ ܓܹܝܪ ܕܠܲܐܝܼܠܹܝܢ ܕܒܼܐܘܼܤܝܼܵܐ ܓܲܠ̈ܝܵܢ ܘܝܼܕܝ̈ܥܵܢ : ܐܵܡܲ݁ܪ ܕܲܒܼܗܲܝܡܵܢܘܼܬܼܵܐ ܡܸܕܸܡ ܐ̄ܚܪܹܢܵܐ ܐܝܼܬܲܝܗܹܝܢ : ܠܵܐ ܗ̄ܘ̣ܵܐ ܠܗܵܠܹܝܢ ܕܒܲܟܼܝܵܢܵܐ ܡܒܲܛܸܠ : ܐܸܠܵܐ ܥܲܠ ܗܵܠܹܝܢ ܒܵܥܹ̇ܐ ܕܲܢܦܝܼܣ : ܗܵܠܹܝܢ ܕܠܵܐ ܐܝܼܬܲܝܗܹܝܢ ܒܲܟܼܝܵܢܵ . ܐܸܠܵܐ ܗܵܘ̇ ܡܵܐ ܕܒܲܟܼܝܵܢܵܐ ܗ̄ܘ̣ : ܒܚܲܝܠܵܐ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܦܲܪܨܘܿܦܵܐ . ܕܐܲܝܟܼ ܐܲܝܟܲܢܵܐ : ܡܵܐ ܕܐܵܡܲ݁ܪ ܥܲܠ ܠܲܚܡܵܐ ܕܗܵܢܵܘ ܦܲܓܼܪܝܼ : ܠܵܐ ܐܵܡܲ݁ܪ ܕܠܲܚܡܵܐ ܠܵܐ ܐܝܼܬܼܵܘܗܝ ܠܲܡܚܵܐ . ܘܲܕܼܦܲܓܼܪܵܐ ܕܝܼܠܹܗ : ܠܵܐ ܐܝܼܬܼܵܘܗܝ ܦܲܓܼܪܵܐ . ܠܲܚܡܵܐ ܓܹܝܪ ܐܸܡ݂ܲܪ ܘܦܲܓܼܪܵܐ ܡܚܵܘܝܵܐܝܼܬܼ : ܗܵܘ̇ ܡܵܐ ܕܐܝܼܬܼܵܘܗܝ ܒܐܘܼܤܝܼܵܐ . ܐܸܠܵܐ ܡܦܵܤܝܼܢ ܚ̄ܢܲܢ : ܕܠܲܚܡܵܐ ܠܲܚܡܵܐ ܐܝܼܬܼܵܘܗܝ : ܒܲܟܼܝܵܢܵܐ ܘܒܼܐܘܼܤܝܼܵܐ . ܠܲܡܗܲܝܡܵܢܘܼ ܕܹܝܢ ܕܠܲܚܡܵܐ ܦܲܓܼܪܹܗ ܐܝܼܬܼܵܘܗܝ : pb. 450 ܒܗܲܝܡܵܢܘܼܬܼܵܐ ܘܠܵܘ ܒܲܟܼܝܵܢܵܐ . ܠܗܵܘ̇ ܡܵܐ ܕܠܵܐ ܐܝܼܬܼܵܘܗܝ ܒܐܘܼܤܝܼܵܐ : ܒܵܥܹ̇ܐ ܠܲܡܦܵܤܘܼܬܲܢ ܕܲܢܗܲܝܡܸܢ . ܐܲܝܟܲܢܵܐ ܕܲܒܼܗܲܝܡܵܢܘܼܬܼܵܐ ܢܸܗܘܸܐ ܗܵܢܵܐ : ܘܠܵܐ ܗ̄ܘ̣ܵܐ ܒܐܘܼܤܝܼܵܐ . ܐܸܢܗܘ̤ ܕܐܘܼܤܝܼܵܐ ܐܝܼܬܼܵܘܗܝ : ܠܡܵܢܵܐ ܐܵܙܠܐ ܗܲܝܡܵܢܘܼܬܼܵܐ ؟ ܠܵܐ ܓܹܝܪ ܐܸܡ݂ܲܪ : ܕܗܲܝܡܸܢܘ ܒܠܲܚܡܵܐ ܕܠܲܚܡܵܐ ܐܝܼܬܼܵܘܗܝ . ܡܸܛܠ ܕܟܼܠ ܕܚܵܙܹ̇ܐ ܠܹܗ ܠܠܲܚܡܵܐ : ܝܵܕܲܥ̇ ܕܠܲܚܡܵܐ ܐܝܼܬܼܵܘܗܝ . ܘܐܵܦ ܠܵܐ ܬܘܼܒܼ ܕܦܲܓܼܪܵܐ . ܢܸܥܒܸܿܕܼ ܕܢܸܬܼܗܲܝܡܲܢ ܕܦܲܓܼܪܵܐ ܐܝܼܬܼܵܘܗܝ . ܡܸܬܼܚܙܸܐ ܓܹܝܪ ܘܡܸܬܼܝܼܕܲܥ ܡ̣ܢ ܟܠ ܐ̄ܢܵܫ : ܕܐܝܼܬܼܵܘܗܝ ܦܲܓܼܪܵܐ . ܒܗܘ̇ ܕܹܝܢ ܡܵܐ ܕܠܵܐ ܐܝܼܬܼܵܘܗܝ : ܕܗܵܢܵܐ ܐܝܼܬܼܵܘܗܝ ܒܵܥܹ̇ܐ ܠܲܢ ܕܲܢܗܲܝܡܸܢ : ܐܲܝܟܲܢܵܐ ܕܲܒܼܗܲܝܡܵܢܘܼܬܼܵܐ ܢܸܗܘܸܐ ܗܵܢܵܐ ܠܐܲܝܠܹܝܢ ܕܲܡܗܲܝܡܢܝܼܢ . ܡܵܕܹܝܢ ܠܵܐ ܡܸܫܟܿܚܵܐ ܕܐܲܝܠܹܝܢ ܕܒܼܐܘܼܤܝܼܵܐ ܐ̄ܚܪܹܬܼܵܐ ܘܲܐ̄ܚܪܹܬܼܵܐ ܐܝܼܬܲܝܗܘܿܢ : ܕܲܢܗܲܝܡܸܢ ܒܚܲܕܼ ܕܲܐ̄ܚܪܹܢܵܐ ܡܸܬܼܐܡܲܪ ܕܐܝܼܬܼܵܘܗܝ : ܟܲܕܼ ܠܵܐ ܐܝܼܬܼܵܐܘܗܝ ܒܐܘܼܤܝܼܵܐ ܕܝܼܠܹܗ : ܘܢܸܗܘܘܿܢ ܬܪܹܝܢ ܘܲܕܼܢܘܼܟܼܪܵܝܝܑܼܢ ܐܸܢܘܿܢ ܒܐܘܼܤܝܼܵܐ ܕܠܲܚܕܼܵܕܹ̈ܐ . ܗܵܘ̇ ܕܹܝܢ ܕܠܐܘܼܤܝܼܵܐ ܒܗܵܠܹܝܢ ܡܒܲܛܸܠ : ܥܲܡܵܗ̇ ܡܒܲܛܸܠ ܐܵܦ ܠܗܵܘ̇ ܡܵܐ ܕܲܒܼܗܲܝܡܵܢܘܼܬܼܵܐ ܡܸܬܼܪܢܸܐ . ܡܵܕܹܝܢ : ܐܵܦ ܠܵܐ ܒܚܲܕܼ ܙܢܵܐ ܫܲܦܝܼܪܵܐ ܕܢܸܬܼܚܲܫܲܚ ܓܲܠܝܵܐܝܼܬܼ ܡ̇ܢ ܕܗܵܟܲܢܵܐ ܐܵܡܲ݁ܪ . ܐܸܠܵܐ ܡܲܛܥܵܝܘܼ ܡܲܛܥܸܐ : ܕܲܠܗܵܠܹܝܢ ܡܩܲܒܸܠ ܐܵܦ ܡܒܲܛܸܠ . ܕܲܢܚܵܘܸܐ ܠܟܼܠ ܐ̄ܢܵܫ : ܕܒܹܗ ܐܝܼܬܲܝܗܹܝܢ ܫܲܪܝܼܪ̈ܵܬܼܵܐ ܘܕܲܓܵܠܵܬܼ̈ܐ : ܘܕܼܵܐܪܬܵܕܘܿܟܿܤܝܼܵܐ ܘܲܕܼܗܲܪܵܛܝܼܩܘܼܬܼܵܐ : ܘܐܲܝܟܼ ܕܠܲܐܝܢܵܐ ܕܒܲܐܝܠܹܝܢ ܕܒܼܵܥܹ̇ܐ ܗ̄ܘ̣ܵܐ ܐܸܫܬܲܡܥܲܬ̤ ܠܹܗ . ܐܵܦ ܠܵܐ ܒܲܚܕܼܵܐ ܡ̣ܢ ܐܲܝܠܹܝܢ ܕܡܹܢܝ ܐܸܬܼܐܡܲܪ : ܐܸܫܟܲܚܘ ܠܲܡܚܵܘܵܝܘܼ ܕܐܝܼܬܲܝ ܗܲܪܵܛܝܼܩܵܐ : ܐܸܠܵܐ ܒܟܼܠܗܹܝܢ pb. 451 ܕܐܵܪܬܵܕܘܿܤܝܼܵܐ ܚܵܘܝܲܢܝ . ܘܗܵܠܹܝܢ ܕܠܵܐ ܐܲܙܝܼܥ ܗ̄ܘ̣ܵܐ ܒܫܘܼܪܵܝܵܐ : ܐܲܙܝܼܥ ܗ̄ܘ̣ܵܐ ܐܸܢܹܝܢ ܒܗܵܠܹܝܢ ܕܲܢܦܲܩ̣ ܒܗܹܝܢ ܪܘܼܚܵܐ . ܐܲܝܟܲܢܵܐ ܕܐܵܦ ܗܵܫܵܐ ܢܦܲܩ̣ ܪܘܼܚܵܐ ܚܠܵܦ ܡܲܕܼ ܢܚܵܝܹ̈ܐ : ܐܵܦ ܐܸܢ ܡܕܲܪܡܵܐܝܼܬܼ ܘܢܲܟܿܘܼܠܬܼܵܢܵܐܝܼܬܼ . ܐܸܠܵܐ ܐܵܡܲ݁ܪ ܐ̄ܢܵܫ : ܕܡܸܛܠ ܐܲܝܕܵܐ ܩܲܒܸܿܠ̣ܘ ܡܲܕܼܢܚܵܝܹ̈ܐ ܠܩܵܬܼܵܪܵܤܝܼܣ ܕܪܘܼܫܥܵܐ ܕܝܼܠܵܟܼ : ܕܒܼܵܗ̇ ܡܩܲܛܪܓܼܝܼܢ ܠܹܗ . ܐܵܦܸܢ ܕܹܝܢ ܘܠܵܐ ܡܸܕܸܡ ܕܢܘܼܟܼܪܵܝ ܐܲܠ̇ܦܹܬܼ : ܐܸܠܵܐ ܒܐܲܝܠܹܝܢ ܕܐܲܢ̄ܬܿ ܡܩܲܛܪܸܓܼ ܐܲܢ̄ܬܿ ܠܗܵܢܵܐ : ܐܵܦ ܢܸܗܘܿܢ ܒܗܹܝܢ ܟܲܕܼ ܒܗܹܝܢ ܡܸܬܼܚܙܹܝܢ ܕܲܢܩܲܛܪܓܼܝܼܢ . ܘܲܠܗܵܠܹܝܢ ܡܲܦܩܝܼܢ : ܘܲܠܗܵܠܹܝܢ ܠܗܵܠܹܝܢ ܐܵܦ ܡܩܲܒܿܠܝܼܢ : ܘܡܸܕܸܡ ܝܲܬܿܝܼܪ ܠܲܝܬܿ . . ܥܲܠ ܗܵܠܹܝܢ ܓܹܝܪ ܠܗܵܢܵܐ ܙܵܕܹܩ ܕܲܢܫܲܐܸܠ : ܘܲܠܗܵܢܘܿܢ ܒܵܗ̇ ܒܲܕܼܡܘܼܬܼܵܐ . ܐܸܢ ܕܹܝܢ ܨܵܒܹ̇ܝܢ ܐܢ̄ܬܿܘܿܢ ܐܵܦ ܡܢܹܝ ܠܡܹܐܠܲܦ : ܐܵܡܲ݁ܪ ܐ̄ܢܵܐ ܒܐܲܝܠܹܝܢ ܕܒܼܐܝܼܕܼܵܐ ܒܐܝܼܕܼܵܐ ܠܟܼܠ ܐ̄ܢܵܫ . ܠܵܐ ܗ̄ܘ̣ܵܐ ܡܸܛܠ ܕܐܸܬܼܩܲܒܲܠ ܐܸܢܵܐ ܘܐܸܬܼܥܲܕܲܪ ܡ̣ܢ ܐ̄ܢܵܫ̈ܝܼܢ . ܡܲܗܡܲܝ ܠܝܼ ܓܹܝܪ ܥܲܠ ܟܠܗܹܝܢ ܐ̄̈ܢܵܫܵܝ̈ܬܼܵܐ . ܐܸܢܵܐ ܓܹܝܪ ܠܥܵܠܡܵܐ ܡܝܲܬܹܬܼ : ܚܲܝ ܐ̄ܢܵܐ ܕܹܝܢ ܠܡ̇ܢ ܕܚܲܝ ܐ̄ܢܵܐ . ܐܸܠܵܐ ܡܸܛܠ ܐܲܝܠܹܝܢ ܕܐܸܬܢܼܟܫܸܠܘ ܐܹܡܲܪ : ܠܵܐ ܡܹܢܝ : ܘܠܵܘ ܡ̣ܢ ܕܝܼܠܝܼ : ܐܸܠܵܐ ܡܸܢܹܗ ܕܗܵܢܵܐ ܕܐܲܠܨܗ ܡܫܝܼܚܵܐ ܠܡܸܦܲܩ ܪܘܼܚܵܐ ܚܠܵܦܲܝ . ܡܸܕܸܡ ܓܹܝܪ ܐ̄ܚܪܹܝܢ ܠܵܐ ܐܸܡ݂ܲܪܘ : ܐܸܠܵܐ ܕܡ̣ܢ ܦܘܼܩܕܵܢܵܐ ܕܡܲܠܟܵܐ ܐܸܬܼܐܠܸܨܘ ܠܲܡܩܲܒܵܠܘܼ ܗܵܠܹܝܢ ܟܠܗܹܝܢ . ܩܘܼܪܸܠܘܿܣ . ܐܲܦܸܤܩ̈ܘܿܦܹܐ ܠܲܡ ܕܲܒܼܩܘܼܤܛܲܢܛܝܼܢܵܦܘܿܠܝܼܣ ܐܸܡ݂ܲܪܘ : ܙܵܕܹܩ ܠܕܼܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܝܘܿܚܲܢܵܢ : ܕܢܲܚܪܸܡ pb. 452 ܠܝܘܼܠܦܵܢܹܗ ܕܢܸܤܛܘܿܪܝܼܣ : ܘܒܲܟܼܬܼܵܒܼܵܐ ܢܵܘܕܸܐ ܠܩܵܬܼܵܪܵܤܝܼܣ ܕܝܼܠܹܗ . ܢܸܤܛܘܿܪܝܼܣ . ܡܵܕܹܝܢ ܥܕܲܡܸܐ ܠܗܵܝܕܹܝܟ : ܡ̣ܢ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ ܘܡ̣ܢ ܡܲܕܼܢܚܵܝܹ̈ ܡ̣ܢ ܐܵܦܸܤܩ̈ܘܿܦܹܐ ܐܵܪ̈ܬܵܘܕܘܿܟܿܤܹܐ : ܐܵܦܸܤܩܘܿܦܵܐ ܐܝܼܬܲܝ ܗ̄ܘܹ̇ܝܬܼ . ܟܲܕܼ ܗܵܟܹܝܠ ܫܠܸܡ̣ ܠܗܘܿܢ ܛܵܒܼ ܚܵܕܼܝܵܐܝܼܬܼ ܒܗܵܠܹܝܢ ܗܵܘ̇ ܕܵܚܹ̇ܠ ܠܐܲܠܵܗܵܐ ܡܲܠܟܵܐ : ܐܸܫܬܲܕܲܪ ܠܬܼܘܼܪܵܨܵܐ ܕܗܵܕܹܐ : ܡܵܪܝ ܬܡܝܼܗܵܐ ܛܪܝܼܒܼܘܼܢܵܐ ܘܢܘܼܛܵܪܵܐ ܐܵܪܝܼܤܛܘܿܠܵܐܘܿܣ . ܩܘܼܪܸܠܘܿܣ . ܟܲܕܼ ܕܹܝܢ ܠܡܲܕܼܢܚܵܝܹ̈ܐ ܦܘܼܩܕܵܢܵܐ ܕܡܲܠܟܵܐ ܐܸܬܼܚܵܘܝܼ : ܐܲܝܟܼ ܡ̇ܢ ܕܲܒܼܨܒܼܝܵܢܵܐ ܗܘ̤ܵܐ ܕܩܲܕܼܝܼ̈ܫܹܐ ܐܲܦܸܤܩ̈ܘܿܦܹܐ ܐܲܝܠܹܝܢ ܕܐܸܬܼܟܲܢܲܫܘ ܒܩܘܼܤܛܲܢܛܝܼܢܵܦܘܿܠܝܼܣ ܡܕܝܼܢ̄ܬܼܵܐ ܪܲܒܿܬܼܵܐ : ܟܲܕܼ ܠܵܐ ܝܵܕܲܥ̇ ܐ̄ܢܵܐ ܡܵܢܵܐ ܐܸܬܼܚܲܫܲܒܼܘܼ . ܐܸܬܼܟܲܢܲܫܘ ܠܘܵܬܼ ܚܲܤܝܵܐ ܘܕܵܚܹ̇ܠ ܠܐܲܠܵܗܵܐ ܐܵܩܵܩ ܐܲܦܸܤܩܘܿܦܵܐ ܕܚܵܠܵܒܿ : ܘܥܲܒܼܕܘܼܘܼܗܝ ܠܡܸܟܼܬܲܒܼ ܠܘܵܬܼܝ ܒܲܙܢܵܐ ܕܬܲܪܥܘܼܬܼܵܐ ܕܫܲܝܢܵܐ ܕܥܹ̈ܕܵܬܼܵܐ . ܠܵܐ ܙܵܕܼܩ ܐ̄ܚܪܵܢܝܵܐܝܼܬܼ ܠܡܸܗܘܵܐ : ܐܸܠܵܐ ܐܲܟܼܡܵܐ ܕܲܠܗܘܿܢ ܡܸܬܼܚܲܙܝܵܐ . ܐܝܼܬܹܝܗ̇ ܗ̄ܘ̣ܵܬܼ ܕܹܝܢ ܗܵܕܹܐ ܫܸܐܠܬܼܵܐ ܩܫܝܼܬܼܵܐ ܘܝܲܩܝܼܪܬܵܐ : ܒܵܥܹ̇ܝܢ ܗ̄ܘ̣ܵܘ ܓܹܝܪ ܕܢܸܒܼܛ̈ܠܵܢ ܟܠܗܹܝܢ ܐܲܝܠܹܝܢ ܕܐܸܬܼܟܿܬܸܒܼ ܒܐܸܓܪ̈ܵܬܼܵܐ ܘܛܘܼܡ̈ܤܹܐ ܘܲܟܼܬܼܵܒܹ̈ܐ ܥܲܠ ܐܲܝܠܹܝܢ ܕܱܲܗ̤ܘܲܝ̈ : ܡ̣ܢ ܒܵܬܲܪ ܫܲܝܢܵܐ ܕܲܩܛܝܼܪܵܐ . ܢܸܤܛܘܿܪܝܼܣ . ܥܕܲܡܵܐ ܠܗܵܝܕܹܝܟ ܕܗܵܠܹܝܢ ܟܬܲܒܼܘ : ܐܵܦ ܗܵܢܵܐ ܒܗܲܪ̈ܵܛܝܼܩܹܐ ܐܝܼܬܼܵܘܗܝ ܗ̄ܘ̣ܵܐ : ܟܲܕܼ ܟܠ ܐ̄ܢܵܫ ܝܵܕܲܥ̇ ܗ̄ܘ̣ܵܐ ܘܡܸܬܼܥܲܕܲܠ ܒܐܲܝܠܹܝܢ ܕܡ̣ܢ ܗܵܢܵܐ ܐܸܬܼܟܬܸܒܼ : ܘܠܵܐ ܗ̄ܘ̣ܵܐ ܐ̄ܢܵܫ̈ܝܼܢ ܚܲܕܼܚ̈ܕܼܵܢܹܐ . ܐܝܼܕܼܵܐ ܗ̄ܘ̣ܵܬܼ ܠܲܡ ܗܵܝ̇ ܕܒܲܩܛܝܼܪܵܐ ܕܸܒܼܪܲܬ̤ ܐܸܢܘܿܢ : ܟܲܕܼ ܡܸܕܸܡ pb. 453 ܠܲܝܬܿ ܗ̄ܘ̣ܵܐ ܒܲܡܨܲܥܬܼܵܐ : ܕܕܲܠܩܘܼܒܼܠܵܐ ܕܗܵܘ̇ ܡܵܐ ܕܒܼܵܥܹ̇ܝܢ ܗ̄ܘ̣ܵܘ ܢܸܬܼܥܒܸܕܼ . ܐܸܤܬܲܟܲܠܘ ܟܠ ܐܲܝܠܹܝܢ ܕܫܵܡ̇ܥܝܼܢ ܠܲܢ : ܚܵܐܹ̇ܫ ܗ̄ܘ̣ܵܐ ܓܹܝܪ ܐ̄ܢܵܫ ܥܲܡܲܢ : ܒܲܩܛܝܼܪܵܐ ܕܲܗܘ̤ܵܐ ܡ̣ܢ ܦܘܼܩܕܵܢܵܐ ܕܡܲܠܟܵܐ : ܕܠܵܐ ܢܲܢܩܹܐ ܕܐܲܝܟܼ ܗܵܕܹܐ ܐܲܝܬܿܘܼܢܝ . ܐܸܠܵܐ ܡܸܬܼܚܲܡܲܬܼ ܐ̄ܢܵܫ : ܕܡܸܛܠ ܐܲܝܕܵܐ ܠܵܐ ܩܵܘ̣ܝܼܘ ܒܐܲܝܠܹܝܢ ܕܲܚܕܸܵܐ ܙܒܲܢ ܕܵܢܘ ؟ ܒܲܒܼܨܝܼܪ ܓܹܝܪ ܝܑܼܨܦ̣ܘ ܠܘܼܩܒܲܠ ܐܲܝܠܹܝܢ ܕܐܸܤܬܿܥܲܪ ܥܠܲܝ : ܡܸܛܠ ܬܘܼܪܵܨܵܐ ܘܬܼܵܘܕܝܼܬܼܵܐ ܕܗܲܝܡܵܢܘܼܬܼܵܐ ܘܲܫܠܵܡܵܐ ܕܥܹ̈ܕܵܬܼܵܐ . ܒܪܲܡ ܐܲܝܟܼ ܙܢܵܐ ܕܛܲܪܘܼܢܵܐ ܐܸܡܲܬܼܝ ܕܐܵܬܹ̇ܐ ܕܢܸܫܒܸܐ : ܘܠܵܐ ܡܸܫܟܲܚ ܕܠܲܡܕܼܝܼܢ̄ܬܼܵܐ ܢܸܤܲܒܼ : ܠܬܼܵܘܕܝܼܬܼܵܐ ܕܹܝܢ ܕܫܲܝܢܵܐ : ܡܵܘܬܵܐ ܕܗܵܘ̇ ܕܡܲܩܪܸܒܼ ܚܠܵܦܲܝܗܘܿܢ ܠܩܘܼܒܼܠܹܗ ܒܵܥܹ̇ܐ ܠܡܸܤܲܒܼ . ܕܡܵܐ ܕܢܤܒܹܗ : ܬܸܬܼܚܲܝܲܒܼ . ܗܵܟܲܢܵܐ ܫܐܸܠ̣ ܗ̄ܘ̣ܐ ܐܵܦ ܗܵܢܵܐ ܠܩܵܬܼܵܪܵܤܝܼܣ ܕܝܼܠܝܼ : ܕܲܕܠܵܐ ܕܝܼܢܵܐ ܬܸܬܼܝܼܗܸܒܼ . ܬܸܗܘܸܐ ܗܵܕܹܐ : ܠܝܼ ܠܵܐ ܐܵܬܼ̇ܝܵܐ ܠܝܼ ܒܐܲܝܠܹܝܢ ܕܲܥܠܝܼ ܐܸܤܬܿܥܲܪ . ܒܲܠܚܘܿܕܼ ܕܹܝܢ ܕܫܲܝܢܵܐ ܕܥܹ̈ܕܵܬܼܵܐ ܢܸܗܘܸܐ : ܘܲܚܠܵܦ ܛܘܼܟܵܤܵܐ ܕܥܹ̈ܕܼܵܬܼܵܐ ܟܠܗܹܝܢ ܡܤܲܝܒܲܪ ܐ̄ܢܵܐ . ܐܸܠܵܐ ܟܠܗܹܝܢ ܕܲܠܩܘܼܒܼܠܵܐ ܗ̤ܘܲܝ̈ . ܡ̣ܢ ܕܩܲܒܸܠ̣ ܓܹܝܪ ܗܵܘ̇ ܕܝܼܐܲܝܒܼ ܗ̄ܘ̣ܵܐ ܠܹܗ : ܘܲܟܼܒܲܫ̣ ܐܸܢܘܿܢ ܬܸܚܘܿܬܼ ܐܝܼܕܹܗ ܡܸܛܠ ܫܲܝܢܵܐ ܕܐܸܤܟܹܡܵܐ : ܘܵܕܲܥ̇ ܗ̄ܘ̣ܵܐ ܕܡܸܕܸܡ ܠܵܐ ܝܑܼܬܵܪ ܒܐܲܝܠܹܝܢ ܕܠܘܼܩܒܲܠܝ ܐܸܤܬܿܥܲܪ : ܐܸܠܵܐ ܐܸܫܬܲܪܪܲܬ̤ ܬܵܘܕܝܼܬܼܵܐ ܕܗܲܢܵܢܘܼܬܼܵܐ : ܕܡܸܛܠܵܬܼܵܗ̇ ܗܘ̤ܵܐ ܥܠܲܝ ܩܪܵܒܼܵܐ . ܘܐܸܬܼܓܲܠܝܲܬ̤ ܗ̄ܘ̣ܵܬܼ ܕܲܒܼܥܸܠܕܒܼܵܒܼܘܼܬܼܵܐ ܗ̄ܘ̣ܵܬܼ ܘܲܩܛܝܼܪܵܐ : ܘܕܲܡܚܵܘܝܵܢܘܼܬܼܵܐ ܗ̄ܘ̣ܵܬܼ ܕܗܵܠܹܝܢ ܕܲܗ̤ܘܲܝ̈ : ܘܲܕܼܡܸܫܟܿܚܵܐ ܗ̣̄ܝ ܕܐܵܦ ܦܫܝܼܩܵܐܝܼܬܼ ܢܸܤܬܲܬܼܪ̈ܵܢ . ܕܠܵܐ ܕܹܝܢ ܗܵܕܹܐ ܬܸܗܘܸܐ : ܘܲܕܼܠܵܐ ܬܘܼܒܼ ܒܥܸܠܕܒܼܵܒܹ̈ܐ ܕܝܼܠܝܼ pb. 454 ܩܛܹܓܼܪ̈ܵܢܵܘܗܝ ܢܸܗܘܘܿܢ : ܗܵܢ̇ܘܿܢ ܕܩܲܕܼܡܵܝܑܬܼ ܥܲܕܪܘܼܗܝ ܗ̄ܘ̣ܵܘ ܒܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ : ܡܫܲܪܸܐ ܠܡܸܬܼܢܬܵܦܘܼ ܠܬܼܵܘܕܝܼܬܼܵܐ ܕܗܲܝܡܵܢܘܼܬܼܵܐ : ܡܸܬܼܚܲܬܼ ܘܡܸܫܬܿܥܸܐ ܒܲܬܼܪ̈ܲܝܗܘܿܢ ܓܲܒܼ̈ܐ ܒܬܼܵܘ̈ܕܝܵܬܼܵܐ ܕܕܼܠܩܘܼܒܼܠܵܐ . ܝܑܼܕܲܥ̣ܘ ܕܹܝܢ ܘܒܲܚܸܢܼܘ ܚܲܬܿܝܼܬܼܵܐܝܼܬܼ ܕܐ̄ܢܵܫܵܐ ܐܸܬܼܡܚܸܠܘ ܠܗܘܿܢ . ܘܤܲܓܿܝ̈ܐܵܬܼܵܐ ܚܲܫ̣ܘ ܗ̄ܘ̣ܵܘ : ܟܲܕܼ ܐܵܦ ܠܵܐ ܠܚܲܕܼ ܥܘܼܕܪܵܢܵܐ ܐܸܫܬܿܘܝܘܼ ܗ̄ܘ̣ܵܘ . ܘܡܸܛܠ ܗܵܕܹܐ ܠܵܘ ܦܫܝܼܩܵܐܝܼܬܼ ܫܸܪܹܝܢ ܠܹܗ ܠܫܲܝܢܵܐ ܕܲܥ̣ܒܲܕܼܘ : ܡ̣ܢ ܟܬܼܝܼ̈ܒܼܵܬܼܵܐ ܕܐܸܬܼܟܬܸܒܼ ܠܗܘܿܢ ܡ̣ܢ ܨܼܝܕ ܚܕܼܵܕܹ̈ܐ : ܟܲܕܼ ܡܲܚܒܼܝܼܢ ܕܲܒܼܗܹܝܢ ܟܲܕܼ ܒܗܹܝܢ ܢܸܫܬܲܒܼܩܘܼܢ ܕܗܵܟܲܢܵܐ ܢܸܬܼܪܲܥܘܿܢ . ܡܸܛܠ ܕܹܝܢ ܕܐܸܬܼܩܲܟܪܲܓ ܗ̄ܘ̣ܵܐ ܡ̣ܢ ܐܲܝܠܹܝܢ ܕܕܼܝܼܠܹܗ ܠܒܼܝܼܟܼܝܼܢ ܗ̄ܘ̣ܵܘ ܘܥܲܡܹܗ ܡܵܘܕܹܝܢ ܗ̄ܘ̣ܵܘ : ܐܲܝܟܼ ܐܲܝܢܵܐ ܕܥ̣ܒܲܪ ܡ̣ܢ ܪܸܥܝܢܵܐ ܕܓܼܵܘܵܐ : ܘܲܚܦܝܼܛܘܼܬܼܵܐ ܕܟܼܠܗܘܿܢ ܗ̤ܘ ܒܲܠܚܘܿܕܼܵܘܗܝ ܒܲܡܫܲܠܛܘܼܬܹܗ ܘܒܲܡܒܲܤܪܵܢܘܼܬܼܵܐ ܕܲܥܠܲܝܗܘܿܢ ܫ̣ܪܵܐ ܗ̄ܘ̣ܵܐ : ܕܚܸܠ ܕܕܲܠܡܵܐ ܢܸܫܬܲܢܘܿܢ ܡܸܢܹܗ : ܐܵܘ ܢܩܘܼܡܘܼܢ ܠܩܘܼܒܼܠܹܗ : ܘܐܸܚܲܦܲܛ ܗ̄ܘ̣ܵܐ ܕܝܲܬܿܝܼܪ ܡ̣ܢ ܡܵܐ ܕܒܼܵܥܹ̇ܝܢ ܗ̄ܘ̣ܵܘ ܢܸܤܥܘܿܪ . ܘܐܲܝܟܼ ܙܢܵܐ ܕܐܲܝܠܹܝܢ ܕܡܸܬܼܠܲܒܼܟܿܝܼܢ ܒܲܩܪܵܒܼܵܐ : ܟܲܕܼ ܒܵܥܹ̇ܝܢ ܕܲܢܚܵܘܘܿܢ ܕܲܒܼ̈ܢܲܝ ܪܸܥܝܵܢܵܐ ܕܐܵܚܘܿܕܲܝ̈ܗܘܿܢ ܐܸܢܘܿܢ : ܠܵܐ ܚܵܝ̇ܤܝܼܢ : ܠܵܐ ܥܲܠ ܪ̈ܵܚܡܹܐ : ܘܠܵܐ ܥܲܠ ܒܢܲܝ̈ܐ : ܘܠܵܐ ܥܲܠ ܐܲܒܼܵܗܹ̈ܐ : ܡܸܛܠ ܕܢܸܥܒܿܕܼܘܼܢ ܐܸܢܘܿܢ ܕܲܢܗܲܝܡܢܘܼܢ ܕܤܵܢܹ̇ܝܢ ܠܓܸܢܤܗܘܿܢ : ܗܵܟܲܢܵܐ ܐܵܦ ܗܵܢܵܐ : ܒܵܪ ܫܵܥܬܹܗ ܫܪܸܟܼ ܠܲܡܩܵܡ ܠܘܼܩܒܲܠ ܠܘܼܩܒܲܠ ܐܲܒܼܵܗ̈ܬܼܵܐ : ܕܡ̣ܢ ܩܕܼܵܡ ܙܲܒܼܢܵܐ ܥܲܢܝܼܕܝܼܢ ܗ̄ܘ̣ܵܘ . ܠܘܼܩܒܲܠ ܕܝܵܕܘܿܪܘܿܣ ܘܬܹܐܵܕܘܿܪܘܿܣ : ܗܵܢܘܿܢ ܕܐܲܒܼܵܗܹ̈ܐ ܐܝܼܬܲܝܗܘܿܢ ܗ̄ܘ̣ܵܘ ܕܓܼܵܘܵܐ : ܐܵܦ ܟܲܕܼ ܚܲܝܝܼܢ ܗ̄ܘ̣ܵܘ : pb. 455 ܐܵܽܦ ܟܲܕܼ ܥܢܲܕܼܘ . ܐܵܦ ܕܝܼܠܹܗ ܕܗܵܢܵܐ : ܗܸܢܘܿܢ ܟܲܕܼ ܗܸܢܘܿܢ ܐܵܦ ܕܝܼܠܲܢ . ܐܵܦܸܢ ܗܵܢܵܐ ܦܪܲܫ ܐܸܢܘܿܢ ܐܲܝܟܼ ܒܥܸܠܕܒܼܵܒܹ̈ܐ ܕܟܼܠ ܐ̄ܢܵܫ : ܗܵܢ̇ܘܿܢ ܕܐܵܦ ܗ̤ܘ ܡܸܫܬܵܘܬܲܦ ܗ̄ܘ̣ܵܐ ܠܗܘܿܢ : ܘܒܲܐܒܼܵܗ̈ܬܼܵܐ ܘܒܼܵܐܪ̈ܬܵܕܘܼܟܿܤܹܐ ܠܝܒܼܝܼܟܼ ܗ̄ܘ̣ܵܐ ܠܗܘܿܢ . ܘܲܠܡ̈ܠܹܐ ܕܝܼܠܗܘܿܢ ܕܥܲܠ ܐܲܦܲܝ̈ ܗܲܝܡܵܢܘܼܬܼܵܐ : ܥܲܡ ܟ̱ܠܵܗ̇ ܚܦܝܼܛܘܼܬܼܵܐ ܐܵܦ ܗ̤ܘ ܩܢܸܐ ܗ̄ܘ̣ܵܐ : ܘܲܠܡܸܫܬܲܕܵܪܘܼ ܠܟܼܠ ܦܵܩܹ̇ܕܼ ܗ̄ܘ̣ܵܐ . ܐܸܠܵܐ ܒܪܵܡ ܟܲܕܼ ܒܵܥܹ̇ܐ ܗ̄ܘ̣ܵܐ ܠܵܡܦܵܤܘܼ : ܕܠܵܐ ܐܲܗܡ̣ܝܼ ܒܤܸܢ̱ܐܬܼܵܐ ܕܠܘܼܩܒܲܠܝ : ܠܗܵܢܘܿܢ ܕܐ̄ܢܵܫ ܠܵܐ ܡܤܲܟܸܐ ܗ̄ܘ̣ܵܐ ܘܐܵܦ ܠܵܐ ܠܡܸܬܼܪܲܥܝܵܘܼ : ܕܡܲܡܪܲܚ ܗ̄ܘ̣ܵܐ ܡܸܕܸܡ ܕܐܲܝܟܼ ܗܵܟܲܢܵܐ ܥܠܲܝܗܘܿܢ : ܒܵܥܹ̇ܐ ܗ̄ܘ̣ܵܐ ܠܡܲܚܪܵܡܘܼ . ܘܕܲܫܟܼܝܼܪܵܐ ܡ̣ܢ ܟܠܗܹܝܢ : ܐܵܦ ܠܡܹܐܡܲܪ ܕܐܸܬܼܥܒܸܕܼܘ ܠܘܼܩܒܲܠ ܐܵܦܘܿܠܝܼܢܵܪܝܼܣ ܫܵܪܹܐ ܗ̄ܘ̣ܵܐ : ܘܲܡܩܝܼܡ ܗ̄ܘ̣ܵܐ ܠܗܵܢܘܿܢ ܕܐܵܦܘܿܠܝܼܢܵܪܝܼܣ : ܟܲܕܼ ܐܵܡܲ݁ܪ : ܕܗܵܝ̇ ܐܝܼܬܹܝܗ̇ ܗܲܝܡܵܢܘܼܬܼܵܐ ܕܥܹܕܬܵܐ . ܕܒܲܐܝܢܵܐ ܓܲܒܵܐ ܡܤܲܡܲܟܼ ܐ̄ܢܵܫ : ܒܓܲܒܵܐ ܕܲܕܝܵܕܼܘܿܪܘܿܣ : ܗܵܘ̇ ܕܐܲܒܼܵܗ̈ܬܼܵܐ ܩܲܕܝܼ̈ܫܹܐ ܕܒܼܟܼܠܵܗ̇ ܥܵܡܲܪܬܵܐ : ܘܐܵܦ ܟܠܵܗ̇ ܥܵܡܲܪܬܵܐ ܡܫܲܒܿܚܵܐ ܠܗܘܿܢ : ܘܠܘܼܩܒܲܠ ܐܵܦܘܿܠܝܼܢܵܪܝܼܣ ܘܐܵܪܝܼܘܿܣ ܘܡܵܩܹܕܘܿܢܝܼܣ ܘܐܘܼܢܵܡܝܼܣ ܘܟܼܠܗܹܝܢ ܗܹܪܹ̈ܤܝܼܵܣ : ܒܲܚܕܼܵܐ ܚܦܝܼܛܘܼܬܼܵܐ ܐܲܝܟܼ ܦܘܼܡܵܐ ܕܓܼܵܘܵܐ ܚܸܫܒܲܬ̤ ܐܸܢܘܿܢ : ܐܵܘ ܒܓܲܒܵܐ ܕܐܵܦܘܿܠܝܼܢܵܪܝܣ ؟ ܬܸܗܘܸܐ ܕܐܸܢܵܐ ܗܘܹ̇ܝܬܼ ܠܵܟܼ ܒܥܸܠܕܒܼܵܒܼܵܐ : ܕܠܵܐ ܐܸܫܬܲܡ̇ܥܹܬܼ ܒܐܲܝܠܹܝܢ ܕܲܒܼܥܲܝܬܿ ܡܹܢܝ . ܡܸܛܠ ܐܲܝܕܵܐ ܥܲܡ ܗܵܢܘܿܢ ܕܒܼܵܐܪܬܵܕܘܿܟܿܤܝܼܵܐ ܥܢܲܕܼܘ : ܡܸܛܠܵܬܼܝ ܡܲܩܪܸܒܼ ܐܲܢ̄ܬܿ ؟ ܐܵܘ ܕܲܠܡܵܐ : ܡܸܛܠܵܬܼܗܘܿܢ ܕܗܵܢܘܿܢ ܥܲܡܝ ܡܲܩܪܸܒܼ ܐܲܢ̄ܬܿ ؟ pb. 456 ܕܲܫܪܵܪܵܐ ܕܹܝܢ ܐܹܡܲܪ : ܡܸܛܠ ܪܘܼܫܥܵܟܼ ܕܲܒܼܟܼܠܗܹܝܢ : ܥܲܡ ܟܠ ܐ̄ܢܵܫ ܡܲܩܪܸܒܼ ܐܲܢ̄ܬܿ . ܐܸܡܲܪ ܠܝܼ ܐܲܢ̄ܬܿ : ܠܵܐ ܗܘ̤ܵܘ ܒܝܵܘ̈ܡܲܝ ܕܝܵܕܘܿܪܘܼܣ : ܒܵܤܹܠܝܼܘܿܣ ܘܲܓܼܪܝܼܓܼܘܿܪܝܼܘܿܣ ؟ ܠܵܐ ܗܘ̤ܵܘ ܐܵܦ ܒܐܵܠܹܟܼܤܲܢܕܪܝܼܵܐ ܐܲܦܸܤܩ̈ܘܿܦܹܐ ܝܑܼܕܼܝܼܥܹ̈ܐ ܒܕܼܘܼܒܵܪܹ̈ܐ ܘܲܒܼܡܸܠܬܼܵܐ ؟ ܠܵܐ ܗܘ̤ܵܘ ܒܪܗܘܿܡܹܐ ܐ̄ܢܵܫܵܐ ܡܫܲܡ̈ܠܲܝܵܐ : ܕܤܵܦ̇ܩܝܼܢ ܗ̄ܘ̣ܵܘ ܠܲܡܩܵܡ ܒܐܲܦܲܝ̈ ܥܹܕ̈ܬܼܵܐ ؟ ܘܠܵܐ ܗܵܢܘܿܢ ܕܲܒܼܟܼܠܗ̇ ܥܵܡܲܪܬܵܐ ܐܝܼܬܲܝܗܘܿܢ ܗ̄ܘ̣ܵܘ ܡܲܠܦܵܢܹ̈ܐ ܠܲܡܩܵܡ ܒܐܲܦܲܝ̈ ܥܹ̈ܕܵܬܼܵܐ ؟ ܗܵܢܘܿܢ ܕܠܵܐ ܒܦܘܼܪ̈ܦܵܥܹܐ ܘܲܒܼܫܘܼܒܼܚܵܐ ܘܒܼܐܝܼܩܪܵܐ ܘܲܒܼܒܼܘܼܤܵܡܵܐ ܐܝܼܬܲܝܗܘܿܢ ܗ̄ܘ̣ܵܘ : ܐܸܠܵܐ ܕܒܲܪ̈ܕܘܼܦܝܹܐ ܘܒܼܐܘܼ̈ܠܨܵܢܹܐ ܘܒܲܩܪ̈ܵܒܹܐ ܘܲܒܼܕܼܚܠܬܼܵܐ : ܕܲܢܛܲܪܘ ܗ̄ܘ̣ܵܘ ܘܐܸܚܲܕܼܘ ܗܲܝܡܵܢܘܼܬܼܵܐ ܕܲܫܪܵܪܵܐ ܕܠܵܐ ܙܘܼܥܙܵܥ . ܡ̣ܢ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܗܲܪܵܛܝܼܩܵܐ ܘܛܵܥܹ̇ܐ ܗ̄ܘ̣ܵܐ : ܗܵܢܵܘ ܕܹܝܢ ܕܝܵܕܘܿܪܘܿܣ . ܗܵܘ̇ ܕܲܒܼܦܘܼܡܵܐ ܕܟܼܠ ܐ̄ܢܵܫ ܐܝܼܬܼܵܘܗܝ ܗ̄ܘ̣ܵܐ ܘܡܸܬܼܝܲܒܲܠ ܒܲܟܼܬܼܵܒܹ̈ܐ : ܘܕܚܠܬܼܵܐ ܗ̄ܘ̣ܵܐ ܠܗܲܪ̈ܵܛܝܼܩܹܐ . ܗܵܘ̇ ܕܲܒܼܡܸܠܬܼܵܐ ܕܡܲܠܦܵܢܘܼܬܼܵܐ ܘܲܒܼܛܲܝܒܿܘܼܬܼܵܐ ܐܲܠܵܗܵܝܵܬܼܵܐ : ܩܲܝܸܡ̣ ܢܲܦܫܹܗ ܠܘܼܩܒܲܠ ܦܘܼܩ̈ܕܵܢܹܐ ܕܡܲܠܟܿܘܼܬܼܵܐ : ܚܠܵܦ ܥܲܡܹܗ ܕܐܲܠܵܗܵܐ ܘܠܵܐ ܐܵܘܒܿܕܹܗ : ܐܸܠܵܐ ܒܐܲܥܦܹ̈ܐ ܤܲܓܿܝܼ̈ܐܹܐ ܐܵܘܤܦܹܗ . ܘܲܠܗܵܢܵܐ ܟ̱ܠܹܗ ܫܠܵܡܵܐ ܐܸܬܿܬܼܿܓܲܪ ܠܥܹ̈ܕܵܬܼܵܐ : ܗܵܝܕܹܝܟ ܠܵܐ ܐܝܼܬܼܵܘܗܝ ܗ̄ܘ̣ܵܐ ܗܲܪܵܛܝܼܩܵܐ ܘܠܵܐ ܠܗܵܢ̇ܘܿܢ ܕܗܵܝܕܹܝܟ : ܘܠܵܐ ܬܘܼܒܼ ܠܵܟܼ ܕܝܼܠܵܟܼ : ܘܠܵܐ ܠܐܲܝܠܹܝܢ ܕܕܼܝܼܠܵܟܼ : ܘܠܵܐ ܬܘܼܒܼ ܒܹܗ ܒܲܫܓܼܘܼܫܝܵܐ ܗܵܘ̇ ܕܥܒܲܕܬܿ ܥܠܲܝ . ܐܸܠܵܐ ܡ̣ܢ ܒܵܬܲܪ ܕܐܸܬܼܥܲܫܲܢ̣ܬܿ ܘܲܠܒܲܟܼܬܿ ܐܲܝܟܼ ܕܲܠܒܲܟܼܬܿ : ܘܡܲܢܲܥܬܿ ܠܲܛܪܘܼܢܘܼܬܼܵܐ ܗܵܕܹܐ ܕܲܫܠܵܡܵܐ : ܗܵܝܕܼܝܟ ܗܘ̤ܵܐ ܠܵܟܼ ܗܲܪܵܛܝܼܩܵܐ ܕܝܵܕܼܘܿܪܘܿܣ pb. 457 ܘܬܹܐܵܕܘܿܪܘܿܣ ܘܫܲܪܟܵܐ ܕܐ̄ܚܪ̈ܵܢܹܐ . ܐܘܼܪܚܵܐ ܓܹܝܪ ܗܵܘ̇ܝܵܐ ܗ̄ܘ̣ܵܬܼ ܠܵܟܼ ܐܵܦ ܥܲܠ ܒܵܤܹܠܝܼܘܿܣ ܘܲܓܼܪܝܼܓܼܘܿܪܝܼܘܿܣ ܘܐܵܬܵܢܵܤܝܼܣ ܘܐܲܡܒܿܪܘܿܤܝܼܣ : ܘܥܲܠ ܫܲܪܟܵܐ ܕܲܐ̄ܚܪ̈ܵܢܹܐ : ܐܲܝܠܹܝܢ ܕܗܸܢܹܝܢ ܗܵܠܹܝܢ ܐܸܡ݂ܲܪܘ ܐܲܟܲܚ̄ܕܼ . ܡܲܢ̣ܘܼ ܕܠܵܐ ܢܼܬܿܬܲܢܲܚ ؟ ܕܲܠܪܸܥܝܵܢܵܐ ܗܵܢܵܐ ܐܸܬܼ݂ܵܐ : ܕܟܲܕܼ ܒܦܘܼ̈ܩܕܵܢܹܐ ܕܡܲܠܟܿܘܼܬܼܵܐ ܘܲܒܼܕܸܚ̱ܠܬܼܵܐ ܘܲܡܤܵܡܒܿܪܹ̈ܫܹܐ ܡܥܲܫܢܝܼܢ ܗ̄ܘ̣ܵܘ : ܐܵܠܨ̇ܝܼܢ ܗ̄ܘ̣ܵܘ ܠܡܲܕܼܢܚܵܝܹ̈ܐ : ܘܡ̣ܢ ܒܵܬܲܪ ܫܲܝܢܵܐ : ܐܲܝܟܼ ܫܒܲܝ̈ܐ ܢܵܘܒܿܠܘܼܢ ܘܢܲܝܬܿܘܿܢ ܐܸܢܘܿܢ : ܘܢܲܟܼܪܟܼܘܼܢ ܐܸܢܘܿܢ : ܕܢܲܚܪܡܘܼܢ ܠܐܲܒܼܵܗ̈ܬܼܗܘܿܢ : ܠܗܵܢܵܐ ܫܲܝܢܵܐ ܡܲܢܲܥ̣ܘ ܘܲܠܗܵܕܹܐ ܐܵܘܝܘܼܬܼܵܐ : ܗܵܟܲܢܵܐ ܐܸܬܼܪܲܥܝܼܘ ܚܲܕܼ ܪܸܥܢܵܝܵܐ . ܗܵܟܲܢܵܐ ܢܵܚܘ ܗ̄ܘ̣ܵܘ ܡ̣ܢ ܕܲܠܡܸܚܲܫ ܒܝܼ̈ܫܵܬܼܵܐ : ܟܲܕܼ ܐܲܫܠ̱ܡܘܿܢܝ ܠܝܼ ܠܲܒܼܥܸܠܕܒܼܵܒܼܝ : ܗܵܢܘܿܢ ܕܡܸܛܠ ܕܕܼܵܚ̇ܠܝܼܢ ܗ̄ܘ̣ܵܘ ܐܵܡ̇ܪܝܼܢ ܗ̄ܘ̣ܵܘ : ܕܦܲܩܵܚ ܕܚܲܕܼ ܐ̄ܢܵܫ ܢܸܬܼܥܠܸܒܼ : ܘܬܸܠܒܿܘܿܟܼ ܗܲܝܡܵܢܘܼܬܼܵܐ . ܘܲܠܘܲܝ ܕܹܝܢ ܗܵܕܹܐ ܫܲܪܝܼܪܵܐ ܗ̄ܘ̣ܵܬܿ : ܐܲܝܟܵܐ ܕܠܝܼ ܠܵܐ ܬܹܐܬܸܐ ܠܝܼ ܗܵܕܹܐ . ܐܸܠܵܐ ܕܲܠܩܘܼܒܼܠܵܐ ܡܸܚܕܼܵܐ ܚܵܕܹܐ ܗ̄ܘܹ̇ܝܬܼ : ܟܲܕܼ ܗܵܘ̇ ܡܸܕܸܡ ܕܲܚܦܝܼܛܝܼܢ ܗ̄ܘ̣ܵܘ ܥܠܵܘܗܝ ܬܘܼܪܵܨܵܐ ܢܵܤܹ̇ܒܼ ܗ̄ܘ̣ܵܐ . ܐܸܠܵܐ ܕܠܩܘܼܒܼܠܵܐ ܚܲܫ̣ܘ ܗ̄ܘ̣ܵܘ ܒܐܲܝܠܹܝܢ ܕܐܲܪܦܝܘܼܢܝ : ܘܒܲܐܝܠܹܝܢ ܕܲܫܒܲܩ̣ܘ ܗ̄ܘ̣ܵܘ ܕܢܸܬܼܐܲܡܪ̈ܵܢ . ܘܲܕܼܠܵܐ ܬܘܼܒܼ ܐܲܪܦܝܼܘ ܐܸܢܘܿܢ ܕܢܹܐܡܪܘܼܢ : ܐܲܝܟܼ ܡ̇ܢ ܕܗܸܢܹܝܢ ܟܲܕܸ ܗܸܢܹܝܢ ܐܵܡܲ݁ܪ ܐ̄ܢܵܐ ܐܵܦ ܐܸܢܵܐ . ܘܲܒܼܗܵܠܹܝܢ ܐܲܦܩܘܼܢܝ ܗ̄ܘ̣ܵܘ : ܘܡ̣ܢ ܒܵܬܲܪ ܗܵܝܕܹܝܢ : ܩ̣ܪܸܒܼܘ ܗ̄ܘ̣ܵܘ ܥܲܠ ܬܹܐܵܕܘܿܪܘܿܣ . ܘܡ̣ܢ ܒܵܬܼܪܹܗ : ܥܲܠ ܕܝܵܕܘܿܪܘܼܿܣ . ܘܗܵܝܕܹܝܢ ܐܵܦ ܥܲܠ ܟܠ ܚܲܕܼ pb. 458 ܚܲܕܼ ܡ̣ܢ ܫܲܪܟܵܐ ܕܲܐ̄ܚܪ̈ܵܢܹܐ : ܘܒܹܗ ܒܚܘܼܫܵܒܼܵܐ ܡܸܬܼܚܲܫܒܼܝܼܢ ܗ̄ܘ̣ܵܘ : ܟܲܕܼ ܐܵܠܨ̇ܝܼܢ ܗ̄ܘ̣ܵܘ ܠܡܲܦܵܩܘܼܬܼܗܘܿܢ ܥܲܡܝܼ : ܐܲܝܟܼ ܡ̇ܢ ܕܗܸܢܘܿܢ ܗܵܠܹܝܢ ܐܵܡ̇ܪܝܼܢ : ܘܠܵܘ ܡܸܕܸܡ ܐ̄ܚܪܹܢܵܐ . ܘܙܵܕܹܩ ܗ̄ܘ̣ܵܐ ܕܐܵܘ ܢܸܦܩܘܼܢ ܥܲܡܝܼ ܒܗܹܝܢ ܟܲܕܼ ܒܗܹܝܢ : ܐܵܘ ܕܵܢܩܲܒܿܠܘܼܢܵܢܝ ܐܵܦ ܠܝܼ : ܘܲܢܩܒܿܠܘܼܢ ܐܵܦ ܠܗܵܠܹܝܢ . ܐܸܠܵܐ ܕܐܸܢܵܐ ܐܸܬܼܩܲܒܲܠ : ܠܵܐ ܡܲܡܪܚܝܼܢ ܗ̄ܘ̣ܵܘ ܠܡܹܐܡܲܪ . ܡܸܛܠ ܕܲܚܕܼܵܐ ܙܒܲܢ ܐܲܦܩܘܼܢܝ ܗ̄ܘ̣ܵܘ : ܘܐܸܢܲܢܩܹܐ ܐܝܼܬܹܝܗ̇ ܗ̄ܘ̣ܵܬܼ : ܕܐܵܦ ܠܗܵܢܘܿܢ ܟܲܕܼ ܐܲܒܼܝܼܠܝܼܢ ܢܲܦܩܘܼܢ ܐܸܢܘܿܢ . ܘܡ̣ܢ ܒܵܬܲܪܟܸܢ ܒܗܹܝܢ ܟܲܕܼ ܒܗܹܝܢ ܒܗܵܠܹܝܢ : ܢܲܦܩܘܼܢ ܐܵܦ ܠܗܘܿܢ ܠܗܵܠܹܝܢ . ܡܸܛܠ ܕܗܸܢܘܿܢ ܗܵܠܹܝܢ : ܗܸܢܹܝܢ ܟܲܕܼ ܗܸܢܹܝܢ ܡܸܬܼܪܲܥܹܝܢ ܘܡܲܠܦܝܼܢ : ܘܲܕܼܗܵܠܹܝܢ ܐܝܼܬܲܝܗܹܝܢ ܫܲܪܝܼܪ̈ܵܬܼܵܐ . ܘܒܼܗܵܕܹܐ ܡܲܪܵܚܘܼܬܼܵܐ ܤܵܒܲܪ̇ ܗ̄ܘ̣ܵܐ ܕܩܵܐܹ̇ܡ ܠܘܼܩܒܲܠ ܟܠܗܘܿܢ ܩܲܕܝܼ̈ܫܹܐ : ܠܲܡܩܲܒܵܠܘܼ ܘܬܼܘܼܒܼ ܠܡܸܥܛܲܦ ܘܲܠܡܸܫܪܵܐ ܠܗܵܠܹܝܢ ܕܩܲܒܸܠ̣ . ܚܵܘܝܼ ܓܹܝܪ ܢܲܦܫܹܗ ܗ̤ܘ ܗܵܢܵܐ ܡ̣ܢ ܬܵܘ̈ܕܝܵܬܼܵܐ ܕܡ̣ܢ ܫܘܼܪܵܝܵܐ : ܘܒܼܐܝܼܕܼܵܐ ܒܐܝܼܕܼܵܐ ܡܵܘܤܸܦ ܘܲܡܒܲܨܲܪ : ܘܗܸܢܹܝܢ ܟܲܕܼ ܗܸܢܹܝܢ ܐܵܡܲ݁ܪ . ܘܟ̣ܦܲܪ ܒܗܹܝܢ ܒܐܘܼܠܨܵܢܵܐ ܘܲܒܼܫܘܼܠܛܵܢܵܐ ܟܲܕܼ ܥܵܒܹ̇ܕܼ ܘܡܼܬܼܦܲܪܲܣ : ܥܕܲܡܵܐ ܕܲܢܒܲܛܸܠ ܕܲܬܼܪܹܝܢ ܟܝܵܢ̈ܝܼܢ ܐܝܼܬܲܝܗܘܿܢ : ܗܵܢ̇ܘܿܢ ܕܡܸܢܗܘܿܢ ܐܝܼܬܼܵܘܗܝ ܡܫܝܼܚܵܐ . ܘܲܒܼܫܘܼܡܵܗܹ̈ܐ : ܘܠܵܐ ܗ̄ܘ̣ܵܐ ܒܐܘܼܤ̈ܝܵܣ : ܤܵܐܹ̇ܡ ܠܲܟܼܝܵܢܹ̈ܐ . ܘܲܠܚܲܕܼ ܟܝܵܢܵܐ : ܐܲܝܟܼ ܕܲܒܼܢܵܡܘܿܤܵܐ ܤܵܐܹ̇ܡ ܗ̄ܘ̣ܵܐ ܠܡܵܘܕܵܝܘܼ : ܗܵܝܕܹܝܢ ܟܲܕܼ ܡܸܬܼܟܲܬܲܫ ܠܡܸܫܪܵܐ ܘܲܠܡܲܗܦܵܟܼܘܼ ܠܐܲܝܠܹܝܢ ܕܐܸܡ̣ܪܘ ܬܪܹܝܢ ܟܝܵܢ̈ܝܼܢ . ܒܪܡ ܠܵܐ ܗ̄ܘ̣ܵܐ ܠܟܼܠܗܘܿܢ ܐܲܟܲܚ̄ܕܪ : ܐܸܠܵܐ pb. 459 ܩܲܕܼܡܵܝܑܬܼ ܒܐ̄ܢܵܫ̈ܝܼܢ ܐ̄ܢܵܫ̈ܝܼܢ . ܐܲܝܟܲܢܵܐ ܕܡܵܐ ܕܥܲܠ ܗܵܠܹܝܢ ܡܸܬܼܥܲܫܲܢ : ܢܸܬܼܩܲܪܲܒܼ ܒܩܲܠܝܼܠ ܩܲܠܝܼܠ ܐܵܦ ܗܵܠܹܝܢ ܕܫܲܪܟܵܐ : ܐܲܝܟܼ ܕܥܲܠ ܐܲܝܠܹܝܢ ܕܐܵܡ̇ܪܝܼܢ ܗܵܠܹܝܢ ܕܗܵܢ̇ܘܿܢ . ܒܐܲܝܠܹܝܢ ܓܹܝܪ ܕܲܒܼܤܵܗܕܘܼܬܼܵܐ ܡܸܬܼܚܲܫܚܝܼܢ ܗ̄ܘ̣ܵܘ ܒܗܘܿܢ ܕܗܵܠܹܝܢ ܐܸܡ݂ܲܪܘ : ܘܐܵܦ ܗܸܢ̇ܘܿܢ ܐܵܡ̇ܪܝܼܢ ܗ̄ܘ̣ܵܘ . ܘܠܵܐ ܗ̄ܘ̣ܵܐ ܫܟܼܵܚܬܼܵܐ ܗ̣̄ܝ ܚܕܼܵܬܵܐ : ܠܗܵܠܹܝܢ ܡܲܦܸܩ ܗ̄ܘ̣ܵܐ : ܐܲܝܟܼ ܗܲܪ̈ܵܛܝܼܩܹܐ . ܘܲܕܼܗܵܠܹܝܢ ܕܗܵܢ̇ܘܿܢ ܐܵܡܲ݁ܪ ܐ̄ܢܵܐ ܐܵܦ ܐܸܢܵܐ : ܘܗܵܟܲܢܵܐ ܡܵܘܕܹܝܢ ܐܲܝܟܼ ܗܵܪ̈ܵܛܝܼܩܹܐ . ܘܠܘܼܩܒܲܠ ܟܠ ܐ̄ܢܵܫ ܡܪܲܒܹܝܢ ܗ̄ܘ̣ܵܘ ܠܵܗ̇ ܠܲܫܟܼܝܼܪܘܼܬܼܵܐ ܗܵܕܹܐ ܕܪܘܼܫܥܵܐ : ܘܟܼܠܗܘܿܢ ܐܲܟܲܚ̄ܕܼ . ܠܵܐ ܗ̄ܘ̣ܵܐ ܓܹܝܪ ܐܲܝܟܼ ܕܲܢܚܵܘܹܝܢܝ ܕܗܲܪܵܛܝܼܩܵܐ ܐܝܼܬܲܝ : ܡܲܝܬܸܐ ܗ̄ܘ̣ܵܐ ܠܗܵܠܹܝܢ ܕܐܵܪ̈ܬܵܕܘܿܟܿܤܹܐ ܘܲܕܼܡܲܠܦܵܢܹ̈ܐ ܗܵܢ̇ܘܿܢ ܕܡ̣ܢ ܩܕܼܵܡܲܒ . ܐܸܠܵܐ ܕܲܠܩܘܼܒܼܠܵܐ : ܠܗܵܠܹܝܢ ܕܝܼܠܝܼ ܠܘܼܩܒܲܠ ܗܵܢ̇ܘܿܢ ܢܵܤܹ̇ܒܼ ܗ̄ܘ̣ܵܐ : ܕܲܢܚܵܘܸܐ ܕܗܲܪ̈ܵܛܝܼܩܹܐ ܐܸܢܘܿܢ . ܒܲܪ ܕܵܡ̈ܝܵܢ ܐܸܢܹܝܢ ܗܵܠܹܝܢ ܕܐܸܬܼܐܡܲܪ ܡܸܢܗܘܿܢ ܠܗܵܠܹܝܢ ܕܝܼܠܝܼ . ܢܚܵܘܸܐ ܕܹܝܢ ܐܵܦ ܐܲܝܠܹܝܢ ܕܲܗ̤ܘܲܝ̈ ܡ̣ܢ ܒܵܬܲܪ ܗܵܠܹܝܢ : ܘܡܸܢܹܗ ܢܤܲܒ ܫܘܼܪܵܝܵܐ . ܥܲܠ ܐܲܝܠܹܝܢ ܕܲܒܼܙܲܒܼܢܹܗ ܕܲܦܠܵܘܝܵܢܘܿܣ ܐܸܤܬܿܥܲܪ . ܡ̣ܢ ܒܵܬܲܪ ܓܹܝܪ ܦܘܿܩܠܘܿܣ : ܗܘ̤ܵܐ ܗ̄ܘ̣ܵܐ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ ܦܠܵܘܝܵܢܘܿܣ : ܓܲܒܼܪܵܐ ܕܲܒܼܢܲܩܢܘܼܬܼܵܐ ܘܲܒܼܢܲܟܼܦܘܼܬܼܵܐ ܡܸܬܿܕܲܒܲܕܼܒܲܪ ܗ̄ܘ̣ܵܐ . ܠܵܐ ܕܹܝܢ ܐܝܼܬܼ ܗ̄ܘ̣ܵܐ ܠܹܗ ܡܸܬܼܡܲܨܝܵܢܘܼܬܼܵܐ : ܗܵܝ̇ ܕܓܲܠܝܵܐܝܼܬܼ ܢܹܐܡܲܪ ܘܲܢܚܵܘܸܐ ܡܸܠܵܘ̈ܗܝ . ܐܸܬܼܠܲܒܲܒܼ ܗ̄ܘ̣ܵܐ ܕܹܝܢ ܗܵܘ̇ ܕܲܠܟܼܠܗܘܿܢ ܐܲܦܸܤܩ̈ܘܿܦܹܐ ܡܩܲܛܪܸܓܼ ܗ̄ܘ̣ܵܐ : ܗܵܘ̇ ܕܗ̤ܘ pb. 460 ܒܲܠܚܘܿܕܼ ܐܸܫܬܲܚܲܪ ܗ̄ܘ̣ܵܐ ܡ̣ܢ ܫܲܪܟܵܐ ܕܲܐ̄ܚܪ̈ܵܢܹܐ ܕܲܥܢܲܕܼܘ ܗ̄ܘ̣ܵܘ : ܗܵܢܵܘ ܕܹܝܢ ܐܘܼܛܝܼܟܼܝܼܣ . ܘܡܸܛܠ ܕܗ̤ܘ ܠܵܐ ܗ̄ܘ̣ܵܐ ܐܲܦܸܤܩܘܿܩܦܵܐ : ܐ̄ܚܪܵܢܝܵܐܝܼܬܼ ܤܵܐܹ̇ܡ ܗ̄ܘ̣ܵܐ ܢܲܦܫܹܗ ܒܝܲܕܼ ܫܘܼܠܛܵܢܵܐ ܕܡܲܠܟܿܘܼܬܼܵܐ : ܐܲܝܟܼ ܐܲܦܸܤܩܘܿܩܦܵܐ ܕܐܲܦܸܤܩ̈ܘܿܦܹܐ . ܗ̤ܘ ܓܹܝܪ ܦܵܩܹ̇ܕܼ ܗ̄ܘ̣ܵܐ ܠܨܒܼ̈ܘܵܬܼܵܐ ܕܥܹܕܬܵܐ : ܟܲܕܼ ܡܸܬܼܚܲܫܲܚ ܗ̄ܘ̣ܵܐ ܐܲܝܟܼ ܕܒܲܡܫܲܡܫܵܢܵܐ ܒܲܦܠܵܘܝܵܢܘܿܣ : ܒܐܲܝܠܹܝܢ ܕܡܸܬܼܦܲܩ̈ܕܵܢ ܗ̣̄ܘܲܝ̈ ܒܩܘܼܤܛܲܢܛܝܼܢܵܦܘܿܠܝܼܣ . ܗܵܘ̇ ܕܡܸܛܠ ܤܘܿܓܼܵܐܐ ܕܡܲܟܿܝܼܟܼܘܼܬܹܗ : ܠܵܐ ܝܵܕܲܥ̇ ܗ̄ܘ̣ܵܐ ܐܲܝܠܹܝܢ ܕܡܸܬܼܥܲܬ̈ܕܼܵܢ ܗ̣̄ܘܲܝ̈ . ܟܲܕܼ ܡܲܦܸܩ ܗ̄ܘ̣ܵܐ ܐܲܝܟܼ ܕܠܗܲܪ̈ܵܛܝܼܩܹܐ ܡ̣ܢ ܥܹܕܬܵܐ : ܠܟܼܠܗܘܿܢ ܐܲܝܠܹܝܢ ܕܠܵܐ ܡܸܬܼܪܲܥܹܝܢ ܗ̄ܘ̣ܵܘ ܗܵܠܹܝܢ ܕܝܼܠܹܗ . ܠܗܵܢ̇ܘܿܢ ܕܹܝܢ ܐܲܝܠܹܝܢ ܕܲܡܥܲܕܪܝܼܢ ܗ̄ܘ̣ܵܘ ܠܹܗ : ܡܩܝܼܡ ܗ̄ܘ̣ܵܐ ܘܲܡܥܲܕܲܪ ܠܗܘܿܢ . ܠܒܲܪ ܕܹܝܢ ܒܫܘܼܠܛܵܢܵܐ ܕܡܲܠܟܵܐ ܡܸܬܼܚܲܫܲܚ ܗ̄ܘ̣ܵܐ : ܫܘܼܠܛܵܢܵܐ ܬܟܼܝܼܠܵܐ : ܘܕܼܵܐܦ ܠܵܐ ܒܒܲܪܬܼ ܩܵܠܵܐ ܨܵܒܹ̇ܐ ܗ̄ܘ̣ܵܐ ܕܢܸܬܼܐܲܡܪܘܼܢ ܬܪܹܝܢ ܟܝܵܢ̈ܝܼܢ ܥܲܠ ܡܫܝܼܚܵܐ . ܘܒܲܐܒܼܵܗ̈ܬܼܵܐ ܐܲܝܠܹܝܢ ܕܕܲܐܝܟܼ ܗܵܟܲܢܵܐ ܐܵܡ̇ܪܝܼܢ ܗ̄ܘ̣ܵܘ ܡܒܲܙܲܚ ܗ̄ܘ̣ܵܐ : ܟܲܕܼ ܥܵܕܹܠ ܗ̄ܘ̣ܵܐ ܠܗܘܿܢ ܐܲܝܟܼ ܕܲܠܢܵܤܒܲܝ̈ ܒܐܲܦܹ̈ܐ . ܕܲܒܼܡܲܤܲܒܼ ܒܐܲܦܹ̈ܐ ܡܛܲܫܹܝܢ ܗ̄ܘ̣ܵܘ ܠܹܗ ܠܲܫܪܵܪܵܐ : ܐܵܘ ܐܲܝܟܼ ܗܲܪ̈ܵܛܝܼܩܹܐ ܐܸܡ݂ܲܪܘ ܠܗܵܠܹܝܢ ܕܝܼܠܝܼ . ܒܲܕܼ ܠܵܐ ܙܵܕܹܩ ܕܡܲܠܦܵܢ̈ܘܵܬܼܗܘܿܢ ܕܗܵܢ̇ܘܿܢ : ܒܕܼܝܼܢܵܐ ܕܗܲܝܡܵܢܘܼܬܼܵܐ ܢܸܬܼܠܲܒܼ̈ܟܵܢ . ܗܵܟܲܢܵܐ ܟܲܕܼ ܒܫܘܼܠܛܵܢܵܐ ܕܡܲܠܟܿܘܼܬܼܵܐ ܘܲܒܼܦܘܼܩ̈ܕܵܢܹܐ ܗܵܠܹܝܢ ܡܫܲܪܲܪ ܗ̄ܘ̣ܵܐ ܘܲܡܬܸܕܼ : ܡܲܕܼܢܚܵܐ ܟ̱ܠܵܗ̇ ܫܓܼܝܼܫܵܐ ܗ̄ܘ̣ܵܬܼ ܥܲܠ ܗܵܠܹܝܢ : ܘܠܲܝܬܿ ܗ̄ܘ̣ܵܐ ܕܘܼܟܿܬܼܵܐ ܕܠܵܐ ܐܸܬܿܬܿܙܝܼܥܲܬ̤ ܗ̄ܘ̣ܵܬܼ . ܡܸܛܠ ܕܲܠܟܼܠܗܹܝܢ ܫܪܵܐ ܗ̄ܘ̣ܵܐ : ܐܲܝܟܼ ܐܲܝܠܹܝܢ pb. 461 ܕܒܸܾܐܤܟܹܿܡܵܐ ܗ̤ܘܲܝ̈ . ܘܡ̣ܢ ܟܲܕܿܘܼ ܓܲܠܝܵܐܝܼܬܼ ܐܵܠܹ̇ܨ ܗ̄ܘ̣ܵܐ ܠܗܘܿܢ : ܕܐܵܘ ܢܹܐܡܪܘܼܢ ܐܲܝܠܹܝܢ ܕܠܵܐ ܒܵܥܹ̇ܝܢ ܗ̄ܘ̣ܵܘ : ܐܵܘ ܢܸܚܫܘܼܢ ܒܝܼ̈ܫܵܬܼܵܐ ܘܲܢܩܲܒܿܠܘܼܢ ܡܤܵܡ ܒܪܹܫܵܐ . ܫܡܲܥ̣ ܗ̄ܘ̣ܵܐ ܓܹܝܪ ܦܵܠܵܘܝܵܢܘܿܣ : ܕܐܸܫܬܿܓܸܫ ܗ̄ܘ̣ܵܝ̈ ܥܹ̈ܕܼܵܬܼܵܐ ܡܸܢܕܪܹܫ ܥܲܠ ܗܵܠܹܝܢ : ܘܕܸܐܬܼܦܲܠܲܓܼ ܗ̣̄ܘܲܝ̈ ܕܲܝܪ̈ܵܬܼܵܐ : ܘܥܲܡܵܐ ܒܦܵܠܓܼܘܼܬܼܵܐ ܩܵܐܹ̇ܡ ܗ̄ܘ̣ܵܐ . ܘܲܕܼܡ̣ܢ ܟܲܕܼܘܼ ܕܵܠܩܵܐ ܗ̄ܘ̣ܵܬܼ ܢܘܼܪܵܐ ܒܟܼܠܵܗ̇ ܥܵܡܲܪܬܵܐ : ܡ̣ܢ ܐܲܝܠܹܝܢ ܕܐܵܙ̇ܠܝܼܢ ܗ̄ܘ̣ܵܘ ܘܐܵܬܹ̇ܝܢ ܗ̄ܘ̣ܵܘ : ܘܕܲܐ̄ܚܪ̈ܵܢܹܐ ܐ̄ܚܪ̈ܵܢܝܵܬܼܵܐ ܡܲܟܼܪܙܝܼܢ ܗ̄ܘ̣ܵܘ ܐܲܝܠܹܝܢ ܕܡܲܠ̈ܝܵܢ ܪܘܼܫܥܵܐ . ܘܫܲܕܲܪ ܠܘܵܬܹܗ ܐܲܝܟܼ ܕܐܵܡ̇ܪܝܼܢ : ܟܲܕܼ ܒܵܥܹ̇ܐ ܡܸܢܹܗ ܘܡܸܬܼܟܲܫܲܦ ܠܹܗ : ܕܲܢܚܘܼܣ ܥܲܠ ܥܹ̈ܕܵܬܼܵܐ ܕܐܲܠܵܗܵܐ : ܗܵܠܹܝܢ ܕܤܲܓܿܝܼ ܐܸܫܬܿܚܸܩ ܗ̣̄ܘܲܝ̈ ܒܲܫܓܼܘܼ̈ܫܝܹܐ ܕܲܩܕܼܵܡ ܙܲܒܼܢܵܐ ܗܘ̤ܵܘ ܗ̄ܘ̣ܵܘ : ܘܤܵܦ̈ܩܵܢ ܠܗܹܝܢ ܗܵܠܹܝܢ ܕܐܵܬܿܬܿܤܝܼܡ ܟܲܕܼ ܗܘ̤ܵܐ ܫܲܝܢܵܐ . ܘܲܕܼܠܵܐ ܢܙܝܼܥ ܥܠܵܘܗܝ : ܠܗܵܠܹܝܢ ܕܠܵܐ ܐܸܬܿܬܿܙܝܼܥ ܥܲܠ ܐܲܝܠܹܝܢ ܕܡ̣ܢ ܩܵܕܼܵܡܲܝ ܗܘ̤ܵܘ . ܕܼܸܠܵܐ ܬܸܤܬܿܒܲܪ ܕܥܲܠ ܗܵܢ̇ܘܿܢ ܡܸܛܠ ܕܸܚܠܬܼܵܐ ܠܵܐ ܐܸܬܿܬܿܙܝܼܥ : ܒܝܵܘ̈ܡܵܬܼܵܐ ܕܹܝܢ ܕܝܼܠܝ ܡܛܠ ܤܘܿܓܼܵܐܐ ܕܡܲܗܡܝܵܢܘܼܬܼܵܐ : ܕܐܝܼܬܲܝ ܓܹܝܪ ܕܲܒܼܪܵܐ ܡܸܤܟܹܢܵܐ ܡܵܘܕܸܐ ܐ̄ܢܵܐ : ܡ̇ܢ ܕܹܝܢ ܝܲܬܿܝܼܪ ܡ̣ܢ ܐ̄ܚܪ̈ܵܢܹܐ ܡܸܫܟܿܚܵܐ ܕܢܸܗܘܸܐ ܠܵܟܼ ؟ ܡܸܛܠܵܬܼܵܗ̇ ܕܹܝܢ ܕܡܲܟܿܝܼܟܼܘܼܬܼܝ : ܐܵܦ ܐܲܢ̄ܬܿ ܡܕܲܒܲܪ ܐܲܢ̄ܬܿ ܒܵܗ̇ ܒܐܲܦܸܩܘܿܦܘܼܬܼܵܐ . ܘܟܼܠ ܡܸܕܸܡ ܕܲܦܩܲܕܬܿ : ܥܸܒ̇ܕܼܬܼ ܕܠܵܐ ܡܸܫܬܲܐܠܵܢܘܼܬܼܵܐ . ܗ̤ܘ ܕܹܝܢ ܕܲܠܩܘܼܒܼܠܵܐ ܐܵܡܲ݁ܪ ܗ̄ܘ̣ܵܐ : ܕܲܡܥܲܕܲܪ ܐ̄ܢܵܐ ܠܵܟܼ pb. 462 ܒܐܲܦܸܤܩܘܿܦܘܼܬܼܵܐ : ܘܲܕܼܙܵܕܹܩ ܠܵܟܼ ܕܬܸܚܕܸܐ ܒܫܘܼܚܠܵܦܵܐ . ܕܐܲܝܟܲܢܵܐ ܗܵܠܹܝܢ ܕܠܵܐ ܗ̤ܘܲܝ̈ ܥܲܠ ܗܵܢ̇ܘܿܢ ܕܡ̣ܢ ܩܕܼܵܡܲܝܟ ܡܸܛܠ ܘܲܤܲܒܼ ܒܐܲܦܹ̈ܐ : ܗܵܠܹܝܢ ܢܸܤܘ̈ܝܵܢ ܒܝܵܘ̈ܡܵܬܼܵܟܼ ܕܠܵܐ ܡܲܤܲܒܼ ܒܐܲܦܹ̈ܐ . ܗܵܫܵܐ ܓܹܝܪ ܟܹܐܡܲܬܼ ܡܸܤܬܲܬܲܒܼܪܵܐ : ܕܐܸܬܿܕܲܟܿܝܼܘ ܐ̄ܢܵܫܵܐ ܡ̣ܢ ܗܵܠܹܝܢ ܕܢܸܤܛܘܿܪܝܼܣ : ܠܒܼܝܼܟܼܝܼܢ ܕܹܝܢ ܠܗܵܠܹܝܢ ܕܝܼܠܹܗ . ܘܡܸܤܬܲܒܼܪܝܼܢ ܚ̄ܢܲܢ ܕܒܲܒܼܥܸܠܕܒܼܵܒܼܘܼܬܼܵܐ ܐ̄ܢܵܫܵܝܬܼܵܐ ܐܝܼܬܲܝܢ ܠܘܵܬܼ ܓܲܒܼܪܵܐ : ܘܠܵܐ ܗ̄ܘ̣ܵܐ ܡܸܛܠ ܪܘܼܫܥܹܗ . ܕܠܹܗ ܡ̇ܢ ܚܲܝܸܒܼܢܵܝܗܝ : ܠܗܲܝܡܵܢܘܼܬܹܗ ܕܹܝܢ ܫܒܲܩܢܵܗ̇ ܠܡܸܫܬܲܪܬܵܚܘܼ . ܐܸܠܵܐ ܙܵܕܹܩ ܠܲܢ ܕܗܵܠܹܝܢ ܕܐܸܡ݂ܲܪ ܐܵܦ ܐܵܘܕܝܼ : ܢܲܦܸܩ ܐܸܢܹܝܢ ܠܲܓܼܡܵܪ . ܠܵܘ ܓܹܝܪ ܐܲܝܟܼ ܕܡܵܘܕܸܐ ܬܪܹܝܢ ܒܢ̈ܝܼܢ ܕܲܡܦܲܪܫܝܼܢ ܡ̣ܢ ܚܕܼܵܕܹ̈ܐ : ܘܡܸܢܹܗ ܘܠܹܗ ܐܝܼܬܼܵܘܗܝ ܟܠ ܚܲܕܼ ܚܲܕܼ ܡܸܢܗܘܿܢ ܒܪܑܵܐ : ܐܸܫܬܲܕܲܪ ܗ̄ܘ̣ܵܐ . ܐܸܠܵܐ ܡܸܛܠ ܕܐܵܘܕܝܼ ܬܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ : ܘܚܲܕܼ ܦܲܪܨܘܿܦܵܐ ܕܲܬܼܪܹܝܢ . ܡܵܢ̇ܘܿܢ ܕܐܵܠܵܨܐܝܼܬܼ ܡܸܬܢܼܐܲܡܪܝܼܢ ܬܪܹܝܢ ܒܢ̈ܝܼܢ : ܒܗܵܝ̇ ܕܲܒܼܪܵܐ ܡܸܫܬܲܡܲܗ ܒܟܼܠ ܚܲܕܼ ܚܲܕܼ ܡ̣ܢ ܟܝܵܢܹ̈ܐ ܚܲܕܼ ܒܪܵܐ . ܟܲܕܼ ܕܹܝܢ ܐܸܬܼ݂ܵܐ ܗ̄ܘ̣ܵܐ ܐܵܦ ܐܘܼܤܹܒܼܝܼܣ ܕܐܵܠܹܟܼܤܲܢܕܪܝܼܵܐ : ܕܐܝܼܬܼܵܘܗܝ ܗ̄ܘ̣ܵܐ ܐܲܦܸܤܩܘܿܦܵܐ ܕܕܼܘܿܪܸܠܘܿܢ ܠܘܵܬܼ ܐܘܼܛܸܟܼܘܿܣ : ܗܵܘ̇ ܕܡ̣ܢ ܡܸܠܹ̈ܐ ܕܡܸܬܼܐܲܡܪ̈ܵܢ ܗ̣̄ܘܲܝ̈ ܠܘܼܩܒܲܠܝ ܐܲܝܟܼ ܡܵܘܕܝܵܢܵܐ ܚܫܝܼܒܼ ܗ̄ܘ̣ܵܐ : ܘܫܲܒܿܚܵܗ̇ ܠܦܵܪܹܗ̄ܝܼܵܐ ܕܲܗܘ̤ܵܬܼ ܠܹܗ ܠܘܼܩܒܲܝܠܝ ܒܗܵܢܹܝܢ ܕܠܘܼܩܒܲܠܝ ܐܸܤܬܿܥܲܕ : ܐܸܡ݂ܲܪ ܕܲܦܐܸܐ ܠܵܗ̇ ܠܦܵܪܹܗ̄ܤܝܼܵܐ ܕܝܼܠܵܟܼ : ܕܠܲܐܝܠܹܝܢ ܕܡܸܬܼܥܲܫܢܝܼܢ ܒܪܘܼܫܥܵܐ ܕܢܸܤܛܘܿܪܝܼܣ ܬܸܥܩܘܿܪ . ܐܵܦ ܡܸܛܠ ܗܵܕܹܐ ܗ̄ܘ̣ ܫܲܕܼܪܵܟܼ ܐܲܠܵܗܵܐ : ܠܵܘ ܐܲܝܟܼ ܡ̇ܢ ܕܡܸܕܸܡ ܤܢܝܼܩ ܐܲܢ̄ܬܿ : ܟܠ ܡܸܕܸܡ ܓܹܝܪ ܡܩܲܕܲܡ ܘܲܡܥܲܬܲܕܼ ܡ̣ܢ ܡܲܒܟܵܐ . ܐܸܠܵܐ ܐܲܝܟܼ ܡ̇ܢ pb. 463 ܕܬܸܬܼܒܲܤܲܡ ܒܲܫܚܵܩܵܟܼ : ܐܸܢܗ̤ܘ ܕܐܵܦ ܗܵܕܹܐ ܒܐܝܼܕܼܵܟܼ ܬܸܘܗܸܐ . ܗܵܟܲܢܵܐ ܕܹܝܢ ܐܸܢܗ̤ܘ ܕܬܸܬܼܩܲܪܲܒܼ ܠܡܲܠܟܵܐ : ܟܲܕܼ ܡܸܬܼܥܲܕܲܠ ܐܲܢ̄ܬܿ ܒܐܲܝܠܹܝܢ ܕܲܤܢܝܼܩܝܼܢ ܠܲܡܩܲܒܵܠܘܼ ܬܪܹܝܢ : ܐܵܘ ܟܹܝܬܼ ܐܵܡܲ݁ܪ ܐܲܢ̄ܬܿ ܕܠܵܐ ܢܸܗܘ̈ܝܵܢ ܒܲܛܝܼ̈ܠܵܬܼܵܐ : ܗܵܠܹܝܢ ܕܲܒܼܤܘܼܢܗܵܕܘܿܣ ܗ̤ܘܲܝ̈ ܒܝܵܘ̈ܡܵܬܼܵܟܼ . . . ܗܵܢܵܐ ܕܹܝܢ ܟܲܕܼ ܤܵܒܲܪ̇ ܗ̄ܘ̣ܵܐ ܕܠܵܐ ܡܸܫܬܿܓܸܫ : ܐܵܦ ܠܵܐ ܬܘܼܒܼ ܒܗܵܠܹܝܢ ܡܸܬܼܚܡܸܡ ܗ̄ܘ̣ܵܐ : ܐܸܠܵܐ ܕܛܵܒܼ ܬܲܩܝܵܐ ܐܝܼܬܼܵܘܗܝ ܗ̄ܘ̣ܵܐ : ܐܵܡܲ݁ܪ ܠܹܗ : ܫܬܼܘܿܩ ܠܲܟܼ . ܘܠܵܐ ܤܪܝܼܩܵܐܝܼܬܼ ܬܸܥܡܠܘܼܢ : ܕܒܼܵܥܹ̇ܝܼܢ ܐܢ̄ܬܿܘܿܢ ܕܢܸܗܘ̈ܝܵܢ ܐܲܝܠܹܝܢ ܕܠܵܐ ܡܸܫܟܿܚܵܐ : ܘܐܵܦ ܠܵܐ ܟ̱ܠܵܗ̇ ܤܘܼܢܗܵܕܘܿܣ ܕܲܗܘ̤ܵܬܼ ܒܐܲܦܸܤܘܿܣ ܒܲܛܠܲܬ̤ ܐܸܵܢܹܝܢ : ܘܐܵܦ ܠܵܐ ܗ̤ܘ ܩܘܼܪܸܠܘܿܣ : ܐܸܠܵܐ ܫܠܸܡ̣ ܗ̄ܘ̣ܵܐ ܥܲܡܗܘܿܢ ܕܡܲܕܹܢܚܵܝܹ̈ܐ . ܘܒܼܵܬܲܪܟܸܢ ܬܘܼܒܼ ܒܗܹܝܢ ܒܗܵܠܹܝܢ ܗܘ̤ܵܐ ܗ̄ܘ̣ܵܐ ܫܠܵܡܵܐ : ܘܐܲܪܦܝܼ ܠܐܲܝܠܹܝܢ ܕܛܵܒܼܵܐܝܼܬܼ ܗ̤ܘܲܝ̈ ܕܢܸܬܼܠܲܒܼ̈ܟܢ . ܠܵܐ ܓܹܝܪ ܡܸܫܟܿܚܵܐ ܕܬܸܬܼܪܝܼܡ ܡ̣ܢ ܥܹܕܬܵܐ : ܕܠܵܐ ܢܸܬܼܐܲܡܪܘܼܢ ܬܪܹܝܢ ܟܝܵܢ̈ܝܼܢ ܒܲܡܫܝܼܚܵܐ ܕܠܵܐ ܒܘܼܠܒܵܠܵܐ : ܕܐܲܒܵܗܘܼܬܼܵܐ ܘܲܕܐ̄ܢܵܫܘܼܬܼܵܐ . ܒܲܪ ܟܝܵܢܵܐ ܕܐܲܒܼܘܼܗܝ ܒܐܲܠܵܗܘܼܬܼܵܐ : ܘܒܲܪ ܟܝܵܢܵܐ ܕܝܼܠܲܢ ܒܐ̄ܢܵܫܘܼܬܼܵܐ . . . ܘܐܸܬܿܕܲܠܲܚ ܗ̄ܘ̣ܵܐ ܠܩܘܼܒܼܠܹܗ ܐܘܼܛܟܼܘܿܣ ܘܐܸܡ݂ܲܪ : ܕܢܲܟܿܤܵܟܼ ܐܲܠܵܗܵܐ . ܕܐܵܦܠܵܐ ܩܲܕܼܡܵܝܑܬܼ ܐܸܡ݂ܲܪ ܗ̄ܘ̣ܵܐ ܡܸܕܸܡ ܥܲܠ ܐܲܠܵܗܵܐ ܢܸܤܛܘܿܪܝܼܣ . ܐܸܠܵܐ ܐܸܢ ܕܕܼܵܠܘܿܚܵܐ ܘܪܵܚܹܡ ܫܘܼܒܼܚܵܐ . ܐܲܝܟܲܢܵܐ ܓܹܝܪ ܕܗܵܘ̇ ܕܗܵܠܹܝܢ ܕܢܸܤܛܘܿܪܝܼܣ ܐܸܡܲ݁ܪ : ܡܸܫܟܲܚ ܠܲܡܩܵܡ ܠܘܼܩܒܲܠ ܢܸܤܛܘܿܪܝܼܣ ؟ ܕܗܵܘ̇ ܓܹܝܪ ܐܝܼܬܲܝܗܘܿܢ ܦܸܬܼܓܼܵܡܹ̈ܐ ܗܵܠܹܝܢ : ܗܵܘ̇ ܕܲܒܼܥܲܡܠܵܐ ܤܲܓܿܝܼܐܵܐ ܐܲܫܠܸܡܬܿܘܿܢ ܠܹܗ . ܐܘܼܤܹܒܝܼܣ ܕܹܝܢ ܐܸܡ݂ܲܪ pb. 464 ܠܹܗ : ܠܵܐ ܝܵܕܲܥ̇ ܐ̄ܢܵܐ ܡ̇ܢ ܕܐܸܡܲ݁ܪ ܐܲܢ̄ܬܿ . ܠܵܐ ܗ̄ܘ̣ܵܐ ܓܹܝܪ ܡܸܛܠ ܕܐܸܡ݂ܲܪ ܬܪܹܝܢ ܟܝܵܢ̈ܝܼܢ ܡܸܬܼܚܪܸܐ ܐ̄ܢܵܐ ܠܩܘܼܒܼܠܹܗ : ܐܵܘ ܤܘܼܢܗܵܕܘܿܣ ܒܗܵܕܹܐ ܥܲܕܼܠܬܹܗ . ܐܸܠܵܐ ܡܸܛܠ ܕܒܲܡ̈ܢܵܘܵܢ ܡ̈ܢܵܘܵܢ ܡܦܲܪܸܫ ܘܤܵܐܹ̇ܡ : ܠܐܲܠܵܗܵܐ ܡܸܢܹܗ ܘܠܹܗ : ܘܲܠܒܲܪܢܵܫܵܐ ܗܵܟܼܘܵܬܼ ܡܸܢܹܗ ܘܠܹܗ : ܕܒܼܐܝܼܩܵܪܵܐ ܒܲܠܚܘܿܕܼ ܘܲܒܼܫܲܘܝܘܼܬܼܵܐ ܒܵܗ̇ ܟܲܕܼ ܒܵܗ̇ ܡܸܬܼܚܲܫܚܝܼܢ ܘܡܼܬܼܐܲܡܪܝܼܢ . ܘܲܒܼܗܵܢܵܐ ܙܢܵܐ ܬܪܹܝܢ ܒܢܲܝ̈ܐ ܐܸܡܲ݁ܪ : ܘܲܕܼܠܵܐ ܐܝܼܬܹܝܗ̇ ܝܵܠܕܲܬܼ ܐܲܠܵܗܵܐ ܒܬܼܘܼܠܬܼܵܐ ܩܲܕܝܼܫܬܼܵܐ : ܡܸܛܠ ܕܐܲܠܵܗܵܐ ܥܲܒܼܕܹܗ ܕܝܼܠܹܗ ܠܗܵܘ̇ ܝܲܠܕܵܐ ܕܒܸܤܪܹܗ . ܘܐܘܼܛܸܟܼܘܿܣ ܐܵܡܲ݁ܪ : ܡܕܲܛܸܠ ܐܲܢ̄ܬܿ ܥܠܵܘܗܝ . ܡܸܛܠ ܕܕܼܝܼܠܹܗ ܡܸܬܼܪܲܥܹܝܢ ܐܢ̄ܬܿܘܿܢ : ܕܠܵܐ ܬܸܤܬܲܒܼܪܘܼܢ ܕܕܼܝܼܠܹܗ ܠܒܼܝܼܟܼܝܼܢ ܐ̄ܢܵܘܿܢ . ܗ̤ܘ ܓܹܝܪ ܪܵܒܿܘܿ ܙܲܒܢ̈ܝܼܢ ܩܵܥܹ̇ܐ ܗ̄ܘ̣ܵܐ : ܕܠܵܐ ܐܸܡܲ݁ܪ ܐ̄ܢܵܐ ܬܪܹܝܢ ܒܢ̈ܝܼܢ : ܚܲܕܼ ܐܸܡܲ݁ܪ ܐ̄ܢܵܐ . ܬܪܹܝܢ ܠܲܟܼܝܵܢܹ̈ܐ ܐܸܡܲ݁ܪ ܐ̄ܢܵܐ : ܘܠܵܘ ܬܪܹܝܢ ܒܢ̈ܝܼܢ . ܒܪܹܗ ܓܹܝܪ ܕܐܲܠܵܗܵܐ ܥܦܝܼܦܵܐ ܗ̄ܘ̣ ܒܲܟܼܝܵܢܹ̈ܐ . ܡܸܛܠ ܗܵܢܵܐ ܠܵܐ ܝܸܠܕܲܬ̤ ܠܲܒܼܪܵܐ ܕܐܲܠܵܗܵܐ : ܝܸܠܕܲܬ̤ ܕܹܝܢ ܠܐ̄ܢܵܫܘܼܬܼܵܐ : ܗܵܝ̇ ܕܐܝܼܬܹܝܗ̇ ܒܪܵܐ ܡܸܛܠ ܒܪܵܐ ܕܲܡܚܲܝܲܕܼ ܠܵܗ̇ . ܘܬܼܘܼܒܼ : ܕܠܵܐ ܡܸܬܼܦܪܸܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܐܲܝܟܲܢܵܐ ܡܵܕܹܝܢ ܦܵܪܹܫ ܐ̄ܢܵܐ ܠܐܝܼܩܵܪܵܐ ܕܗܵܘ̇ ܕܠܵܐ ܡܸܬܼܦܪܸܫ ؟ ܠܵܐ ܗ̄ܘ̣ܵܐ ܓܹܝܪ ܡܸܛܠ ܕܐܸܡ݂ܲܪ ܗ̄ܘ̣ܵܐ ܫܚܝܼܡܵܐܝܼܬ ܬܪܹܝܢ ܒܢ̈ܝܼܢ : ܘܠܵܐ ܗ̄ܘ̣ܵܐ ܡܸܛܠ ܕܐܸܡ݂ܲܪ ܕܠܵܐ ܡܚܲܝܕܼܝܼܢ ܟܝܵܢܹ̈ܐ . ܡܵܘܕܸܐ ܐ̄ܢܵܐ ܠܲܡ ܓܹܝܪ ܒܲܥܦܝܼܦܵܐ : ܤܵܓܹ̇ܕܼ ܐ̄ܢܵܐ ܕܹܝܢ ܒܚܲܕܼ ܠܲܬܼܪܹܝܢ ܡܸܛܠ ܚܕܼܵܝܘܼܬܼܵܐ . ܐܸܠܵܐ ܕܐܵܽܦ ܡ̣ܢ ܒܵܬܲܪ ܚܕܼܵܝܘܼܬܼܵܐ : pb. 465 ܬܪܹܝܢ ܟܝܵܢܹ̈ܐ ܐܵܡܲ݁ܪ . ܘܕܲܥܦܝܼܦܵܐ ܐܝܼܬܼܵܘܗܝ ܒܪܵܐ ܒܲܟܼܝܵܢܹ̈ܐ : ܘܲܚܕܼܵܝܘܼܬܼܵܐ ܠܚܲܕܼ ܦܲܪܨܘܿܦܵܐ ܐܸܡܲ݁ܪ ܕܲܗܘ̤ܵܬܼ : ܘܠܵܘ ܠܚܲܕܼ ܟܝܵܢܵܐ . ܠܗܵܕܹܐ ܕܹܝܢ ܐܵܦ ܐܲܢ̄ܬܿܘܿܢ ܟܲܕܼ ܡܲܪܫܥܝܼܢ ܐܢ̄ܬܿܘܿܢ ܐܵܡ̇ܪܝܼܢ ܐܢ̄ܬܿܘܿܢ : ܘܡܸܕܸܡ ܝܲܬܿܝܼܪ ܠܵܐ . ܘܙܵܕܹܩ ܗ̄ܘ̣ܵܐ ܕܢܸܬܼܵܥܲܦܪܘܼܢ ܟܠܗܘܿܢ ܢܵܤܒܲܝ̈ ܒܐܲܦܹ̈ܐ . ܐܸܢܵܐ ܓܹܝܪ ܡ̣ܢ ܒܵܬܲܪ ܚܕܼܵܝܘܼܬܼܵܐ : ܐܘܼܤܝܼܵܐ ܐ̄ܚܪܹܬܼܵܐ ܠܵܐ ܝܵܕܲܥ̇ ܐ̄ܢܵܐ ܒܡܵܪܲܢ . ܘܐܵܦ ܠܵܐ ܡܸܪܢܵܐ ܪ̈ܵܢܹܐ ܐ̄ܢܵܐ ܥܲܠ ܡܵܪܲܢ : ܕܒܲܪ ܟܝܵܢܵܐ ܗ̄ܘ̣ ܕܼܠܲܢ : ܗܵܘ̇ ܕܐܝܼܬܼܵܘܗܝ ܡܵܪܲܢ ܘܐܲܠܵܗܲܢ : ܒܲܪ ܟܝܵܢܵܐ ܕܹܝܢ ܕܐܲܒܼܵܐ ܒܐܲܠܵܗܘܼܬܼܵܐ . ܘܐܘܼܤܹܒܝܼܣ ܐܵܡܲ݁ܪ ܠܹܗ : ܐܸܢ ܗܵܟܲܢܵܐ ܐܸܡܲ݁ܪ ܢܸܤܛܘܿܪܝܼܣ : ܐܲܝܟܼ ܕܐܲܢ̄ܬܿ ܐܸܡܲ݁ܪ ܐܲܢ̄ܬܿ : ܘܐܸܢ ܠܵܐ : ܐܸܢܵܐ ܗܵܫܵܐ ܠܵܐ ܪܡܸܐ ܠܝܼ ܠܲܡܥܲܩܼܵܘܼ . ܒܪܲܡ ܗܵܕܹܐ ܐܵܡܲ݁ܪ ܐ̄ܢܵܐ : ܕܗܵܘ̇ ܕܗܵܠܹܝܢ ܐܸܡܲ݁ܪ : ܬܪܝܼܨܵܐܝܼܬܼ ܐܸܡܲ݁ܪ . ܘܐܲܢ̄ܬܿ ܕܠܵܐ ܡܵܘܕܸܐ ܐܲܢ̄ܬܿ ܥܲܡ ܐܵܪ̈ܬܵܕܘܿܟܿܤܹܐ : ܘܐܵܡܲ݁ܪ ܐܲܢ̄ܬܿ ܠܒܸܤܪܵܐ ܕܒܲܪ ܟܝܵܢܵܐ ܗ̄ܘ̣ ܕܝܼܠܲܢ . ܐܵܘ ܡܒܲܛܸܠ ܐܲܢ̄ܬܿ ܠܹܗ : ܐܵܘ ܡܫܲܚܠܸܦ ܐܲܢ̄ܬܿ ܠܹܗ ܠܲܟܼܝܵܢܵܐ ܕܐܲܠܵܗܘܼܬܼܵܐ . ܡܸܛܠ ܗܵܢܵܐ ܙܵܕܹܩ ܕܢܹܐܬܼ̈ܝܵܢ ܗܵܠܹܝܢ ܠܲܒܼܥܵܬܼܵܐ : ܕܗܵܠܹܝܢ ܐܵܡܲ݁ܪ ܐܲܢ̄ܬܿ ܕܢܸܤܛܘܿܪܝܼܣ : ܕܲܡܩܲܛܪܸܓܼ ܒܗܹܝܢ ܠܤܘܼܢܗܵܕܘܿܣ ܘܲܠܩܘܼܪܸܠܘܿܣ ܕܲܡܕܲܓܵܠܘܼ ܡܕܲܓܸܠ ܥܠܵܘܗܝ : ܟܲܕܼ ܗܵܟܲܢܵܐ ܡܸܬܼܪܲܥܹܝܢ ܗܵܢ̇ܘܿܢ . ܘܲܡܫܲܪܲܪ ܐܲܢ̄ܬܿ ܠܲܩܛܹܐ ܓܼܪܵܢܘܼܬܼܵܐ ܕܗܵܘ̇ : ܕܫܲܪܝܼܪܬܵܐ ܐܝܼܬܹܝܗ̇ ܕܗܵܟܲܢܵܐ ܡܸܬܼܪܲܥܸܐ . ܠܗܵܢܵܐ ܪܸܥܝܵܢܵܐ : ܟܠ ܐ̄̈ܢܵܫ ܡܲܚܪܸܡ ܐܲܝܟܼ ܕܲܠܪܲܫܝܼܥܵܐ . ܘܲܡܚܵܘܸܐ ܐ̄ܢܵܐ ܒܙܲܒܼܢܵܐ ܕܚܵܫܲܚ : ܐܸܢ ܓܹܝܪ ܠܵܐ ܐܝܼܬܼ ܟܝܵܢܵܐ ܒܡܵܪܲܢ : pb. 466 ܘܐܵܦ ܠܵܐ ܗ̤ܘ ܒܲܪ ܟܝܵܢܵܐ ܗ̄ܘ̣ ܕܝܼܠܲܢ : ܐܸܬܼܒܲܛܠܲܬ̤ ܠܵܗ̇ ܐܘܼܤܝܼܵܐ ܕܒܸܤܪܵܐ . ܘܥܲܠ ܗܵܠܹܝܢ ܩܲܛܪܓܹܗ ܗ̄ܘ̣ܵܐ ܩܕܼܵܡ ܦܵܠܵܘܝܵܢܘܿܣ : ܘܲܩܕܼܵܡ ܤܘܼܢܗܵܕܘܿܣ ܕܥܲܡܹܗ ܟܢܝܼܫܵܐ ܗ̄ܘ̣ܵܬܼ ܒܩܘܼܤܢܛܝܼܢܵܦܘܿܠܝܼܣ . ܘܐܵܘܕܝܼ ܗ̄ܘ̣ܵܐ ܒܗܹܝܢ : ܘܩܵܘܝܼ ܟܲܕܼ ܚܵܘܝܹܗ ܠܪܘܼܫܥܹܗ : ܕܠܵܐ ܗ̄ܘ̣ܵܐ ܒܲܪ ܟܝܵܢܵܐ ܕܝܼܠܲܢ ܡܵܘܕܸܐ ܠܦܲܓܼܪܹܗ ܕܲܡܫܝܼܚܵܐ : ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ : ܐܸܠܵܐ ܐܲܝܟܼ ܕܥܲܠ ܚܲܕܼ ܟܝܵܢܵܐ . ܗܵܕܹܐ ܐܲܙܝܼܥܬܹܗ ܗ̄ܘ̣ܵܬܼ ܠܡܲܠܟܵܐ : ܘܒܼܵܥܹ̇ܐ ܗ̄ܘ̣ܵܐ ܕܠܵܐ ܢܬܼܪܡܸܐ ܒܩܵܬܼܵܪܵܤܝܼܣ . ܟܲܕܼ ܠܵܐ ܕܹܝܢ ܐܸܫܬܿܡܲܥ ܗ̄ܘ̣ܵܐ : ܡܸܟܹܝܠ ܟܠܗܹܝܢ ܡܥܲܬܸܕܼ ܗ̄ܘ̣ܵܐ ܥܲܠ ܩܵܬܼܵܪܵܤܝܼܣ ܕܲܦܠܵܘܝܵܢܘܿܣ : ܘܥܲܠ ܩܘܼܝܵܡܵܐ ܕܐܘܼܛܸܟܼܘܿܣ . ܟܲܕܼ ܩܲܕܸܡ̣ ܗ̄ܘ̣ܵܐ ܠܒܲܟܼ ܥܲܡܹܗ ܠܐܲܦܸܤܩܘܿܦܵܐ ܕܐܵܒܠܹܟܼܤܲܢܕܪܝܼܵܐ ܘܠܲܐܦܸܤܘܿܦܵܐ ܕܪܗܘܿܡܹܗ : ܒܲܟܼܬܼܝܼ̈̄ܒܼܵܬܼܵܐ ܕܥܲܠ ܐܲܠܝܹܝܢ ܕܐܸܤܬܿܥܲܪ ܠܘܼܩܒܲܠ ܐܘܼܛܸܟܼܘܿܣ : ܘܚܲܕܼ ܫܠܸܡ̣ ܘܚܲܕܼ ܠܵܐ ܫܠܸܡ̣ . ܩ̣ܪܵܐ ܗ̄ܘ̣ܵܐ ܓܹܝܪ ܐܲܦܸܤܩܘܼܦܵܐ ܕܪܗܘܿܡܹܐ ܠܗܵܠܹܝܢ ܕܐܸܤܬܿܥܲܪ ܠܘܼܩܒܲܠ ܐܘܼܛܸܟܼܘܿܣ : ܘܚܲܝܒܹܗ ܗ̄ܘ̣ܵܐ ܒܪܘܼܫܥܵܐ ܠܐܘܼܛܸܟܼܘܿܣ . ܐܸܢܵܐ ܕܹܝܢ : ܠܲܤܝܵܡܵܐ ܗܵܘ̇ ܟܲܕܼ ܐܸܫܟܼܚ̇ܬܹܗ ܘܲܩ̇ܪܹܝܬܹܗ : ܐܵܘ̇ܕܝܼܬܼ ܠܐܲܠܵܗܵܐ ܕܲܬܼܪܝܼܨܵܐܝܼܬܼ ܡܵܘܕܝܵܐ ܥܹܕܬܵܐ ܕܪܗܘܿܡܹܐ ܘܲܕܼܠܵܐ ܡܘܼܡܵܐ : ܐܵܦܸܢ ܥܠܲܝ ܕܝܼܠܝ ܐ̄ܚܪܵܢܝܵܐܝܼܬܼ ܐܝܼܬܲܝܗܘܿܢ . ܐܲܦܪܸܩ ܕܹܝܢ ܡܸܢܹܗ ܐܵܦ ܠܲܪܟܵܐ ܕܐܲܦܸܤܩ̈ܘܿܦܹܐ : ܘܲܥܒܲܕܼ ܐܸܢܘܿܢ ܕܢܸܪܗܛܘܼܢ ܠܘܵܬܼ ܐܘܼܛܸܟܼܘܿܣ : ܟܲܕܼ ܡܨܲܥܲܪ ܗ̄ܘ̣ܵܐ ܐܗܵܢܘܿܢ ܕܥܲܡ ܦܠܵܘܝܵܢܘܿܣ : ܘܲܕܼܠܵܐ ܦܵܪܹܗ̄ܤܝܼܵܐ ܥ̣ܒܲܕܼ ܗ̄ܘ̣ܵܐ ܩܕܼܵܡܵܘܗܝ ܘܲܩܕܼܵܡ ܪܹ̈ܫܵܢܹܐ . ܘܡܸܬܼܪܫܵܝܘܼܸ ܡܸܬܼܪܫܹܝܢ ܗ̄ܘ̣ܵܘ : ܡܸܫܬܿܡܵܥܘܼ ܕܹܝܢ ܠܵܐ ܡܸܫܬܲܡܥܝܼܢ pb. 467 ܗ̄ܘ̣ܵܘ ܥܲܠ ܡܵܐ ܕܡܸܬܼܪܫܹܝܢ ܗ̄ܘ̣ܵܘ . ܐܸܠܵܐ ܒܨܲܥܪܵܐ ܩܵܝ̇ܡܝܼܢ ܗ̄ܘ̣ܵܘ ܥܠܲܝܗܘܢ : ܘܠܵܒܼ̇ܟܿܝܼܢ ܗ̄ܘ̣ܵܘ ܠܗܘܿܢ : ܘܐܵܠܨ̇ܝܼܢ ܗ̄ܘ̣ܵܘ ܠܗܘܿܢ . ܐܲܦܪܸܩ̣ ܕܹܝܢ ܡܸܢܹܗ ܐܵܦ ܠܲܩܠܹܝܪܘܿܣ : ܟܲܕܼ ܐܵܠܹ̇ܨ ܗ̄ܘ̣ܵܐ ܘܪܵܕܹܦ ܗ̄ܘ̣ܵܐ ܠܗܘܿܢ : ܒܐܲܝܠܹܝܢ ܕܠܵܐ ܡܸܬܼܚܲܗ̈ܒܵܢ ܗ̣̄ܘܲܝ̈ ܠܬܲܪܤܝܼܬܼܗܘܿܢ . ܘܐܲܝܠܹܝܢ ܕܲܦܩܲܕܼ ܗ̄ܘ̣ܵܐ ܕܠܵܐ ܢܸܬܿܬܼܿܒܼ̈ܥܵܢ ܡ̣ܢ ܥܹ̈ܕܵܬܼܵܐ . ܒܲܪ ܡܸܬܼܟܲܚܕܼܵܐ ܡ̣ܢ ܥܹܕܬܵܐ ܘܡ̣ܢ ܐܲܠܵܗܵܐ : ܠܗܵܠܹܝܢ ܒܚܸܡܬܼܵܐ ܒܲܥܝܼܪܵܝܬܼܵܐ ܦܩܲܕܼ ܗ̄ܘ̣ܵܐ ܕܢܸܬܼܒܿܥܘܼܢ ܡܸܢܗܘܿܢ ܥܲܡ ܨܘܿܚ̈ܝܵܬܼܵܐ ܕܠܵܐ ܡܸܫܬܲܐܠܵܢܘܼܬܼܵܐ . ܘܪ̈ܲܒܲܝ ܒܵܬܹ̈ܐ ܓܲܠܝܵܐܝܼܬܼ ܡܸܢܼܠܲܒܼܟܿܝܼܢ ܗ̄ܘ̣ܵܘ : ܘܲܒܼܟܸܢܫܹ̈ܐ ܡܸܬܼܪܫܹܝܢ ܗ̄ܘ̣ܵܘ . ܘܟܼܠ ܐܲܦܸܤܩܘܿܦܵܐ ܕܠܵܐ ܗ̄ܘ̣ܵܐ ܒܲܪ ܓܲܒܵܐ ܕܐܘܼܛܸܟܼܘܿܣ ܡܸܬܼܠܒܸܟܼ ܗ̄ܘ̣ܵܘ . ܘܟܼܠܵܗ̇ ܡܲܕܲܐܬܼܵܐ : ܕܡܸܢܹܗ ܘܡ̣ܢ ܡܲܠܟܹ̈ܐ ܕܲܩܕܼܵܡܵܘܗܝ ܐܸܫܬܲܒܼܩܲܬ̤ ܠܗܘܿܢ : ܡܸܛܠ ܩܸܢܝܵܢܹ̈ܐ ܕܥܹ̈ܕܵܬܼܗܘܿܢ : ܦܩܲܕܼ ܗ̄ܘ̣ܵܐ ܕܡ̣ܢ ܚܕܼܵܐ ܙܒܲܢ ܬܸܬܼܒܲܥ ܡܸܢܗܘܿܢ ܡܲܕܲܐܬܼܵܐ ܕܟܼܠܗܹܝܢ ܗܵܠܹܝܢ ܫܢܲܝ̈ܵܐ . ܘܠܲܐܝܠܹܝܢ ܕܐܝܼܬܲܝܗܘܿܢ ܗ̄ܘ̣ܵܘ ܪܵܘܪ̈ܒܹܐ ܐܵܘ ܡ̣ܢ ܛܘܼܗܡܵܐ ܕܐ̄ܢܵܫܵܐ ܪܵܘܪ̈ܒܹܐ : ܚܠܵ ܐܝܼܩܵܪܵܐ ܕܐܝܼܬܼ ܗ̄ܘ̣ܵܐ ܠܗܘܿܢ : ܬܵܒܲܥ̇ ܗ̄ܘ̣ܵܐ ܡܸܢܗܘܿܢ ܓܲܠܝܵܐܝܼܬܼ ܟܡܵܝܘܼܬܼܵܐ ܕܕܲܗܒܼܵܐ . ܕܲܒܼܗܹܝܢ ܒܗܵܠܹܝܢ ܐܵܦ ܠܐܘܼܤܹܒܝܼܣ ܩܛܹܐܓܼܪܵܢܵܐ ܕܐܘܼܛܸܟܼܘܿܣ : ܦܩܲܕܼ ܗ̄ܘ̣ܵܐ ܕܢܸܬܿܬܿܒܲܥ ܡܸܢܹܗ ܕܠܵܐ ܪ̈ܲܚܡܝܼܢ . ܗܵܠܹܝܢ ܓܹܝܪ ܬܲܪ̈ܬܲܝܗܹܝܢ ܐܸܬܿܬܿܤܝܼܡ ܗ̱̄ܘܲܝ̈ : ܥܲܡ ܟܠܗܹܝܢ ܡܲܚ̈ܘܵܬܼܵܐ ܕܟܲܦܢܵܐ ܘܲܕܼܚܘܼܒܵܠܵܐ ܘܕܲܫܒܼܝܼܬܼܵܐ : ܗܵܠܹܝܢ ܕܠܵܐ ܡܸܬܼܡܲܢ̈ܝܵܢ : ܘܲܥܝܒܲܕܼ ܗ̄ܘ̣ܵܐ ܠܪܹܫܵܢܘܼܬܼܵܐ ܕܪ̈ܗܘܿܡܵܝܹܐ : ܠܡܸܦܲܠ ܥܲܠ ܒܘܼܪ̈ܟܹܝܗ̇ ܘܲܠܡܸܬܿܬܲܢܵܚܘܼ . pb. 468 ܘܟܲܕܼܿ ܒܗܵܠܹܝܢ ܟܠܗܹܝܢ ܐܸܬܿܬܿܚܸܕܼ ܦܠܵܘܝܵܢܘܿܣ : ܢܵܛܲܪ ܗ̄ܘ̣ܵܐ ܠܥܹܐܕܼܵܬ ܕܦܸܨܚܸܵܐ : ܕܒܹܗ ܥܵܐܹ̇ܠ ܗ̄ܘ̣ܵܐ ܡܲܠܟܵܐ ܠܥܹܕܬܵܐ . ܠܵܐ ܕܹܝܢ ܚܵܐܲܪ ܗ̄ܘ̣ܵܐ ܒܹܗ ܐܲܝܟܼ ܒܥܸܠܕܒܼܵܒܼܵܐ : ܘܲܢܤܲܒܼ ܗ̄ܘ̣ܵܐ ܠܐܹܘܲܢܓܲܠܝܼܘܿܢ ܩܲܕܝܼܫܵܐ ܕܢܸܬܼܪܲܚܲܡ ܥܠܲܝܗܘܿܢ : ܟܲܕܼ ܟܢܝܼܫܝܼܢ ܥܲܡܹܗ ܟܠܗܘܿܢ ܐܲܦܸܩ̈ܘܿܦܹܐ ܘܲܩܠܹܝܪܘܿܣ : ܘܲܥܡ̈ܝܼܕܹܐ ܒܹܗ ܒܐܸܤܟܹܡܵܐ ܕܝܼܠܗܘܿܢ : ܟܲܕܼ ܩܵܥܹ̇ܝܢ ܥܲܡܹܗ ܥܲܡܵܐ . ܘܲܢܦܲܠ̣ ܥܲܠ ܐܲܦܵܘ̈ܗܝ ܘܲܫܕܼܵܐ ܢܲܦܫܹܗ ܒܥܹܕܬܵܐ : ܟܲܕܼ ܡܸܢܼܟܲܫܲܦ ܕܲܢܩܲܒܿܠܝܼܘܗܝ ܕܢܸܦܘܿܩ ܠܹܗ ܪܘܼܚܵܐ : ܒܲܕܼ ܤܒܲܪ ܕܡܸܬܼܟܲܚܲܕܼ ܡ̣ܢ ܐܹܘܲܢܓܲܠܝܼܘܿܢ . ܗ̤ܘ ܕܹܝܢ ܒܨܲܥܪܵܐ ܫܲܡܪܹܗ ܗ̄ܘ̣ܵܐ : ܟܲܕܼ ܡܸܢܬܼܠܲܚܲܡ ܠܹܗ ܐܲܝܟܼ ܡ̇ܢ ܕܨܲܥܲܪ ܗ̄ܘ̣ܵܐ ܕܲܥܒܲܕܼ ܠܹܗ : ܟܲܕܼ ܡܸܬܼܟܲܫܦܝܼܢ ܥܲܡܹܗ ܐܲܦܸܤܩ̈ܘܿܦܹܐ ܘܲܩܠܹܝܪܘܿܣ : ܘܲܥܡܝܼܸ̈ܕܹܐ ܟܲܕܼ ܫܕܹܝܢ ܗ̄ܘ̣ܵܘ ܥܲܠ ܐܲܪܥܵܐ : ܥܲܡ ܒܢܵܬܼ̈ ܩܵܠܹ̈ܐ ܕܥܲܡܵܐ : ܘܐܲܝܟܼ ܕܠܲܡܨܲܥܪ̈ܵܢܹܐ ܪܵܕܼܦ̇ܝܼܢ ܗ̄ܘ̣ܵܐ ܠܗܘܿܢ . ܘܲܦܤܲܩ̣ ܗ̄ܘ̣ܵܐ ܢܲܦܫܹܗ ܡ̣ܢ ܗܵܘ̇ ܙܲܒܼܢܵܐ : ܐܵܦ ܡ̣ܢ ܡܲܥܲܠܬܼܵܐ ܕܲܠܥܹܕܬܵܐ . ܘܲܦܩܲܕܼ ܗ̄ܘ̣ܵܐ ܕܥܲܡ ܨܲܥܪܵܐ ܢܼܬܿܬܿܒܲܥ ܗܵܘ̇ ܡܵܐ ܕܡܸܬܿܬܿܚܝܼܒܼ ܗ̄ܘ̣ܵܐ : ܘܠܵܐ ܬܸܼܝܼܗܸܒܼ ܠܹܗ ܡܲܓܼܪܲܬܼ ܪܘܼܚܵܐ . ܐܲܝܟܲܢܵܐ ܕܢܸܬܼܐܠܸܨ ܗ̄ܘ̣ܵܐ ܡܸܟܹܿܝܠ ܕܢܸܫܠܘܿܚ ܠܡܲܠܟܵܐ : ܕܠܲܝܬܿ ܠܹܗ ܩܸܢܝܵܢܹ̈ܐ ܡ̣ܢ ܕܝܼܠܹܗ : ܡܸܛܠ ܕܡܸܤܟܹܿܢܵܐ ܗ̄ܘ̣ . ܘܠܵܐ ܤܵܦ̇ܩܝܼܢ ܐܵܦ ܠܵܐ ܩܸܢܝܵܢܹ̈ܐ ܕܥܹܕܬܵܐ ܟܲܕܼ ܢܸܙܕܲܒܿܢܘܼܢ : ܠܲܟܼܡܵܝܘܼܬܼܵܐ ܕܕܲܗܒܼܸܵܐ ܕܡܸܬܿܬܿܒܲܥ ܗ̄ܘ̣ܵܐ ܡܸܢܹܗ . ܐܝܼܬܼ ܠܹܗ ܕܹܝܢ ܡܵܐܢܲܝ̈ ܩܘܼܕܼܫܵܐ ܕܥܹܕܬܵܐ : ܗܵܢ̇ܘܿܢ ܕܤܵܡ̣ܘ ܗ̄ܘ̣ܵܘ ܗ̤ܘ ܘܡܲܠܟܹ̈ܐ ܐܲܒܼܵܘ̈ܗܝ . ܘܐܵܠ̇ܨܵܐ ܠܝܼ ܕܐܸܤܘܿܟܼ ܐܸܢܘܿܢ : ܡܸܛܠ ܕܒܲܩܛܝܼܪܵܐ pb. 469 ܡܸܬܿܕܒܲܪ ܐ̄ܢܵܐ . ܘܗ̤ܘ ܕܹܝܢ ܐܸܡ݂ܲܪ : ܕܠܵܐ ܒܵܥܹ̇ܐ ܐ̄ܢܵܐ ܠܡܸܕܲܥ . ܐܸܢܵܐ ܕܹܝܢ ܕܲܗܒܼܵܐ ܒܵܥܹ̇ܐ ܐ̄ܢܵܐ : ܒܟܼܠ ܙܢܵܐ ܕܐܝܼܬܼ . ܘܡ̣ܢ ܗܵܕܹܐ ܐܲܚܸܬܼ ܗ̄ܘ̣ܵܐ ܠܡܵܐܢܹ̈ܐ ܕܥܹܕܬܵܐ : ܘܐܸܬܼܢܤܸܟܼܘ ܓܲܠܝܵܐܝܼܬܼ . ܐܲܝܟܼ ܕܢܸܗܘܸܐ ܒܸܟܼܝܵܐ ܘܲܩܥܵܬܼܵܬ : ܠܟܼܠ ܐܲܝܠܹܝܢ ܕܡܸܫܬܵܘܬܿܦܝܼܢ ܗ̄ܘ̣ܵܘ ܠܗܵܠܹܝܢ ܕܡܸܬܿܬܲܒܼܥܝܼܢ ܗ̄ܘ̣ܵܘ : ܐܲܝܟܼ ܐܲܝܠܹܝܢ ܕܡܸܬܼܪܡܹܝܢ ܒܲܪܕܼܘܼܦܝܵܐ . ܡ̣ܢ ܕܹܝܢ ܕܲܫܡܲܥ̣ ܗ̄ܘ̣ܵܐ ܡܲܠܟܵܐ ܗܵܠܹܝܢ ܕܲܗ̤ܘܲܝ̈ : ܝܲܬܿܝܼܪܵܐܝܼܬܼ ܐܸܬܼܚܲܡܲܬܼ ܘܩܲܫܝܵܐܝܼܬܼ ܘܒܲܥܪܝܼܪܵܐܝܼܬܼ : ܘܐܲܝܟܼ ܡ̇ܢ ܕܲܠܔܲܥܪܹܗ ܤ̣ܥܲܪ ܗܵܠܹܝܢ : ܘܲܦ̣ܩܲܕܼ ܗ̄ܘ̣ܵܐ ܕܬܸܬܼܟܲܢܲܫ ܤܘܼܢܗܵܕܘܿܣ ܬܹܒܹܠܵܝܬܼܵܐ ܠܩܘܼܒܼܐܠܹܗ : ܘܬܸܬܼܠܒܸܟܼ ܩܵܬܼܵܪܵܤܝܼܣ ܕܝܼܠܹܗ ܕܲܦܠܵܘܝܵܢܘܿܣ . ܡ̣ . ܕܹܝܢ ܕܡ̣ܢ ܟܠ ܓܲܒܼ̈ܝܼܢ ܐܸܬܼܐܠܸܨ ܗ̄ܘ̣ܵܐ ܦܠܵܘܝܵܢܘܿܣ : ܘܲܚ̣ܙܵܐ ܗ̄ܘ̣ܵܐ ܕܟܼܠ ܡܵܐ ܕܥܵܒܹ̇ܕܼ ܗ̄ܘ̣ܵܐ ܘܐܸܡܲ݁ܪ ܗ̄ܘ̣ܵܐ : ܠܥܸܕܼܠܵܝܵܐ ܕܝܼܠܹܗ ܘܲܠܪܸܫܝܵܢܹܗ ܥܵܒܹ̇ܕܼ ܗ̄ܘ̣ܵܐ ܠܹܗ : ܘܥܘܼܕܼܪܵܢܵܐ ܕܡ̣ܢ ܡܲܠܟܿܘܼܬܼܵܐ ܠܲܝܬܿ ܗ̄ܘ̣ܵܐ ܠܹܗ . ܡܸܛܠ ܓܹܝܪ ܕܐܲܝܟܼ ܕܐܵܡ̇ܪܝܼܢ ܕܒܲܓܼܒܼܝܼܬܼܵܐ ܘܒܲܚܦܝܼܛܘܼܬܼܵܠܐ ܕܚܵܬܹܗ ܗ̄ܘ̣ܵܐ : ܠܵܐ ܨܵܒܼ̇ܝܵܐ ܗ̄ܘ̣ܵܬܼ ܕܲܒܼܡܸܕܸܡ ܬܚܵܘܸܐ ܡܫܲܠܛܘܼܬܼܵܐ ܒܗܵܠܹܝܢ ܕܓܼܵܘܵܐ . ܕܲܒܼܡܲܤܒܪܵܢܘܼܬܼܵܗ̇ ܗܘ̤ܵܐ ܗ̄ܘ̣ܵܐ ܕܡܸܛܠܵܬܼܵܗ̇ ܡܸܬܼܒܿܐܸܫ ܗ̄ܘ̣ܵܐ ܠܹܗ : ܐܸܬܼܪܲܥܝܼ ܗ̄ܘ̣ܵܐ ܕܢܲܦܪܸܩ ܢܲܦܫܹܗ ܡ̣ܢ ܐܲܦܸܤܩܘܿܦܘܼܬܼܵܐ : ܘܢܹܐܙܲܠ ܠܕܲܝܪܹܗ ܘܬܲܡܵܢ ܢܕܲܝܼܪ . ܘܲܥ̣ܒܲܪ ܗ̄ܘ̣ܵܐ ܠܝܼܒܹܠܘܿܣ ܕܡܸܫܬܲܐܠܵܢܘܼܬܼܵܐ : ܘܝܲܗ̣̄ܒܼ ܗ̄ܘ̣ܵܐ . ܘܡ̣ܢ ܕܝܼܕܲܥ̣ ܗ̄ܘ̣ܵܐ ܡܲܠܟܵܐ ܕܗܵܕܹܐ ܥ̣ܒܲܕܼ ܗ̄ܘ̣ܵܐ : ܫܲܕܲܪ ܗ̄ܘ̣ܵܐ ܒܵܬܼܪܹܗ ܕܢܸܥܛܘܿܦ ܠܹܗ : ܐܲܝܟܼ ܡ̇ܢ ܕܐܵܦ ܗܵܕܹܐ ܠܡܹܐܟܲܠ ܩܲܪܨܵܐ ܕܝܼܠܹܗ ܥܲܒܼܕܵܗ̇ ܗ̄ܘ̣ܵܐ ܘܲܠܓܼܘܼܕܵܦܵܐ ܕܥܠܵܘܗܝ . ܘܕܸܐܢ ܠܵܐ ܢܸܗܦܘܿܟܼ ܠܥܹܕܼܬܹܗ : ܠܩܹܘܲܢܕܹܝܢܘܿܣ ܢܸܦܸܠ . ܠܵܐ ܗ̄ܘ̣ܵܐ pb. 470 ܠܲܡ ܓܹܝܪ ܐܲܝܟܼ ܕܲܠܒܼܝܼܫܵܬܵܟܼ ܦܸܩ̇ܕܹܬܼ ܕܬܸܗܘܸܐ ܤܘܼܢܗܵܕܘܿܣ : ܐܸܠܵܐ ܥܲܠ ܒܘܼܚܵܢܵܐ ܫܲܪܝܼܪܵܐ : ܘܡܲܡܠܸܐ ܒܠܸܒܵܐ ܕܲܫܪܵܪܵܐ ܕܐܲܝܠܹܝܢ ܕܡܸܬܼܒܲܥ̈ܝܵܢ . ܟܲܕܼ ܕܹܝܢ ܥܛܲܦ : ܒܲܪ ܫܵܥܬܹܗ ܥܲܬܸܕܼ ܗ̄ܘ̣ܵܐ ܩܟܹܐ ܓܼܪ̈ܵܢܹܐ ܟܲܕܼ ܐܵܡ̇ܪܝܼܢ : ܕܲܒܼܪܲܓܵܠܘܼܬܼܵܐ ܗܘ̤ܵܘ ܡܘܼܦܵܡ̈ܢܹܡܵܛܵܐ : ܗܵܠܹܝܢ ܕܲܗܘ̤ܵܘ ܒܐܲܦܸܤܘܿܣ ܠܘܼܩܒܲܠ ܐܘܼܛܸܟܿܘܿܣ . ܩܛܹܐܓܼܪ̈ܵܢܹܐ ܕܹܝܢ ܐܝܼܬܲܝܗܘܿܢ ܗ̄ܘ̣ܵܘ ܗܵܢ̇ܘܿܢ ܕܐܸܚܲܕܼܘ ܓܵܘܤܵܐ ܒܐܘܼܛܸܟܼܘܿܣ . ܕܗܸܢܘܿܢ ܗ̄ܘ̣ܵܘ ܕܐܲܟܼܬܸܒܼܘ ܗ̄ܘ̣ܵܘ ܗܵܠܹܝܢ ܕܐܸܤܬܿܥܲܪ ܠܩܘܼܒܼܠܹܗ : ܘܲܠܢܲܦܫܗܘܿܢ ܝܲܬܿܝܼܪܵܐܝܼܬܼ ܡܩܲܛܪܓܼܝܼܢ ܗ̄ܘ̣ܵܘ ܝܲܬܲܝܼܪ ܡ̣ܢ ܕܠܲܦܠܵܘܝܵܢܘܿܣ : ܐܲܝܟܲܢܵܐ ܕܢܸܫܬܲܒܿܚܘܼܢ ܝܲܬܿܝܼܪܵܐܝܼܬܼ ܘܠܵܐ ܢܸܬܼܿܬܿܕܝܼܢܘܼܢ . ܒܝܲܕܼ ܦܵܪܹܗ̄ܤܝܼܵܐ ܕܡ̣ܢ ܡܲܠܟܵܐ : ܟܠܗܹܝܢ ܤܵܥ̇ܪܝܼܢ ܗ̄ܘ̣ܵܘ ܒܲܩܛܝܼܪܵܬ . ܕܟܲܕܼ ܡܸܬܼܐܠܸܨ : ܕܠܵܐ ܢܸܗܘܸܐܬ ܠܹܗ ܢܦܹܐܫܵܐ ܒܟܼܠܗܹܝܢ ܩܟܹܐ ܓܼܪܵܢܘܵܬܹܗ : ܡ̣ܢ ܫܸܠܝܵܐ ܢܸܗܘܸܐ ܫܘܼܢܵܝܵܐ ܕܢܲܦܫܹܗ : ܘܢܸܬܼܡܲܗ ܘܢܹܐܒܲܕܼ . ܡܸܛܠ ܕܹܝܢ ܕܲܤܦܲܩ̣ ܗ̄ܘ̣ܵܐ ܠܲܡܩܵܘܵܝܘܼ : ܒܲܫܟܼܝܼܪ̈ܵܬܼܵܐ ܡܦܲܬܼ̈ܟܼܵܬܼܵܐ ܡܸܬܼܪܡܸܐ ܗ̄ܘ̣ܵܐ : ܘܲܕܼܠܵܐ ܤܒܲܪ ܟܠܗܹܝܢ ܤܵܥܲ݁ܪ ܗ̄ܘ̣ܵܐ . ܐܵܦ ܓܹܝܪ ܠܐܦܸܤܩ̈ܘܿܦܹܐ ܗܵܢ̇ܘܿܢ ܕܲܒܼܤܲܡܒܿܪܵܢܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܘ : ܘܙܵܕܸܩܝܼܢ ܗ̄ܘ̣ܵܘ ܕܲܒܼܛܲܟܼܤܵܐ ܕܕܲܝܵܢܹ̈ܐ ܢܸܬܿܒܼܘܼܢ ܗ̄ܘ̣ܵܘ : ܩܲܕܸܡ ܗ̄ܘ̣ܵܐ ܘܐܲܕܼܪܸܟܼ ܐܸܢܘܿܢ ܘܲܥ̣ܒܲܕܼ ܐܸܢܘܿܢ ܕܝܼܠܹܗ . ܐܲܝܟܼ ܙܢܵܐ ܕܐܲܦܸܤܩܘܿܦܵܐ ܕܐܲܢܩܘܼܪܵܐ : ܗܵܘ̇ ܕܩܹܤܲܪܝܵܐ ܕܩܵܦܵܕܘܿܩܝܼܵܐ : ܟܲܕܼ ܡܫܲܕܲܪ ܗ̄ܘ̣ܵܐ ܒܵܬܲܪܗܘܿܢ ܘܲܡܫܲܐܸܠ ܗ̄ܘ̣ܵܐ ܠܗܘܿܢ : ܐܲܝܟܼ ܡ̇ܢ ܕܟܲܪܝܵܐ ܠܹܗ ܠܐܲܝܠܹܝܢ ܕܐܸܤܬܿܥܲܪ ܥܲܠ pb. 471 ܐܘܼܛܸܟܼܝܼܣ : ܐܸܢܗ̤ܘ ܕܐܲܝܠܹܝܢ ܕܐܸܤܬܿܥܲܪ ܥܠܵܘܗܝ ܒܲܫܪܵܪܵܐ ܐܸܤܬܿܥܲܪ . ܘܕܲܡܒܲܨܪ̈ܵܢ ܗܵܠܹܝܢ ܕܐܸܤܬܿܥܲܪ ܒܤܘܼܢܗܵܕܘܿܣ : ܐܸܡܲ݁ܪ ܗ̄ܘ̣ܵܐ : ܘܲܕܼܩܲܝܵܡܝܼܢ ܐܸܢܘܿܢ ܩܟܹܐܓܼܪ̈ܵܢܹܐ : ܘܒܼܵܥܹ̇ܝܢ ܚ̄ܢܲܢ ܕܢܒܲܚܸܢ ܐܸܢܹܝܢ ܩܕܼܵܡ ܡܲܓܸܤܛܪܝܼܵܢܘܿܣ : ܘܲܩܕܼܵܡ ܕܚܠܲܬܼ ܐܲܠܵܗܵܐ ܕܲܒܼܟܼܘܿܢ . ܘܠܲܒܸܿܒܼ ܐܸܢܘܿܢ ܒܗܵܠܹܝܢ : ܕܠܵܐ ܢܩܲܒܹܠܘܼܢ ܐܲܝܠܹܝܢ ܕܲܗ̤ܘܲܝ̈ : ܐܸܠܵܐ ܢܙܲܕܩܘܼܢ ܟܠܗܹܝܢ ܠܚܸܟܼܡܬܹܗ ܕܡܲܠܟܵܐ . ܟܠܗܹܝܢ ܕܹܝܢ ܗܵܠܹܝܢ ܡܸܤܬܲܥܪ̈݁ܵܢ ܗ̣̄ܘܲܝ̈ : ܐܲܝܟܲܢܵܐ ܕܠܵܐ ܢܸܗܘܸܐ ܒܘܼܚܵܢܵܐ ܕܗܲܝܡܵܢܘܼܬܼܵܐ . ܐܸܠܵܐ ܡ̣ܢ ܐܲܝܠܹܝܢ ܕܡ̣ܢ ܠܒܲܪ ܡܸܬܼܥܲܬ̈ܕܼܵܢ ܗ̣̄ܘܲܝ̈ ܢܸܫܬܿܪܸܐ ܦܲܠܵܘܝܵܢܘܿܣ : ܘܲܕܼܠܵܐ ܒܘܼܚܵܢܵܐ ܢܩܲܒܿܠܘܼܢ ܠܗܵܠܹܝܢ ܕܐܘܼܛܸܟܼܝܼܣ . ܐܸܢܗ̤ܘ ܗܵܟܹܝܠ ܕܗܵܠܹܝܢ ܐܸܡ݂ܲܪ ܗ̄ܘ̣ܵܐ ܠܹܗ ܦܲܒܵܘܝܵܢܘܼܣ : ܘܲܕܼܡ̣ܢ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܡܫܝܼܚܵܐ : ܘܲܕܼܡ̣ܢ ܒܵܬܲܪ ܚܕܼܵܝܘܼܬܼܵܐ ܩܲܝܡܝܼܢ ܟܝܵܢܹ̈ܐ : ܐܲܝܟܼ ܐܲܝܠܹܝܢ ܕܲܕܼܠܼܵܐ ܒܘܼܠܒܵܠܵܐ ܐܸܬܼܚܲܝܲܕܼܸ . ܘܐܝܼܬܼܵ . ܗܥܝ ܒܐܲܠܵܗܘܼܬܼܵܐ ܒܲܪ ܟܝܵܢܵܐ ܕܐܲܒܼܵܐ : ܘܲܒܼܐ̄ܢܵܫܘܼܬܼܵܐ ܒܲܪ ܟܝܵܢܵܐ ܕܝܼܠܲܢ ܡ̣ܢ ܐܸܡܵܐ . ܘܗܵܠܹܝܢ ܒܲܨܲܪܘ ܐܸܢܹܝܢ ܠܲܒܼ̈ܢܵܬܼ ܩܵܠܵܘ̈ܗܝ : ܘܠܲܐܝܠܹܝܢ ܕܲܠܼܵܝܵܢܹ̈ܐ ܙܵܕܗܼܩܵܢ ܗ̣̄ܘܲܝ̈ ܫܲܚܠܸܦ̣ܘ . ܘܐܲܝܟܼ ܐܲܝܢܵܐ ܕܕܲܠܩܘܼܒܼܠܵܐ ܡܸܬܼܪܲܥܸܐ ܚܲܝܒܼܘܼܗܝ : ܥܲܠ ܥܘܼܕܼܪܵܢܵܐ ܫܵܘܹ̇ܐ ܗ̄ܘ̣ܵܐ ܓܲܒܼܪܵܐ : ܥܲܠ ܕܡܸܬܼܥܫܵܩܘܼ ܐܸܬܼܥܫܸܩ . ܐܸܢ ܕܹܝܢ ܐܲܝܟܼ ܡ̇ܢ ܕܠܵܘ ܗܵܠܹܝܢ ܐܸܡ݂ܲܪ ܫܕܼܵܐܘܼܗܝ ܗ̄ܘ̣ܵܘ : ܐܸܠܵܐ ܐܲܝܟܼ ܡ̇ܢ ܕܐܵܦ ܒܗܹܝܢ ܒܗܵܠܹܝܢ ܕܝܼܠܹܗ ܡܩܵܘܸܐ ܐܵܦ ܗܵܝܕܹܝܢ : ܟܲܕܼ ܡܵܘܕܸܐ ܕܗܵܟܲܢܵܐ ܡܸܬܼܪܲܥܸܐ : ܘܲܒܼܗܲܪ̈ܵܛܝܼܩܹܐ ܠܒܼܝܼܟܼ ܠܐܲܝܠܹܝܢ ܕܠܵܘ ܗܵܟܲܢܵܐ ܡܸܬܼܪܲܥܹܝܢ : ܠܡܵܢܵܐ ܡܲܪܦܹܝܢ ܒܘܼܚܵܢܵܐ ܕܥܠܵܘܗܝ ؟ ܘܲܠܗܵܠܹܝܢ ܕܡ̣ܢ ܠܒܲܪ ܤܵܝ̇ܡܝܼܢ ܕܐܝܼܬܼ ܒܗܹܝܢ pb. 472 ܡܲܪܒܼܪܵܐܢܘܼܬܼܵܐ : ܡܸܛܠ ܕܡ̣ܢ ܩܛܹܐܓܼܪ̈ܵܢܹܐ ܗ̤ܘܲܝ̈ ܗ̤̄ܘܲܝ̈ ܗ̄ܘܲܝ̈ . ܗܸܢܘܿܢ ܓܹܝܪ ܐܝܼܬܝܗܘܿܢ ܗ̄ܘ̣ܵܘ ܗܵܠܹܝܢ ܕܲܟܼܬܲܒܼܘ : ܘܲܚܦܝܼܛܘܼܬܼܵܐ ܤܲܓܿܝܼܐܬܼܵܐ ܥ̣ܒܲܕܼܘ ܥܲܠ ܐܲܝܠܹܝܢ ܕܡܸܬܼܒܲܚ̈ܢܵܢ . ܬܸܗܘܸܐ ܓܹܝܪ ܕܐܸܬܼܒܲܨܲܪ ܡܸܕܸܡ ܡ̣ܢ ܐܵܦܵܦܲܤܝܼܣ ܕܕܼܝܼܢܵܐ : ܐܵܘ ܡ̣ܢ ܗܵܠܹܝܢ ܡ̣ܢ ܗܵܢ̇ܘܿܢ : ܕܲܠܡܵܐ ܐܵܦ ܗܵܝ̇ ܕܡܸܢܗܘܿܢ ܐܸܫܬܿܪܝܼ ܡܸܬܼܒܲܨܵܪܘܼ ܐܸܬܼܒܲܨܪܲܬ̤ . ܠܗܵܝ̇ ܗܵܟܹܝܠ ܕܐܸܬܼܒܲܨܪܲܬ̤ : ܡܸܛܠ ܐܲܝܕܵܐ ܠܵܘ ܥܠܹܝܗ̇ ܒܲܚܸܢܬܿܘܿܢ ؟ ܒܐܲܝܠܹܝܢ ܕܫܲܪܝܼܪܵܐܝܼܬܼ ܫܪܵܐܘܼܗܝ : ܒܐܲܝܠܹܝܢ ܕܒܲܫܪܵܪܵܐ ܠܵܐ ܫܠܸܡ̣ ܗ̄ܘ̣ܵܐ ܠܗܘܿܢ . ܗܵܘ̇ ܓܹܝܪ ܕܐܵܡܲ݁ܪ ܕܲܡܒܲܨܵܪܘܼ ܒܲܨܲܪܘ ܥܠܲܝ : ܕܡܸܬܼܥܫܵܩܘܼ ܐܸܬܼܥܲܫ̇ܩܹܬܼ : ܟܵܦܲܪ ܕܢܹܐܡܲܪ ܗܵܠܹܝܢ ܕܡܸܛܠܵܬܼܗܹܝܢ ܐܸܬܼܩܲܛܪܲܓܼ ܘܐܸܫܬܿܪܝܼ . ܐܸܢ ܕܹܝܢ ܐܵܘܕܝܼ ܕܠܵܘ ܬܪܹܝܢ ܐܸܢܘܿܢ ܟܝܵܢܹ̈ܐ ܕܐܸܬܼܚܲܝܲܕܼܘ : ܘܠܵܐ ܬܘܼܒܼ ܒܲܪ ܟܝܵܢܵܐ ܗ̄ܘ̣ ܕܝܼܠܲܢ ܓܘܼܫܡܹܗ ܕܡܵܪ̈ܲܢ : ܘܐܵܦ ܗܵܫܵܐ ܡܚܵܘܸܐ ܕܩܵܐܹ̇ܡ ܒܗܹܝܢ ܟܲܕܼ ܒܗܹܝܢ . ܐܲܝܕܵܐ ܐܝܼܬܹܝܗ̇ ܗܵܝ̇ ܕܐܸܬܼܒܲܨܪܲܬ̤ : ܐܲܝܟܼ ܡ̇ܢ ܕܠܵܐ ܤܵܦ̈ܩܵܢ ܗ̣̄ܘܲܝ̈ ܗܵܠܹܝܢ ܕܲܢܚܘ̈ܝܵܢܵܝܗܝ ܒܲܪ ܪܸܥܝܵܢܵܐ ܢܘܼܟܼܪܵܝܵܐ ؟ ܐܸܠܵܐ ܒܡܸܕܸܡ ܡ̇ܢ ܟܦܲܪ ܗ̄ܘ̣ܵܐ ܡ̣ܢ ܗܵܠܹܝܢ ܕܐܸܡ݂ܲܪ : ܒܗܵܠܹܝܢ ܕܹܝܢ ܡܸܢܬܼܚܲܝܲܠ ܗ̄ܘ̣ܵܐ ܠܘܼܩܒܲܠ ܩܟܹܐ ܓܼܪ̈ܵܢܵܘܗܝ ܕܲܫܕܼܵܐܘܼܗܝ . ܗܵܕܹܐ ܗܵܟܹܝܠ ܐܸܬܼܒܲܚܢܲܬ̤ ܠܵܗ̇ ܡ̣ܢ ܟܲܕܘܼ : ܘܐܵܦ ܕܝܼܢܵܐ ܩܲܒܸܠ̣ ܗ̄ܘ̣ܵܐ . ܐܲܝܢܵܐ ܕܝܼܢܵܐ ܐܵܘ ܒܘܼܚܵܢܵܐ ܐ̄ܚܪܹܢܵܐ ܙܵܕܹܩ ܗ̄ܘ̣ܵܐ : ܝܲܬܿܝܼܪ ܡ̣ܢ ܗܵܘ̇ ܕܐܲܦܸܤܩܘܿܦܵܐ ܕܪܤܗܘܿܡܹܐ ܥܒܲܕܼ ܗ̄ܘ̣ܵܐ ؟ ܗ̤ܘ ܓܹܝܪ ܟܲܕܼ ܩܲܒܸܿܠ̣ ܗ̄ܘ̣ܵܐ ܐܲܝܠܹܝܢ ܕܐܸܤܬܿܥܲܪ ܡ̣ܢ ܬܪ̈ܲܝܗܘܿܢ ܓܲܒܹ̈ܐ : ܠܗܵܘ̇ ܡ̇ܢ ܫܲܒܲܚ̣ : ܠܗܵܘ̇ ܕܹܝܢ ܚܲܝܸܒܼ ܒܚܘܼܫܵܒܼܵܐ pb. 473 ܐܲܠܵܗܵܝܵܐ : ܘܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܦܤܲܩ̣ ܗ̄ܘ̣ܵܐ ܥܠܲܝܗܘܿܢ . ܘܡܸܛܠ ܕܐܲܚܦܲܪܘ ܠܗܘܿܢ ܡ̣ܢ ܐܲܦܸܤܩܘܿܦܵܐ ܕܪܗܘܿܡܹܐ : ܥܛܲܦ̣ܘ ܠܗܘܿܢ ܥܲܠ ܐܲܦܸܤܩܘܿܦܵܐ ܕܐܵܠܹܝܟܼܤܲܢܕܪܝܼܵܐ : ܐܲܝܟܼ ܠܘܵܬܼ ܐܲܝܢܵܐ ܕܪܵܚܹܡ ܠܡܸܪܗܲܛ ܠܘܵܬܼ ܗܵܠܹܝܢ : ܘܐܝܼܬܼܵܘܗܝ ܒܥܸܠܕܒܼܵܒܼܵܐ ܕܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܦܘܿܠܝܼܣ . ܥܲܠ ܐܲܝܠܹܝܢ ܕܐܸܬܿܥܲܪ ܒܐܲܦܸܤܘܿܣ ܥܲܠ ܦܵܠܵܘܝܵܢܘܿܣ . ܘܬܼܘܼܒܼ ܓܹܝܪ ܐܸܕܼܪܸܟܼܘ ܗ̄ܘ̣ܵܘ ܠܵܗ̇ ܠܐܲܦܸܤܘܿܣ : ܐܲܝܕܵܐ ܕܥܗ̤ܝ ܤܝܼܡܵܐ ܘܲܡܬܲܚܡܵܐ ܠܩܵܬܼܵܪܵܤܝܼܣ ܕܐܲܦܸܤܩ̈ܘܿܦܹܐ ܕܩܘܼܤܛܲܢܛܝܼܢܵܦܘܿܠܝܼܣ . ܘܬܼܘܼܒܼ ܐܸܫܬܵܘܕܝܼܘ ܗ̄ܘ̣ܵܘ ܐܲܦܸܤܩ̈ܘܿܦܹܐ ܕܐܵܠܹܟܼܤܲܢܕܪܝܼܵܐ ܘܕܲܐܦܸܤܘܿܣ : ܘܲܡܥܲܕܪܝܼܢ ܗ̄ܘ̣ܵܘ ܠܲܚܕܼܵܕܹ̈ܐ ܠܘܼܩܒܲܠ ܐܲܦܸܤܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܠܲܝܬܿ ܗ̄ܘ̣ܵܐ ܐܲܦܸܤܩܘܿܦܵܐ ܕܪܗܘܿܡܹܐ : ܘܠܵܐ ܤܵܘܬܿܒܹܗ ܕܦܲܛܪܘܿܣ ܩܲܕܝܼܫܵܐ : ܘܠܵܐ ܐܝܼܩܵܪܵܐ ܫܠܝܼܚܵܝܵܐ : ܘܠܵܐ ܪܹܫܵܐ ܪܵܚܡܵܐ ܕܪ̈ܗܘܿܡܵܝܹܵܐ . ܐܸܠܵܐ ܝܲܬܿܝܼܒܼ ܗ̄ܘ̣ܵܐ ܗܵܘ̇ ܕܐܵܠܹܟܼܤܲܢܕܪܝܼܵܐ ܒܫܘܼܠܛܵܢܵܐ : ܘܐܵܘܬܸܒܼ ܥܲܡܹܗ ܐܵܦ ܠܗܵܘ̇ ܕܐܲܦܸܤܘܿܣ . ܘܡܸܫܬܲܐܲܠ ܗ̄ܘ̣ܵܐ ܗܵܘ̇ ܕܪܗܘܿܡܹܐ : ܢܹܐܡܲܪ ܠܲܢ ܕܹܝܢ ܝܘܼܠܝܵܢܘܿܣ : ܗܵܘ̇ ܕܲܡܡܲܠܸܐ ܕܘܼܟܬܼܵܐ ܕܩܲܕܝܼܫܵܐ ܐܲܦܸܤܩܘܿܦܵܐ ܕܪܗܘܿܡܹܐ : ܐܸܢ ܗܵܘܹ̇ܿܐ ܒܲܪ ܫܲܠܡܘܼܬܼܵܐ ܕܩܲܕܝܼܫܬܼܵܐ ܤܘܼܢܗܵܕܘܿܣ : ܘܨܵܒܹ̇ܐ ܠܡܸܩܪܵܐ ܐܲܝܠܹܝܢ ܕܐܸܤܬܿܥܲܪ ܒܩܘܼܤܛܲܢܛܝܼܢܵܦܘܿܠܝܼܣ ܒܲܤܝܵܡܵܐ ܗܵܢܵܐ ؟ ܗ̤ܘ ܗܵܟܹܝܠ ܡܫܲܐܸܠ pb. 474 ܐܲܝܟܼ ܐܲܝܢܵܐ ܕܐܝܼܬܼ ܠܹܗ ܫܘܼܠܛܵܢܵܐ : ܘܲܡܡܲܠܸܠ ܟܲܕܼ ܦܵܤܹ̇ܩ ܐܵܦ ܠܘܼܩܒܲܠܗܘܿܢ . ܒܪܵܡ ܕܹܝܢ ܝܵܗ̇ܒܿܝܼܢ ܠܹܗ ܨܸܒܼܝܵܢܵܐ ܕܪܸܥܝܵܢܗܘܿܢ : ܠܵܐ ܗ̄ܘ̣ܵܐ ܕܗܵܘ̇ ܡܵܐ ܕܨܵܒܹ̇ܝܢ ܢܩܲܒܸܿܠ : ܘܠܵܐ ܬܘܼܒܼ ܕܪܹܫܵܢܘܼܬܼܵܐ ܠܗܘܿܢ ܢܸܬܿܠܝܼܗ̇ : ܐܸܠܵܐ ܕܐܸܢ ܗ̤ܘ ܕܫܵܠܹ̇ܡ ܠܹܗ ܬܲܦܸܤܩܘܿܦܵܐ ܕܪܗܘܿܡܹܐ : ܐܲܝܟܼ ܕܲܒܼܬܵܘܤܲܦܬܼܵܐ ܢܩܲܒܿܠܝܼܘܗܝ ܒܓܲܒܹܗ . ܘܐܸܢ ܕܹܝܢ ܠܵܐ : ܘܠܘܼܩܒܲܠܗܘܿܢ ܡܸܫܬܿܟܲܚ : ܐܲܝܟܼ ܕܠܲܐܝܢܵܐ ܕܐܵܦ ܠܵܐ ܒܲܚܕܵܐ ܡܢܵܬܼܵܐ ܡܫܲܠܲܛ ܢܸܕܚܩܝܼܘܗܝ . ܟܲܕܼ ܒܵܥܹ̇ܐ ܕܲܢܚܵܘܸܐ ܠܟܼܠܢܵܫ : ܕܠܵܐ ܢܚܘܼܪܘܼܢ ܒܐܲܦܸܤܩܘܿܦܵܐ ܕܕܗܘܿܡܹܐ : ܒܲܕܼ ܠܵܐ ܡܸܫܟܲܚ ܕܲܢܥܲܕܲܪ ܠܗܵܘ̇ ܕܩܘܼܤܛܲܢܛܝܼܢܵܦܘܿܠܝܼܣ . ܡ̣ܢ ܕܐܸܡܲܪ ܗ̄ܘ̣ܵܐ ܓܹܝܪ ܝܘܼܠܝܵܢܘܿܣ : ܕܲܒܼܗܵܕܹܐ ܨܵܒܹܝ̇ܢ ܚ̄ܢܲܢ : ܕܢܸܬܼܩܪܸܬ ܤܘܼܥܪܵܢܵܐ ܗܵܘ̇ ܕܐܸܤܬܿܥܲܪ : ܐܸܢܗ̤ܘ ܕܩܲܕܼܡܟܵܝܑܬܼ ܡܸܬܼܩܲܪܝܵܐ ܐܸܓܲܪܬܵܐ ܕܐܲܒܼܘܼܢ ܠܹܐܘܿܢ . ܘܡ̣ܢ ܒܵܬܼܪܹܗ ܐܸܡ݂ܲܪ ܗ̄ܘ̣ܵܐ ܗܸܠܵܪܘܿܣ ܡܫܲܡܫܵܢܵܐ ܕܩܲܕܝܼܫܵܐ ܐܲܦܸܤܩܘܿܦܵܐ ܕܪܗܘܿܡܹܐ : ܡ̣ܢ ܕܐܸܬܼܩܪܝܼܘ ܗ̄ܘ̣ܵܘ ܩܕܼܵܡܵܘܗܝ ܗܘܼܦܵܡ̈ܢܹܡܵܛܵܐ ܗܵܠܹܝܢ ܕܗܵܫܵܐ ܒܵܥܹ̇ܝܢ ܐܬܢ̄ܬܿܘܿܢ ܠܡܸܩܪܵܐ : ܗܵܝܕܹܝܢ ܫܠܲܚ ܗܵܘ̇ ܡܵܐ ܕܲܫܠܲܚ̣ . ܟܲܕܼ ܗܵܠܹܝܢ ܫܡܲܥ̣ ܗ̄ܘ̣ܵܐ : ܘܡܸܕܸܡ ܕܙܵܕܹܩ ܗ̄ܘ̣ܵܐ ܠܲܝܬܿ ܗ̄ܘ̣ܵܐ ܠܹܗ ܠܡܹܐܡܲܪ : ܦܤܲܩ̣ ܗ̄ܘ̣ܵܐ ܥܠܲܝܗܹܝܢ ܕܲܠܩܘܼܒܼܠܵܐ . ܕܗܵܕܹܐ ܠܲܡ ܐܝܼܬܹܝܗ̇ ܢܵܩܦܘܼܬܼܵܐ ܐܵܦ ܫܲܦܝܼܪܵܐ : ܕܢܸܬܼܦܲܪ̈ܵܝܵܢ ܗܵܠܹܝܢ ܕܐܸܬܿܥܲܪ : ܘܗܵܝܓܕܹܝܢ ܟܬܼܝܼ̈ܒܼܵܬܼܵܐ ܕܕܼܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܕܪܗܘܿܡܹܐ . ܒܐܲܝܕܵܐ ܐܝܼܬܹܝܗ̇ ܢܵܩܦܘܼܬܼܵܐ ܐܵܘ ܫܲܦܝܼܪܵܐ ؟ ܕܩܲܕܼܡܵܝܑܬܼ ܗܵܠܹܝܢ pb. 475 ܢܸܬܼܩܲܪ̈ܝܵܢ : ܘܗܵܝܕܹܝܢ ܗܵܠܹܝܢ : ܟܲܕܼ ܡܸܬܼܩܲܪ̈ܝܵܢ ܘܡܼܬܿܬܿܤܝܼܡ ܥܠܲܝܗܹܝܢ ܬܚܘܼܿܡܵܐ ܕܝܼܠܵܟܼ ܐܲܝܢܵܐ ܕܒܼܵܥܹ̇ܐ ܐܲܢ̄ܬܿ ؟ ܒܵܬܲܪܟܸܢ ܥܲܠ ܐܲܝܕܵܐ ܦܵܩ̇ܕܲܬܿ ܕܢܸܬܿܩܲܪ̈ܝܵܢ : ܟܲܕܼ ܐܲܬܼܪܵܐ ܠܩܸܪܝܵܢܗܹܝܢ ܠܵܐ ܡܲܪܦܸܐ ܐܲܢ̄ܬܿ ؟ ܗܵܝܕܹܝܟ ܦܵܩܹ̇ܕܼ ܐܲܢ̄ܬܿ ܕܢܸܬܼܩܲܪ̈ܝܵܢ : ܕܒܼܵܥܹ̇ܐ ܗ̣̄ܘܲܝܬܿ ܕܬܸܥܒܿܕܝܼܘܗܝ ܠܪܸܥܝܵܢܹܗ ܒܲܛܝܼܠܵܐ . ܝܵܕܲܥ̇ ܗ̣̄ܘܲܝܬܿ ܓܹܝܪ : ܝܵܕܼܥ̇ ܗ̣̄ܘܲܝܬܿ ܚܲܬܿܝܼܬܵܐܝܼܬܼ ܠܐܲܝܠܹܝܢ ܕܡ̣ܢ ܠܹܐܘܿܢ ܥܲܠ ܗܵܠܹܝܢ ܐܸܫܬܿܕܲܪ ܠܡܲܠܟܵܐ ܐܵܦ ܠܡܲܠܟܿܬܼܵܐ ܘܠܹܗ ܠܲܦ̇ܠܵܘܝܵܢܘܿܣ : ܘܕܲܠܩܘܼܒܼܾܠܵܐ ܐܸܬܲܝܬܿ ܠܐܘܼܪܚܵܐ ܐܲܝܕܵܐ ܕܲܠܟܵܐ ܡܲܝܬܿܝܵܐ ܗ̄ܘ̣ܵܬܼ : ܗܵܝ̇ ܕܠܵܗ̇ ܐܵܦ ܐܸܫܬܿܥܒܲܕܬܿ : ܘܲܫܒܲܩ̣ܬܿ ܠܗܵܝ̇ ܕܲܠܘܵܬܼ ܐܲܠܵܗܵܐ ܡܵܘܒܿܠܵܐ ܗ̄ܘ̣ܵܬܼ : ܘܲܒܼܨܝܼܪ ܝܑܼܨܦ̣ܬܿ ܕܝܼܠܵܗ̇ . ܒܨܝܼܪ ܕܹܝܢ ܐܸܡ̇ܪܹܬܼ : ܗܵܢܵܘ ܕܹܝܢ ܕܟܼܠ ܟܠܹܗ ܒܡܸܕܸܡ ܠܵܐ ܚܫܲܒܼܬܵܗ̇ : ܘܥܲܠ ܗܵܢܵܐ ܒܲܤܲܪܬܿ . ܘܲܚܛܲܦܬܿ ܐܵܦ ܠܡܵܘ̈ܡܵܬܼܵܐ ܕܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܕܲܒܼܡܵܘ̈ܡܬܼܵܐ ܕܤܘܼܪܵܕܼܵܐ ܐܵܘܡܝܵܟܼ ܗ̄ܘ̣ܵܐ : ܒܐ̄ܪ̈ܵܙܹܐ ܩܲܕܝܼ̈ܫܹܐ : ܕܠܵܐ ܬܸܬܼܚܲܦܲܛ ܥܲܠ ܩܵܬܼܵܪܵܤܝܼܣ ܕܲܦܠܵܘܝܵܢܘܿܣ : ܐܵܦ ܠܵܐ ܥܲܠ ܢܸܟܼܝܵܢܹܗ . ܙܵܕܹܩ ܠܲܡ ܠܲܡܚܵܪ : ܠܵܐ ܗ̄ܘ̣ܵܐ ܒܐܲܝܠܹܝܢ ܕܲܠܡܸܡܠܵܐ ܒܠܸܒܵܐ ܕܡܲܠܟܵܐ ܗܵܘ̈ܝܵܢ : ܐܸܠܵܐ ܒܐܲܝܠܹܝܢ ܕܲܒܼܝܲܕܼ ܗܵܠܹܝܢ ܡܸܬܿܬܿܥܝܼܪ̈ܵܢ . ܡܒܲܚܸܢ ܐ̄ܢܵܐ ܠܹܗ ܠܲܡ ܓܹܝܪ : ܘܲܡܪܲܥܸܐ ܐ̄ܢܵܐ ܠܡܲܠܟܵܐ . ܠܡܸܬܼܚܲܦܵܛܘܼ : ܠܵܐ ܗ̄ܘ̣ܵܐ ܠܚܵܘܒܿܬܼܵܐ : ܐܸܠܵܐ ܠܙܵܟܼܘܼܬܼܵܐ . ܡܸܛܠ ܕܐ̄ܚܪܵܢܝܵܐܝܼܬܼ ܠܲܡܥܲܕܵܪܘܼܬܹܗ : ܐܵܦ ܟܲܕܼ ܤܲܓܿܝܼ ܢܸܬܼܚܲܦܲܛ ܠܵܐ ܡܸܫܟܿܚܝܼܢ ܚ̄ܢܲܢ : ܟܲܕܼ ܡܸܬܼܟܲܬܲܫ ܥܲܡܹܗ ܘܡܸܬܼܚܲܡܲܬܼ ܡܲܠܟܵܐ . ܘܲܕܼܗܵܢܵܐ ܟܠܹܗ ܡܼܬܼܚܲܡܲܬܼ : ܕܲܠܡܲܪܕܘܼܬܼܵܐ ܡܸܬܼܗܦܸܟܼ : ܐܸܠܵܐ ܢܸܬܸܿܠ ܐܲܬܼܪܵܐ ܗܵܘ̇ ܕܲܡܢܝܼܚ ܠܪܘܼܓܼܙܹܗ . ܗܵܟܲܢܵܐ ܒܗܵܠܹܝܢ ܡܸܠܹ̈ܐ pb. 476 ܐܲܛܥܝܹܗ ܗ̄ܘ̣ܵܐ : ܘܥܲܒܼܕܹܗ ܗ̄ܘ̣ܵܠ ܬܚܹܝܬܼ ܐܝܼܕܹܗ . ܘܢܲܓܼܕܹܗ ܗܵܟܹܝܠ ܒܡܸܠܬܼܵܐ ܗܵܕܹܐ ܕܐܵܡܲ݁ܪ ܐܲܝܟܼ ܕܒܲܦܓܼܘܼܕܬܵܐ : ܘܩܲܒܿܠܹܗ ܗ̄ܘ̣ܵܐ : ܘܥܲܠ ܫܲܪܟܵܐ ܕܲܐ̄ܚܪ̈ܵܢܝܵܬܼܵܐ ܐܸܫܬܵܘܬܲܦ ܗ̄ܘ̣ܵܐ ܠܹܗ . ܘܡܲܩܪܸܒܼ ܗ̄ܘ̣ܵܐ ܥܲܡܹܗ : ܘܲܫܪܵܝܗܝ ܗ̄ܘ̣ܵܐ ܐܵܦ ܠܗܵܘ̇ ܘܠܲܐ̄ܚܪ̈ܵܢܹܿܐ : ܘܠܲܐܝܢܵܐ ܕܒܲܐܝܢܵܐ ܕܗ̤ܘ ܙܢܵܐ ܡܸܤܬܿܒܲܪ ܗ̄ܘ̣ܵܐ ܕܗܵܠܹܝܢ ܕܲܦܠܵܘܝܵܢܘܿܣ ܡܸܬܼܪܲܥܸܐ . ܘܥܲܠ ܗܵܠܹܝܢ : ܗܵܟܲܢܵܐ ܐܸܬܼܚܲܙܝܲܬ̤ ܠܡܲܠܟܵܐ . ܥܵܒܲ݁ܪ ܐ̄ܢܵܐ ܓܹܝܪ ܥܲܠ ܗܵܠܹܝܢ ܕܥܲܠ ܦܲܪܨܘܿܦܵܐ ܕܝܼܠܝ ܘܕܲܦܠܵܘܝܵܢܘܿܣ ܤܵܠ̈ܩܵܢ ܗ̣̄ܘܲܝ̈ : ܘܥܲܠ ܟܠܗܹܝܢ ܐܲܝܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܠܡܲܦܵܩܘܼܬܼܗܘܿܢ : ܠܐܲܝܠܹܝܢ ܕܐܵܦ ܠܵܐ ܠܡܲܚܪܵܡܘܼܬܲܢ ܒܵܥܹ̇ܝܢ . ܒܪܲܡ : ܐܵܦ ܠܹܗ ܐ̄ܚܪܵܝܑܬܼ ܒܗܹܝܢ ܟܲܕܼ ܒܗܹܝܢ ܫܪܵܐܘܼܗܝ . ܐ̄ܚܪ̈ܵܢܹܐ ܕܹܝܢ ܐܲܝܠܹܝܢ ܕܐܸܬܼܥܠܸܒܼܘ : ܕܠܵܐ ܕܝܼܢܵܐ ܐܸܫܬܿܪܝܼܘ . ܠܵܐ ܓܹܝܪ ܚ̣ܙܵܘ ܕܝܼܢܵܐ : ܘܠܵܐ ܒܹܝܬܼ ܕܝܼܢܵܐ : ܘܠܵܐ ܡܲܦܲܩ ܒܪܘܼܚܵܐ : ܘܠܵܐ ܡܸܠܬܼܵܐ ܐܸܬܼܝܲܗܒܲܬ̤ ܠܗܘܿܢ : ܐܸܠܵܐ ܠܐܲܝܢܵܐ ܕܲܫܦܲܪ ܗ̄ܘ̣ܵܐ ܠܡܲܠܟܵܐ ܘܠܐ ܘܛܸܟܼܘܿܣ : ܫܵܪܹܝܢ ܗ̄ܘ̣ܵܘ ܘܡܲܦܩܝܼܢ ܗ̄ܘ̣ܵܘ ܠܗܘܿܢ ܡ̣ܢ ܡܕܝܼ̈ܢܵܬܼܗܘܿܢ . ܘܐܝܼܬܼ ܗ̄ܘ̣ܵܐ ܠܗܘܿܢ ܡܲܦܲܩ ܒܪܘܼܚܵܐ ܤܲܓܿܝܼܐܵܐ ܠܘܵܬܼ ܒܢܲܝ̈ܢܵܫܵܐ ܥܲܠ ܗܵܘ̇ : ܗܵܠܹܝܢ ܕܡ̣ܢ ܗܵܘ̇ ܕܐܲܢܛܝܵܟܼܵܐ : ܠܗܵܘ̇ ܕܠܵܐ ܐܸܬܼܝܲܗܒܲܬ̤ ܠܹܗ ܗܵܕܹܐ . ܒܐܲܝܠܹܝܢ ܓܹܝܪ ܕܲܥ̣ܒܲܕܼ ܥܲܠ ܐ̄ܚܪ̈ܵܢܹܐ : ܒܗܹܝܢ ܡܸܟܹܝܠ ܡܸܬܼܚܢܸܩ ܗ̄ܘ̣ܵܐ ܕܠܵܐ ܥܘܼܕܼܪܵܢܵܐ : ܟܲܕܼ ܚܵܐܹ̇ܫ ܥܠܲܝܗܹܝܢ ܟܲܕܼ ܥܠܲܝܗܹܝܢ : ܘܠܵܘ ܚܠܵܦ ܐ̄ܚܪܵܢܹܐ . ܘܲܠܗܵܠܹܝܢ ܟܠܗܹܝܢ ܐܲܝܬܝܵܬܹܗ : ܗܵܝ̇ ܕܐܵܦ ܠܵܐ ܟܘܼܚܵܕܼܵܐ ܩܲܢܝܵܐ ܗ̄ܘ̣ܵܬܼ : ܗܵܢܵܘ ܕܹܝܢ ܥܵܠܘܿܒܼܘܼܬܹܗ ܘܲܥܒܲܘܪܝܵܐ ܕܡܵܘ̈ܡܵܬܹܗ : ܗܵܝ̇ ܕܠܲܝܬܿ ܡܸܢܵܗ̇ ܠܡܸܥܪܲܩ . ܥܲܒܼܕܹܗ ܗ̄ܘ̣ܵܐ ܓܹܝܪ ܠܗܵܘ̇ ܕܐܲܢܛܝܵܟܼܝܵܐ pb. 477 ܐܘܿܪܓܵܢܘܿܢ ܠܘܼܩܒܲܠ ܐܲܦܸܤܩܘܿܦܵܐ ܕܪܗܘܿܡܹܐ : ܘܠܘܼܩܒܲܠ ܐܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܕܗܵܟܲܢܵܐ ܠܲܡ ܡܸܬܼܪܲܥܸܐ ܗ̄ܘ̣ܵܐ : ܟܲܕܼ ܛܵܒܼ ܠܵܐ ܛܲܥܝܵܐ ܗ̄ܘ̣ܵܬܼ ܠܹܗ . ܕܐܸܢ ܗܵܟܲܢܵܐ ܡܸܬܼܪܲܥܸܐ ܗ̄ܘ̣ܠܵܐ : ܥܲܠ ܗܵܠܹܝܢ ܓܹܝܪ ܙܲܒܼ̈ܢܵܬܼܵܐ ܤܲܓܝܼ̈ܠܵܬܼܵܐ ܟܬܲܒܼܘ ܗ̄ܘ̣ܵܘ ܠܘܵܬܼ ܚܕܼܵܕܹ̈ܐ . ܐܸܠܵܐ ܒܪܲܡ ܒܗܵܘ̇ ܕܐܲܝܟܼ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܐܸܬܼܚܲܫܲܚ : ܒܩܲܕܝܼܫܵܐ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܐܸܬܼܚܲܫܲܚ ܗ̄ܘ̣ܵܐ ܕܹܝܢ : ܥܕܲܡܵܐ ܕܥܲܒܼܕܹܗ ܠܵܐ ܚܵܫܚܵܐ ܘܠܵܐ ܫܵܘܹ̇ܐ ܠܲܥ̇ܒܼܵܕܼܵܐ ܕܐܲܦܸܤܩܘܿܦܘܼܬܼܵܐ : ܘܐܲܡܹܝܗ ܗ̄ܘ̣ܵܐ ܘܲܫܕܼܵܝܗܝ : ܟܲܕܼ ܥܕܲܟܹܝܠ ܥܲܠ ܠܸܫܵܢܹܗ ܗ̣̄ܘܲܝ̈ ܡܵܘ̈ܡܵܬܼܵܐ . ܐܵܘ ܐܲܝܢܵܐ ܕܡܸܟܹܝܠ ܠܵܐ ܚܵܫܲܚ ܠܹܗ : ܐܵܘ ܡܸܛܠ ܕܡܸܬܼܩܲܢܲܛ ܗ̄ܘ̣ܵܐ ܡܸܢܹܗ : ܐܲܝܟܼ ܡ̇ܢ ܕܲܒܼܢܸܤܝܘܿܢܵܐ ܕܲܥܒܼܵܪ ܡܵܘ̈ܡܵܬܼܵ ܗܘ̤ܵܐ ܗ̄ܘ̣ܵܐ : ܡܸܛܠ ܗܵܢܵܐ ܫܪܵܝܗܝ ܗ̄ܘ̣ܵܐ ܒܵܗ̇ ܒܗܵܕܹܐ : ܕܒܼܐܝܼܕܼܵܗ̇ ܡܸܫܟܲܚ ܗ̄ܘ̣ܵܐ ܘܐܵܦ ܐ̄ܚܪܵܢܝܵܐܝܼܬܼ ܠܡܸܬܼܒܲܥ ܬܒܲܥܬܹܗ . ܠܵܘ ܕܹܝܢ ܒܲܠܚܘܿܕܼ ܡܸܢܹܗ ܡܼܬܼܩܲܢܲܛ ܗ̄ܘ̣ܵܐ : ܐܸܢܗ̤ܘ ܕܐܝܼܬܼ ܗ̄ܘ̣ܵܐ ܠܹܗ ܪܸܥܝܵܢܵܐ ܗܵܢܵܐ : ܐܸܠܵܐ ܐܵܦ ܡ̣ܢ ܡܲܠܟܵܐ . ܘܟܼܠܗܹܝܢ ܥܵܒܹ̇ܕܼ ܗ̄ܘ̣ܵܐ : ܕܕܲܠܡܵܐ ܟܲܕܼ ܤܵܥܲ݁ܪ ܒܹܗ ܗܵܠܹܝܢ ܟܠܗܹܝܢ ܐܲܝܟܼ ܨܸܒܼܝܵܢܹܗ : ܒܵܬܲܪܟܸܢ ܢܸܬܼܗܦܸܟܼ ܢܸܤܢܹܝܘܗܝ ܐܲܝܟܼ ܠܵܐ ܫܲܪܝܼܪܵܐ ܘܥܵܒܲ݁ܪ ܥܲܠ ܡܵܘ̈ܡܵܬܼܵܐ : ܘܲܕܼܟܼܠܗܹܝܢ ܡܸܛܠ ܢܝܵܚܵܐ ܕܗܵܘ̇ ܕܫܲܠܝܼܛ ܗ̄ܘ̣ܵܐ ܤܵܥܲ݁ܪ ܗ̄ܘ̣ܵܐ ܕܠܵܐ ܒܟܹܐܢܘܼܬܼܵܐ : ܘܗܵܝܕܹܝܢ ܢܸܤܥܘܿܪ ܐܵܦ ܠܩܘܼܒܼܠܹܗ ܘܢܲܪܡܹܝܘܗܝ . ܐܵܦ ܓܹܝܪ ܕܕܲܐܝܟܼ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ : ܥܲܠ ܐܲܦܲܝ̈ ܐܲܝܢܵܐ ܕܲܡܢܝܼܚ ܗ̄ܘ̣ܵܐ ܠܹܗ : ܕܲܡܩܲܪܸܒܼ ܗ̄ܘ̣ܵܐ ܠܹܗ ܠܘܵܬܹܗ . ܘܒܲܐܝܠܹܝܢ pb. 478 ܕܒܼܵܥܹ̇ܐ ܗ̄ܘ̣ܵܐ : ܘܲܡܥܲܕܲܪ ܗ̄ܘ̣ܵܐ ܠܹܗ : ܘܡܵܘܪܸܒܼ ܗ̄ܘ̣ܵܐ ܠܹܗ . ܘܟܼܠܗܹܝܢ ܤܵܥܲ݁ܪ ܗ̄ܘ̣ܵܐ : ܘܲܡܦܝܼܣ ܗ̄ܘ̣ܵܐܬ ܠܟܼܠܢܵܫ : ܐܲܝܟܼ ܡ̇ܢ ܕܚܘܼܒܵܐ ܩܢܸܐ ܠܘܵܬܹܗ ܠܵܐ ܡܵܝܘܿܬܼܵܐ . ܘܟܲܕܼ ܡܸܤܬܿܒܲܪ ܗ̄ܘ̣ܵܐ ܕܗܵܐ ܝܲܬܿܝܼܪ ܡܲܚܸܒܼ ܠܹܗ : ܡܵܐ ܕܦܹܐܪܵܐ ܕܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܥܵܦܹ̇ܐ ܗ̄ܘ̣ܵܐ : ܕܠܵܐ ܡܸܨܥܵܝܘܼܬܼܵܐ ܕܲܡܝܹܗ ܗ̄ܘ̣ܵܐ ܠܓܲܒܼܪܵܐ : ܘܡܸܟܹܝܠ ܗܘ̤ܵܐ ܠܹܗ ܤܵܢܐܵܐ : ܘܐܸܬܼܗܦܸܟܼ ܡܸܢܹܗ : ܘܡܲܒܼܐܸܫ ܗ̄ܘ̣ܵܐ ܠܹܗ . ܘܐܲܫܠܡܹܗ ܗ̄ܘ̣ܵܐ ܠܲܒܼܥܸܠܕܒܼܵܒܼܵܘ̈ܗܝ ܠܡܸܨܛܲܥܲܪܘܼ : ܐܲܝܟܼ ܕܲܠܓܲܒܼܪܵܐ ܕܤܲܓܿܣܝܼ ܒܝܼܫ : ܘܕܲܠܒܲܪ ܡ̣ܢ ܨܸܒܼܝܵܢܹܗ ܐܲܥܘܸܠ̣ ܗ̄ܘ̣ܵܐ : ܘܨܲܥܲܪ ܘܲܥܒܲܪ ܥܲܠ ܡܵܘ̈ܡܵܬܼܵܐ . ܘܡܸܛܠ ܗܵܢܵܐ : ܡ̣ܢ ܕܝܼܕܲܥ ܗ̄ܘ̣ܵܐ : ܐܵܦ ܠܗܵܘ̇ ܨܒܼܵܐ ܗ̄ܘ̣ܵܐ ܕܢܸܤܢܹܝܘܗܝ : ܕܒܲܐܝܠܹܝܢ ܕܐܲܥܘܸܠ̣ ܢܸܬܼܥܵܘܲܠ ܒܹܗ . ܐܲܝܟܲܢܵܐ ܕܡ̣ܢ ܗܵܠܹܝܢ ܢܸܗܘܸܐ ܡܵܪܵܐ : ܘܢܹܐܟܼܘܿܠ ܩܲܪ̈ܨܐ ܕܓܲܒܼܪܵܐ ܩܕܼܵܡ ܟܠܢܵܫ . ܘܲܕܼܗܵܠܹܝܢ ܢܤܝܼܒܼ ܗ̄ܘ̣ܵܐ ܠܹܗ ܢܸܤܝܵܢܗܹܝܢ ܠܹܗ ܠܗܵܢܵܐ : ܠܵܘ ܓܹܝܪ ܩܕܼܵܡ ܙܲܒܼܢܵܐ ܤܲܓܝܼܐܵܐ ܗ̤ܘܲܝ̈ ܗܵܠܹܝܢ . ܥܲܠ ܐܲܝܠܹܝܢ ܕܥܲܠ ܩܘܼܪܸܠܘܿܣ ܗ̤ܘܲܝ̈ : ܟܲܕܼ ܐܸܬܿܬܿܒܲܥ ܡܸܢܹܗ ܕܲܗܒܼܵܐ . ܩܘܼܪܸܠܘܿܣ ܓܹܝܪ ܗܵܘ̇ ܕܡܸܛܠܵܬܲܢ ܤܲܓܿܝܼ̈ܐܵܬܼܵܐ ܝܲܗ̣̄ܒܼ ܗ̄ܘ̣ܵܐ : ܟܲܕܼ ܥܦ̣ܵܐ ܗ̄ܘ̣ܵܐ ܦܹܐܪܵܐ ܗܵܘ̇ ܕܝܗ̣̄ܒܼ ܗ̄ܘ̣ܵܐ ܠܹܗ : ܡܸܛܠ ܕܝܵܕܲܥ̇ ܗ̄ܘ̣ܵܐ ܡܲܠܟܵܐ ܕܲܥܕܲܟܹܝܠ ܐܝܼܬܼ ܠܹܗ ܩܸܢܝܵܢܹ̈ܐ : ܘܚܲܝܵܒܼ ܗ̄ܘ̣ܵܐ ܒܲܟܼܬܼܝܼ̈ܒܼܵܬܼܵܐ ܕܲܗܒܼܵܐ ܬܪܹܝܢ ܐܲܠܦ̈ܝܼܢ ܠܝܼܛܪ̈ܝܼܢ : ܐܲܝܟܼ ܕܐܵܡ̇ܪܝܼܢ : ܥܲܠ ܐܲܝܠܹܝܢ ܕܐܸܬܿܥܲܪ ܠܘܼܩܒܲܠܝ ܕܢܸܫܬܲܪܪ̈ܵܢ . ܡܸܛܠ ܕܹܝܢ ܕܐܸܫܬܲܪܲܪ ܗ̣̄ܘܲܝ̈ : pb. 479 ܘܗܵܘ̇ ܕܤܵܡ̣ ܗ̄ܘ̣ܵܐ ܠܹܗ ܬܸܢܘܲܝ ܕܢܸܬܸܠ ܠܹܗ : ܗܵܢܵܘ ܕܹܝܢ ܝܘܿܚܲܢܵܢ : ܥ̣ܢܲܕܼ ܗ̄ܘ̣ܵܐ ܒܨܲܥܪܵܐ ܘܲܒܼܫܝܼܛܘܼܬܼܵܐ ܥܲܡ ܗܵܘ̇ ܐܲܝܢܵܐ ܕܲܥܡܲܠ̣ ܥܲܡܹܗ ܥܲܠ ܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ ܒܐܲܦܸܤܘܿܣ . ܡܸܛܠ ܕܹܝܢ ܕܐܸܬܼܹܵܐ ܗܵܘ̇ ܡܸܕܸܡ ܕܲܥܒܲܕܼ ܗ̄ܘ̣ܵܐ ܒܲܟܼܬܼܝܼ̈ܒܼܵܬܼܵܐ ܠܘܵܬܹܗ : ܕܢܸܤܲܒܼ ܐܵܦ ܗܵܠܹܝܢ ܕܦܵܫ̣ ܘܢܸܫܪܹܝܘܗܝ ܠܓܲܒܼܪܵܐ : ܡܵܢܵܐ ܥ̣ܒܲܕܼ ܗ̄ܘ̣ܵܐ ܐܲܝܟܼ ܕܐܵܡ̇ܪܝܼܢ ؟ ܟܬܲܒܼ ܠܹܗ ܐܸܓܲܪܬܵܐ ܕܚܘܼܒܵܐ ܟܲܕܼ ܡܸܬܼܟܲܫܲܦ ܠܹܗ ܕܢܸܫܡܥܝܼܘܗܝ : ܘܢܹܐܬܸܐ ܥܲܡܹܗ ܥܕܲܡܵܐ ܠܐܲܦܸܤܘܿܣ . ܡܸܛܠ ܕܐܝܼܬܼ ܠܹܗ ܢܸܕܼܪܵܐ ܥܲܠ ܐܲܦܲܝ̈ ܢܲܦܫܹܗ : ܘܥܲܠ ܐܲܦܲܝ̈ ܐܲܝܠܹܝܢ ܕܐܸܤܬܿܥܲܪ ܒܐܲܦܸܤܘܿܣ : ܕܢܵܘܒܸܿܠ ܘܲܢܫܲܡܠܸܐ ܒܹܝܬܼ ܡܵܪܝ ܝܘܿܚܲܢܵܢ : ܥܲܠ ܐܲܦܲܝ̈ ܡܵܘܬܵܐ ܕܒܼܐܝܼܕܼܵܘ̈ܗܝ . ܘܐܸܢ ܠܲܡ ܐܝܼܬܼ ܡܸܕܸܡ ܕܠܵܐ ܛܵܒܼܵܐܝܼܬܼ ܤܸܥ̇ܪܹܬܼ ܡܸܛܠ ܕܠܵܐ ܝܵܕܼܥ̇ ܗ̄ܘܹ̇ܝܬܼ : ܒܵܥܹ̇ܐ ܐ̄ܢܵܐ ܕܐܸܬܼܪܫܸܐ ܡܸܢܵܟܼ : ܘܐܸܦܘܿܥ ܠܵܟܼ ܐܝܼܩܵܪܵܐ ܕܚܲܝܵܒܼ ܐ̄ܢܵܐ ܠܵܟܼ : ܟܲܕܼ ܡܵܘܕܲܥ ܥܲܠ ܥܪܘܼܩܝܹܗ ܕܡ̣ܢ ܐܲܦܸܤܘܿܣ : ܘܥܲܠ ܐܲܝܠܹܝܢ ܕܲܥܠܵܘܗܝ ܤ̣ܥܲܪ ܗ̄ܘ̣ܵܐ : ܘܲܠܗܵܠܹܝܢ ܒܵܥܹ̇ܐ ܗ̄ܘ̣ܵܐ ܕܲܢܬܲܪܸܨ . ܡܸܛܠ ܐܲܝܠܹܝܢ ܕܚܵܕܹܝܢ ܗ̄ܘ̣ܵܘ ܒܲܥܪܘܼܩܝܹܗ ܕܡ̣ܢ ܐܲܦܸܤܘܿܣ : ܘܡܲܤܒܿܪܝܼܢ ܗ̄ܘ̣ܵܘ ܡܸܛܠ ܕܤܵܢܹ̇ܐ ܠܹܗ : ܘܥܲܠ ܐܲܦܲܝ̈ ܢܸܤܛܘܿܪܝܼܣ ܡܸܬܼܟܲܢܲܫ : ܘܒܼܵܥܹ̇ܐ ܗ̄ܘ̣ܵܐ ܠܦܘܼܢܵܝܹܗ : ܐܲܝܟܲܢܵܐ ܕܟܲܠ ܐ̄ܢܵܫ ܢܸܬܿܛܦܝܼܣ ܘܠܵܐ ܢܸܤܒܲܪ ܗܵܠܹܝܢ . ܕܠܵܐ ܟܲܕܼܸ ܒܤܲܒܼܪܵܐ ܤܪܝܼܩܵܐ ܐܝܼܬܲܝܗܘܿܢ ܢܸܗܘܘܿܢ ܕܲܠܩܘܼܒܼܠܵܐ : ܠܟܼܠܗܘܿܢ ܬܚܹܝܬܼ ܐܝܼܕܼܵܟܼ ܢܸܥܒܸܿܕܼ ܐܸܢܘܿܢ : ܗܵܘ̇ ܕܹܝܢ ܟܲܕܼ ܡܸܕܸܡ ܡ̣ܢ ܗܵܢܹܝܢ ܠܵܐ ܝܵܕܲܥ̇ ܗ̄ܘ̣ܵܐ : ܚܦܝܼܛܵܐܝܼܬܼ pb. 480 ܥܲܒܼܕܹܗ ܗ̄ܘ̣ܵܐ ܠܤܘܼܥܪܵܢܵܐ . ܘܲܡܠ̣ܵܐ ܐܸܠܦܹ̈ܐ ܡ̣ܢ ܟܠ ܨܒܼ̈ܬܝܼܢ ܘܩܘܼܪ̈ܒܵܢܝܼܢ : ܐܲܝܟܼ ܕܲܠܡܲܠܟܵܐ ܘܠܲܒܼ̈ܢܲܝ ܒܲܝܬܼܵܐ ܕܡܲܠܟܿܘܼܬܼܵܐ : ܘܲܠܟܼܗܘܿܢ ܪܹ̈ܫܵܢܹܐ ܠܦܘܼܬܼ ܛܲܟܼܤܲܝ̈ܗܘܿܢ ܘܲܠܦܘܼܬܼ ܐܝܼܩܵܪܗܘܿܢ : ܐܲܝܟܼ ܟܡܵܐ ܕܤܵܦ̇ܩܝܼܢ ܗ̄ܘ̣ܵܘ . ܘܐܸܬܼ݂ܵܐ ܗ̄ܘ̣ܵܐ ܠܐܲܦܸܤܘܿܣ : ܘܝܲܗ̣̄ܒܼ ܗ̄ܘ̣ܵܐ ܩܘܼܪ̈ܵܢܵܘܗܝ ܘܐܸܬܼܝܲܩܲܪ : ܘܐܲܬܼܡܲܗ ܗ̄ܘ̣ܵܐ ܠܟܼܠ ܐ̄ܢܵܫ . ܘܲܠܦܘܼܬܼ ܐܝܼܩܵܪܹܗ : ܒܦܘܼܡܵܐ ܕܟܼܠ ܐ̄ܢܵܫ ܐܝܼܬܼܵܘܗܝ ܗ̄ܘ̣ܵܐ . ܒܟܼܠ ܐܝܼܩܵܪ ܐܸܬܼܝܲܩܲܪ : ܐܲܝܟܲܢܵܐ ܕܝܼܬܸܒܼ ܥܲܡ ܡܲܠܟܵܐ ܒܟܼܘܼܪܤܝܵܐ ܩܲܕܼܡܵܝܵܐ : ܐܵܡܲ݁ܪ ܐ̄ܢܵܐ ܕܹܝܢ ܕܡܲܠܟܵܐ : ܒܗܵܘ̇ ܕܹܝܢ ܕܬܼܪܹܝܢ ܢܸܬܸܒܼ ܡܲܠܟܵܐ . ܘܗܵܕܹܐ ܐܵܦ ܒܹܝܬܼ ܡܲܠܟܿܘܼܬܼܵܐ ܘܲܒܼܡܲܪܟܲܒܼܬܼܵܐ ܘܲܒܼܕܹܡܘܿܤܝܼܵܐ ܗܘ̤ܵܬܼ : ܐܲܝܟܲܢܵܐ ܕܢܸܬܼܩܲܕܲܫ ܡܵܘܬܿܒܼܵܐ ܕܡܲܠܟܵܐ ܒܡܵܘܬܿܒܼܵܐ ܕܝܼܠܹܗ . ܘܡܸܛܠ ܗܵܢܵܐ : ܐܵܦ ܠܩܘܼܤܛܲܢܛܝܼܢܵܦܘܿܠܝܼܣ ܐܲܥܠܹܗ . ܐܲܝܟܲܢܵܐ ܕܐܵܦ ܐܲܚܵܘ̈ܗܝ ܕܡܲܠܟܵܐ ܘܒܹܝܬܼ ܡܲܠܟܵܐ : ܘܲܡܕܼܝܼܢ̄ܬܐ ܬܸܬܼܩܲܕܲܫ ܡ̣ܢ ܡܹܐܬܼܝܼܬܹܗ . ܡ̣ܢ ܕܹܝܢ ܕܐܵܦ ܗܵܪܟܵܐ ܡܲܠܝܼ ܗ̄ܘ̣ܵܐ ܪܸܓܲܬܼܗܘܿܢ ܕܒܼܢܲܝ̈ܢܵܫܵܐ ܒܩܘܼܪ̈ܒܵܢܹܐ : ܘܡܸܟܹܝܠ ܠܲܝܬܿ ܗ̄ܘ̣ܵܐ ܠܹܗ ܡܸܕܸܡ : ܗܵܝܕܹܝܟ ܦ̣ܩܲܕܼ ܗ̄ܘ̣ܵܐ ܕܐܸܬܿܬܿܒܲܥ ܕܲܗܒܼܵܐ ܗܘ̇ ܕܚܲܝܵܒܼ ܗ̄ܘ̣ܵܐ ܒܲܟܼܬܼܝܼ̈ܒܼܵܬܼܵܐ : ܬܪܹܝܢ ܐܲܠܦܹ̈ܐ ܠܝܼܛܪܹ̈ܐ . ܗܵܠܹܝܢ : ܕܐܵܦ ܠܵܐ ܕܢܸܟܼܦܘܿܪ ܒܗܹܝܢ ܡܸܫܟܲܚ ܗ̄ܘ̣ܵܐ . ܕܠܵܐ ܬܘܼܒܼ ܟܲܕܼ ܟܵܦܲܪ ܘܡܸܬܼܟܿܤܸܣ : ܢܸܫܬܕܸܐ ܡ̣ܢ ܐܝܼܩܵܪܹܗ : ܡ̣ܢ ܕܝܼܕܲܥ̣ ܗ̄ܘ̣ܵܐ ܕܹܝܢ ܘܐܲܪܓܸܫ ܒܚܲܫܵܐ ܕܐܸܬܼ݂ܵܐ ܗ̄ܘ̣ܵܐ ܥܠܵܘܗܝ ܕܒܼܝܼܫܬܼܵܐ ܪܲܒܿܬܼܵܐ : ܝܲܗ̣̄ܒܼ ܗ̄ܘ̣ܵܐ ܥܲܪ̈ܵܒܹܐ ܥܲܠ ܐܲܦܲܝ̈ ܗܵܠܹܝܢ : ܘܲܪܕܼܵܐ ܗ̄ܘ̣ܵܐ ܒܝܲܡܵܐ ܒܟܼܝܼܡ̈ܘܿܢܹܐ ܘܒܲܫܓܼܘܼܫܝܵܐ ܪܲܒܵܐ : pb. 481 ܘܲܥܪܲܩ̣ ܗ̄ܘ̣ܵܐ : ܕܕܲܠܡܵܐ ܢܸܦܸܠ ܒܒܼܝܼ̈ܫܵܬܼܵܐ ܐ̄ܚܪ̈ܵܢܝܵܬܼܵܐ : ܡ̣ܢ ܩܛܹܐ ܓܼܪ̈ܵܢܹܐ ܕܲܡܩܲܛܪܓܼܝܼܢ ܗ̄ܘ̣ܵܘ ܠܹܗ . . . ܐܸܠܵܐ ܬܘܼܒܼ ܠܬܲܡܵܢ ܥܵܛܹ̇ܦ ܐ̄ܢܵܐ : ܥܲܠ ܕܝܼܢܵܐ ܟܹܐܢܵܐ ܕܲܕܼܝܵܤܩܘܿܪܘܿܣ : ܗܵܘ̇ ܕܩܲܒܸܿܠ̣ ܗ̄ܘ̣ܵܐ ܡ̣ܢ ܩܘܼܪܸܠܘܿܣ ܪܹܫܵܢܘܼܬܼܵܐ ܘܤܸܢܐܬܼܵܐ ܕܠܘܼܩܒܲܠ ܐܲܦܸܤܩܘܿܦܵܐ ܕܩܘܼܤܛܲܢܛܝܢܵܦܘܿܠܝܼܣ . ܠܵܐ ܗ̄ܘ̣ܵܐ ܓܹܝܪ ܢܝܼܫܘܿܢ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܕܲܫܪܵܪܵܐ ܢܸܠܒܿܟܼܘܼܢ : ܐܸܠܵܐ ܕܟܼܠ ܐܲܝܟܲܢ ܕܗ̤ܘ ܢܸܬܼܥܲܫܢܘܼܢ . ܩܵܕܼܵܡ ܓܹܝܪ ܕܢܸܥܘܿܠ ܗ̄ܘ̣ܵܐ ܠܲܟܼܢܘܼܫܝܵܐ ܦܠܵܘܝܵܢܘܿܣ : ܐܲܝܟܼ ܕܐܵܡ̇ܪܝܼܢ : ܗ̤ܘ ܗܵܢܵܐ ܢܲܤܒܹܗ ܗ̄ܘ̣ܵܐ ܠܡܵܘܬܿܒܼܵܐ ܘܲܠܕܼܘܼܟܿܬܼܵܐ ܕܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܘܥܲܒܼܕܹܗ ܗ̄ܘ̣ܵܐ ܕܲܢܩܲܕܡܘܼܢܵܝܗܝ ܐ̄ܚܪ̈ܵܢܹܐ : ܐܲܝܟܼ ܕܢܸܬܸܒܼ ܗ̄ܘ̣ܵܐ ܒܚܲܪܬܼܵܐ : ܐܲܝܟܼ ܕܲܒܼܫܝܼܛܘܼܬܼܵܐ . ܗܵܘ̇ ܕܹܝܢ ܘܠܵܐ ܡܸܕܸܡ ܕܐܲܝܟܼ ܗܵܢܵܐ ܚܫܲܒܼ ܗ̄ܘ̣ܵܐ : ܘܝܼܬܸܒܼ ܗ̄ܘ̣ܵܐ . ܗ̤ܘ ܕܹܝܢ ܗܵܘ̇ : ܟܲܕܼ ܒܵܥܹ̇ܐ ܗ̄ܘ̣ܵܐ ܠܲܡܚܵܘܵܝܘܼ ܛܪܘܼܢܘܼܬܹܗ : ܗܵܕܹܐ ܩܲܕܼܡܵܝܑܬܼ ܐܲܙܝܼܥ ܗ̄ܘ̣ܵܐ . ܘܲܥܒܲܕܬܹܗ ܗ̄ܘ̣ܵܐ ܕܢܲܚܸܫ ܠܗܵܘ̇ ܕܪܗܘܿܡܹܐ : ܐܲܝܟܼ ܕܐܵܡ̇ܪܝܼܢ . ܘܩܵܡ̣ ܗ̄ܘ̣ܵܐ ܘܐܲܠܨܗ ܗ̄ܘ̣ܵܐ : ܘܐܲܝܬܿܝܹܗ ܘܐܵܘܬܿܒܹܗ ܥܲܠ ܟܘܼܪܤܝܹܗ ܕܝܼܠܹܗ . ܘܗܵܝܕܹܝܢ ܩܘܿܡܛܹ̈ܐ ܗܵܢܘܿܢ ܕܲܦܩܝܼܕܝܼܢ ܗ̄ܘ̣ܵܘ ܥܲܠ ܗܵܕܹܐ : ܠܐܲܦܸܤܩ̈ܘܿܦܹܐ ܐܲܝܠܹܝܢ ܕܲܟܼܢܝܼܫܝܼܢ ܗ̄ܘ̣ܵܘ ܘܒܼܵܥܹ̇ܝܢ ܗ̄ܘ̣ܵܘ ܕܲܢܛܠܠܘܼܢ ܚܠܵܦܵܘܗܝ : ܟܵܠܹ̇ܝܢ ܗ̄ܘ̣ܵܘ : ܐܲܝܟܼ ܡ̇ܢ ܕܠܲܝܬܿ ܠܗܘܿܢ ܫܘܼܠܛܵܢܵܐ ܕܲܢܡܲܠܠܘܼܢ : ܠܒܲܪ ܡ̣ܢ ܐܲܝܠܹܝܢ ܕܡܸܫܬܲܐܠܝܼܢ ܡܸܢܗܘܿܢ ܡ̣ܢ ܐܲܦܸܤܩ̈ܘܿܦܹܐ ܕܐܵܠܹܟܼܤܲܢܕܪܝܼܵܐ : ܗܵܢܵܐ ܕܐܝܼܬܼ ܠܹܗ ܫܘܼܪܵܪܵܐ ܕܲܡܫܲܠܛܘܼܬܼܐ . pb. 482 ܘܲܠܗܵܢܘܿܢ ܕܡ̣ܢ ܠܒܲܪ ܐܸܬܼ݂ܵܘ ܗ̄ܘ̣ܵܘ : ܠܤܵܗܕܘܼܬܼܵܐ ܥܲܠ ܟܠܗܹܝܢ ܐܲܝܠܹܝܢ ܕܡ̣ܢ ܩܕܼܝܼܡ ܗ̤ܘܲܝ̈ : ܘܡܸܫܟܿܚܝܼܢ ܗ̄ܘ̣ܵܘ ܠܡܲܟܵܤܘܼܬܹܗ ܠܐܘܼܛܸܟܼܝܼܣ : ܕܐܵܦ ܡ̣ܢ ܩܕܼܵܡ ܩܛܹܐ ܓܼܪܵܢܘܼܬܼܵܐ ܗܵܠܹܝܢ ܐܵܡܲ݁ܪ ܗ̄ܘ̣ܵܐ : ܠܲܡܚܵܘܵܝܘܼ ܕܠܵܐ ܐܝܼܬܹܝܗ̇ ܥܵܫܘܿܩܘܼܬܼܵܐ : ܐܵܡܲ݁ܪ ܐ̄ܢܵܐ ܕܹܝܢ ܥܠ ܚܒܼܝܼ̈ܫܹܐ ܕܒܼܕܲܝܪܵܬܼܵܐ . ܘܥܲܠ ܟܠܗܘܿܢ ܐܲܝܠܹܝܢ ܕܡܸܤܬܲܒܼܪܝܼܢ ܗ̄ܘ̣ܵܘ ܕܥܲܠ ܐܲܦܲܝ̈ ܦܵܠܵܘܝܵܢܘܿܣ ܐܸܬܼ݂ܵܘ ܗ̄ܘ̣ܵܘ : ܥܒܲܕܼܘ ܐܸܢܘܿܢ ܕܢܸܬܿܛܲܫܘܼܢ : ܘܕܲܒܼܩܸܢܛܵܐ ܢܸܗܘܘܿܢ ܡܸܛܠ ܡܹܐܬܼܝܼܬܼܗܘܿܢ . ܐܲܝܟܼ ܡ̇ܢ ܕܲܤܪܝܼܩܵܐܝܼܬܼ ܘܡܲܪܵܚܵܐܝܼܬܼ ܝܲܗ̣̄ܒܼܘ ܗ̄ܘ̣ܵܘ ܢܲܦܫܗܘܿܢ ܥܲܠ ܐܲܦܲܝ̈ ܗܵܘ̇ : ܕܐܵܦ ܡ̣ܢ ܩܘܼܤܛܲܢܛܝܼܢܵܦܘܿܠܝܼܣ ܡ̣ܢ ܡܲܠܟܵܐ ܐܸܫܬܿܪܝܼ ܗ̄ܘ̣ܵܐ . ܒܦܵܪܹܗ̄ܤܝܼܵܐ ܕܹܝܢ ܤܲܓܿܝܼܐܬܼܵܐ ܘܲܒܼܫܘܼܠܛܵܢܵܐ ܐܝܼܬܲܝܗܘܿܢ ܗ̄ܘ̣ܵܘ : ܟܠܗܘܿܢ ܐܲܝܠܹܝܢ ܕܥܲܡ ܐܘܼܛܸܟܼܝܼܣ ܕܲܝܪ̈ܵܝܹܐ ܐܝܼܬܲܝܗܘܿܢ ܗ̄ܘ̣ܵܘ . ܐܲܝܟܲܢܵܐ ܕܗܵܘ̇ ܡܵܐ ܕܒܼܵܥܹ̇ܝܢ ܗ̄ܘ̣ܵܘ ܕܲܒܼܫܘܼܠܛܵܢܵܐ ܢܸܗܘܸܐ : ܒܐܝܼܕܲܝ̈ܗܘܿܢ ܢܸܬܼܥܒܸܕܼ . ܐܲܝܟܲܢܵܐ ܕܐܵܦ ܗܸܢܘܿܢ ܠܟܼܠܗܘܿܢ ܐܲܝܠܹܝܢ ܕܡܸܫܬܵܘܕܥܝܼܢ ܗ̄ܘ̣ܵܘ ܠܗܘܿܢ : ܡܲܫܠܡܝܼܢ ܗ̄ܘ̣ܵܘ ܠܗܘܿܢ ܠܪܹ̈ܫܵܢܹܐ ܘܠܲܒܼܢܲܝ̈ ܡܕܼܝܼܢ̄ܬܐ . ܟܠ ܐ̄ܢܵܫ ܓܹܝܪ ܠܗܘܿܢ ܡܸܫܬܲܥܒܲܕܼ ܗ̄ܘ̣ܵܐ : ܘܲܡܫܲܡܫܝܼܢ ܗ̄ܘ̣ܵܘ ܠܗܘܿܢ : ܟܲܕܼ ܨܵܒܹ̇ܝܢ ܗ̄ܘ̣ܵܘ : ܘܟܲܕܼ ܠܵܐ ܨܵܒܹ̇ܝܢ ܗ̄ܘ̣ܵܘ . ܠܤܲܓܿܝܼ̈ܐܹܐ ܓܹܝܪ ܠܵܐ ܫܵܦܪܵܢ ܗ̣̄ܘܲܝ̈ ܠܗܘܿܢ ܐܲܝܠܹܝܢ ܕܡܸܤܬܲܥܪ̈ܵܢ ܗ̣̄ܘܲܝ̈ : ܐܸܠܵܐ ܡܸܬܼܐܲܠܨܝܼܢ ܗ̄ܘ̣ܵܘ ܘܒܼܵܟܹ̇ܝܢ . ܘܲܒܼܟܼܠ ܦܪܘܿܣ : ܗܵܠܹܝܢ ܕܡܸܬܼܦܲܩܕܝܼܢ ܗ̄ܘ̣ܵܘ ܤܵܥܹ̇ܪܝܼܢ . ܘܢܵܓܼܕܝܼܢ ܗ̄ܘ̣ܵܘ ܠܐ̄ܢܵܫ̈ܝܼܢ ܡܢܗܘܿܢ ܡ̣ܢ ܐܸܠܦܹ̈ܐ : ܘܡܸܢܗܘܿܢ ܡ̣ܢ ܫܘܼ̈ܩܹܐ : ܘܡܸܢܗܘܿܢ ܡ̣ܢ ܒܵܬܹ̈ܐ : ܘܡܸܢܗܘܿܢ ܡ̣ܢ ܥܹ̈ܕܼܵܬܼܵܐ ܟܲܕܼ ܡܨܲܠܹܝܢ . ܘܲܠܡܸܢܗܘܿܢ ܪܵܕܹܦܝܼܢ ܗ̄ܘ̣ܵܘ ܠܗܘܿܢ : pb. 483 ܕܢܸܥܪܩܘܼܢ . ܘܠܲܐܝܠܹܝܢ ܕܲܛܫܹܝܢ ܗ̄ܘ̣ܵܘ ܒܲܡܥܲܪܹ̈ܐ ܘܲܒܼܦܲܥܪܹ̈ܐ ܕܐܲܪܥܵܐ : ܡܒܲܨܝܢ ܗ̄ܘ̣ܵܘ ܘܲܡܚܲܦܪܝܼܢ ܒܵܬܲܪܗܘܿܢ ܒܟܼܠܵܗ̇ ܚܦܝܼܛܘܼܬܼܵܐ . ܘܲܕܲܕܸܚܠܬܼܵܐ ܗ̄ܘ̣ܵܬܼ ܤܲܓܼܿܝܼܐܬܼܵܐ ܘܲܕܩܹܘܲܢܕܹܝܢܘܿܣ : ܕܲܢܡܲܠܸܠ ܐ̄ܢܵܫ ܥܲܡ ܕܒܹܝܬܼ ܦܠܵܘܝܵܢܘܿܣ . ܡ̣ܢ ܐܲܝܠܹܝܢ ܕܲܒܼܩܘܼܒܵܐ ܥܵܡܪܝܼܢ ܗ̄ܘ̣ܵܘ : ܘܲܡܥܲܩܒܼܝܼܢ ܗ̄ܘ̣ܵܘ : ܘܐܲܝܟܼ ܓܵܫܘܿܫܹ̈ܐ ܐܝܼܬܲܗܘܿܢ ܗ̄ܘ̣ܵܘ : ܠܡܸܚܙܵܐ ܠܐܲܝܠܹܝܢ ܕܥܵܐܹ̇ܠܝܼܢ ܗ̄ܘ̣ܵܘ ܠܘܵܬܼ ܦܠܵܘܝܵܢܘܿܣ . ܘܡ̣ܢ ܗܵܕܹܐ : ܐܵܙ̇ܠܝܼܢ ܗ̄ܘ̣ܵܘ ܘܡܸܬܿܬܵܘܤܦܝܼܢ ܗ̄ܘ̣ܵܘ ܥܲܠ ܕܒܹܝܬܼ ܐܘܼܛܸܟܼܝܼܣ . ܡܸܢܗܘܿܢ ܕܹܝܢ : ܒܲܕܼ ܕܵܚ̇ܠܝܼܢ ܗ̄ܘ̣ܵܘ ܕܠܵܐ ܢܸܤܒܿܠܘܼܢ ܒܝܼ̈ܫܵܬܼܵܐ : ܘܡܸܢܗܘܿܢ : ܟܲܕܼ ܩܵܕܼܡ̇ܪܝܼܢ ܗ̄ܘ̣ܵܘ ܘܠܵܒܼ̇ܟܿܝܼܢ ܥܘܼܕܼܪܵܢܵܐ ܕܝܼܠܹܗ : ܘܐܵܡ̇ܪܝܼܢ ܗ̄ܘ̣ܵܘ ܘܲܡܕܲܓܠܝܼܢ ܤܲܓܿܝܼ̈ܐܵܬܼܵܐ . ܘܟܼܠ ܡܵܐ ܕܐܵܡ̇ܪܝܼܢ ܗ̄ܘ̣ܵܘ ܠܹܗ ܠܘܼܩܒܲܠ ܗܵܘ̇ : ܡܲܫܲܪ ܗ̄ܘ̣ܵܐ : ܘܐܲܝܟܼ ܕܲܒܼܗܲܢܝܼܐܘܼܬܼܵܐ ܡܸܬܼܐܲܡܪܵܢ ܗ̣̄ܘܲܝ̈ ܠܹܗ . ܦܪܲܫ̣ܘ ܗ̄ܘ̣ܵܘ ܕܹܝܢ ܡܸܢܹܗ ܠܐܘܼܤܹܒܝܼܣ ܐܦܸܤܩܘܿܦܵܐ ܕܕܼܘܿܪܝܼܠܝܼܣ ܕܐܝܼܬܼܵܘܗܝ ܩܛܹܐܓܼܪܵܢܵܐ ܕܐܘܼܛܸܟܼܝܼܣ ܘܠܵܐ ܫܲܒܼܩܘܼܗܝ ܗ̄ܘ̣ܵܘ ܕܢܸܥܘܿܠ ܘܢܸܦܘܿܩ ܪܘܼܚܵܐ . ܦܪܲܫ̣ܘ ܗ̄ܘ̣ܵܘ ܕܹܝܢ ܐܵܦ ܠܟܼܠܵܗ̇ ܤܘܢܗܵܕܘܿܣ : ܗܵܝ̇ ܕܫܸܡܥܲܬ̤ ܗ̄ܘ̣ܵܬܼ ܘܲܫܪܵܬܹܗ ܒܩܘܼܤܛܲܢܛܝܼܢܵܦܘܿܠܝܼܣ : ܗܵܝ̇ ܕܙܵܕܹܩ ܗ̄ܘ̣ܵܐ ܠܵܗ̇ ܕܬܹܐܡܲܪ ܥܲܡܹܗ : ܘܲܬܼܩܝܼܡ ܗܵܠܹܝܢ ܕܤܸܥܪܲܬ̤ . ܘܡ̣ܢ ܟܠ ܓܲܒܿܝܼ̈ܢ ܫܵܘܚܕܘܼܗܝ : ܘܲܠܟܼܠܗܘܿܢ ܩܛܹܐܓܼܪ̈ܵܢܵܘܗܝ ܥܵܒܼ̇ܕܝܼܢ ܗ̄ܘ̣ܵܘ : ܟܲܕܼ ܡ̣ܢ ܕܚܸܠܬܼܵܐ ܚܲܫ̣ܘ : ܕܕܲܠܡܵܐ ܢܸܤܒܿܠܘܼܢ ܒܝܼ̈ܫܬܼܵܐ . ܘܐܸܢ ܠܵܐ ܢܸܬܿܛܦܝܼܣ ܗ̄ܘ̣ܵܐ ܓܹܝܪ ܐ̄ܢܵܫ ܘܐܸܢ ܡܸܬܿܛܦܝܼܣ : ܡ̣ܢ ܟܠ ܦܪܘܿܣ ܝܑܼܕܼܝܼܥܵܐ ܗ̄ܘ̣ܵܬܼ : pb. 484 ܕܒܼܝܼ̈ܫܵܬܼܵܐ ܤܵܒܹ̇ܠ ܗ̄ܘ̣ܵܐ : ܐܸܢ ܗ̤ܘ ܕܠܵܐ ܢܕܲܓܿܠܹܗ ܠܲܦܠܵܘܝܵܢܘܿܣ : ܘܢܸܗܘܸܐ ܒܲܪ ܓܲܒܵܐ ܕܐܘܼܛܸܟܼܝܼܣ . ܗܵܟܲܢܵܐ ܕܹܝܢ ܩܲܕܸܡ̣ܘ ܤܵܡ̣ܘܼܗܝ : ܘܥܲܒܼܘܼܗܝ ܥܲܪܛܸܠܵܝܵܐ ܡ̣ܢ ܟܠ ܓܲܒܿܝܼ̈ܢ : ܘܲܕܼܠܵܐ ܤܒܲܪ ܘܲܕܼܠܵܐ ܦܵܪܹܗ̄ܤܝܼܵܐ ܐܲܩܝܼܡܘܼܗܝ : ܐܲܝܟܼ ܕܐܵܦ ܠܵܐ ܒܲܪܬܼ ܩܵܠܵܐ ܬܸܗܘܸܐ ܠܹܗ . ܟܠܗܘܿܢ ܓܹܝܪ ܥܲܬܸܕܼܘ ܢܲܦܫܗܘܿܢ : ܐܲܝܟܼ ܕܠܵܐ ܢܸܫܡܥܘܼܢܵܝܘܗܝ : ܐܸܠܵܐ ܕܲܢܚܝܒܼܘܼܢܵܝܗܝ ܡ̣ܢ ܟܠ ܦܪܘܿܣ . ܘܐܲܥܠܘܼܗܝ ܗ̄ܘ̣ܵܘ ܠܲܟܼܢܘܼܫܬܿܗܘܿܢ ܟܲܕܼ ܡܨܲܥܪܝܼܢ ܠܹܗ : ܘܠܵܐ ܫܵܒܼܩ̇ܝܼܢ ܠܹܗ ܕܢܸܦܘܿܩ ܪܘܼܚܵܐ ܥܲܠ ܐܲܝܠܹܝܢ ܕܡܸܬܼܪܫܸܐ ܗ̄ܘ̣ܵܐ . ܘܲܩܕܼܵܡ ܐܲܦܲܝ̈ܗܘܿܢ ܕܩܘܿܡܛܹ̈ܐ ܕܲܦܩܝܼܕܹܝܢ ܗ̄ܘ̣ܵܘ : ܡܙܝܼܥܝܼܢ ܗ̄ܘ̣ܵܘ ܘܡܲܬܼܘܪܝܼܢ ܠܹܗ : ܟܲܕܼ ܦܵܩ̇ܕܝܼܢ ܠܹܗ ܕܠܵܐ ܢܡܲܠܸܠ . ܘܲܒܼܪܲܡ ܫܘܼܡܥܘܼܗ̇ ܐܵܦ ܠܗܵܝ̇ ܒܲܪܬܼ ܩܵܠܵܐ ܕܡ̣ܢ ܩܛܝܼܪܵܐ ܘܡ̣ܢ ܐܘܼܠܨܵܢܵܐ ܗܵܘ̇ܝܵܐ ܗ̄ܘ̣ܵܬܼ : ܠܒܝܼܘܼܙܵܚܵܐ ܕܒܼܘܼܚܵܢܹܗ ܕܗܵܢܵܐ . ܟܲܕܼ ܓܹܝܪ ܡܸܬܼܩܪܹܝܢ ܗ̄ܘ̣ܵܘ ܗܘܼܦܵܡ̈ܢܹܡܵܛܵܐ ܕܲܗܘ̤ܵܘ ܒܩܘܼܛܲܢܛܝܼܢܵܦܘܿܠܝܼܣ ܠܘܼܩܒܲܠ ܐܘܼܛܸܟܼܝܼܣ : ܘܫܲܠܡܘܼܬܼܵܐ ܘܲܪܡܵܝ ܐܝܼܕܼܵܐ ܕܬܲܦܸܤܩ̈ܘܿܦܹܐ ܕܠܘܼܩܒܲܠ ܐܘܼܛܸܟܼܝܼܣ : ܘܩܲܕܼܡܵܝܑܬܼ ܕܤܹܠܵܘܩܘܿܣ : ܐܲܦܸܤܩܘܿܦܵܐ ܕܐܲܡܵܤܝܼܵܐ ܕܦܘܼܢܛܘܿܣ ܕܚܲܝܒܹܗ ܗ̄ܘ̣ܵܐ . ܘܠܵܐ ܒܚܲܕܼ ܛܲܟܼܤܵܐ ܕܕܲܝܵܢܘܼܬܼܵܐ ܡܒܲܚܢܝܼܢ ܗ̄ܘ̣ܵܘ : ܘܠܵܐ ܒܚܲܕܼܵܐ ܡܛܲܟܼܤܘܼܬܼܵܐ : ܐܲܝܟܼ ܕܢܸܬܼܒܿܥܘܼܢܵܝܗܝ ܠܲܡܩܲܝܵܡܘܼ ܪܡܵܝ ܐܝܼܕܹܿܗ : ܕܐܲܝܟܲܢܵܐ ܡܸܤܬܿܒܲܪ ܠܹܗ : ܘܕܸܐܢ ܬܪܝܼܨܵܐܝܼܬܼ ܐܸܬܼܐܲܡܪܲܬ̤ ܡܸܢܹܗ . ܐܸܠܵܐ ܕܠܵܐ ܒܘܼܚܵܢܵܐ ܦܵܤ̇ܩܝܼܢ ܗ̄ܘ̣ܵܘ : ܘܐܲܝܟܼ ܕܡ̣ܢ ܥܲܡܠܵܐ pb. 485 ܒܠܝܼܠܵܐ ܕܠܵܐ ܦܘܼܪܫܵܢ : ܕܐܝܼܬܼܵܘܗܝ ܕܠܵܐ ܪܹܫܵܐ ܘܲܕܼܠܵܐ ܫܘܼܥܒܵܕܼܵܐ : ܩܵܥܹ̇ܝܢ ܗ̄ܘܹ̇ܝܘ : ܕܠܵܐ ܐܝܼܬܲܝܗܹܝܢ ܕܐܲܦܸܤܩܘܿܦܵܐ ܕܐܲܡܵܤܝܼܵܐ : ܠܵܐ ܬܦܲܠܸܓܼ ܠܠܵܐ ܡܸܢܼܦܲܠܓܼܵܢܵܐ . ܐܲܝܟܲܢܵܐ ܕܡ̣ܢ ܗܵܕܹܐ ܢܲܬܼܡܗܘܼܢܵܝܗܝ ܠܓܲܒܼܪܵܐ : ܕܒܲܐܝܠܹܝܢ ܕܲܡܩܲܛܪܓܼܝܼܢ ܠܹܗ ܢܸܫܠܲܡ . ܘܡ̣ܢ ܗܵܕܹܐ ܬܲܚܘܝܼܬܼܵܐ ܢܸܥܒܿܕܘܼܢ : ܕܐܵܦ ܐ̄ܚܪ̈ܵܢܹܐ ܢܸܕܼܚܠܘܼܢ : ܘܢܸܟܼܦܪܘܼܢ ܒܐܵܦܵܦܲܤܝܼܣ ܕܲܥܒܲܕܼܘ : ܘܢܸܥܫܘܼܢܵܝܗܝ ܠܲܦܠܵܘܝܵܢܘܿܣ : ܒܚܲܕܼ ܘܒܹܗ ܟܲܕܼ ܒܹܗ ܒܲܙܢܵܐ . ܕܓܼܵܘܵܐ ܓܹܝܪ ܕܟܼܠܗܘܿܢ ܐܲܝܠܹܝܢ ܕܩܲܒܹܠܘܼܗܝ ܘܲܫܠܸܡ̣ܘ ܠܹܗ : ܐܝܼܬܹܝܗ̇ ܗ̄ܘ̣ܵܬܼ ܗܵܕܹܐ . ܡܵܕܹܝܢ ܐܵܦ ܕܝܼܢܵܐ ܕܓܼܵܘܵܐ ܙܵܕܹܩ ܗ̄ܘ̣ܵܐ ܕܢܸܗܘܸܐ : ܕܗܵܢ̇ܘܿܢ ܕܚܲܝܒܼܘܼܗܝ ܗ̄ܘ̣ܵܘ ܘܲܫܠܸܡ̣ܘ ܠܹܗ : ܘܲܗܦܲܟܼܘ ܡ̣ܢ ܪܡܵܝ ܐܝܼܕܼܵܐ ܕܐܸܬܼܥܒܸܕܼ ܠܘܼܩܒܲܠ ܐܘܼܛܸܟܼܝܼܣ . ܐܸܠܵܐ ܒܪܲܡ ܗܵܠܹܝܢ ܤܵܥ̇ܪܝܼܢ ܗ̄ܘ̣ܵܘ : ܐܲܝܟܲܢܸܐ ܕܲܢܚܵܘܘܿܢ : ܕܡ̣ܢ ܟܠ ܦܪܘܿܣ ܙܵܕܹܩ ܗ̄ܘ̣ܵܐ ܕܲܢܚܲܝܒܼܘܼܢܵܝܗܝ ܠܲܦ̇̄ܠܵܘܝܵܢܘܿܣ : ܐܲܝܟܼ ܡ̇ܢ ܕܒܲܨܲܪ ܗ̄ܘ̣ܵܐ ܡ̣ܢ ܡܸܠܲܝ̈ܗܘܿܢ ܘܲܓܼܙܵܪ ܕܝܼܢܗܘܿܢ : ܘܠܲܝܬܿ ܠܗܘܿܢ ܐ̄ܚܪܵܢܝܵܐܝܼܐܬܼ ܠܡܸܦܲܩ ܒܪܘܼܚܵܐ : ܐܸܠܵܐ ܐܸܢ ܟܲܕܼ ܢܩܲܛܪܓܼܘܼܢ ܠܲܦܠܵܘܝܵܢܘܿܣ . ܕܝܵܤܩܘܿܪܘܿܣ : ܡܫܲܡܫܵܢܵܐ ܕܒܼܘܼܚܵܢܵܐ ܗܵܢܵܐ : ܟܲܕܼ ܡܫܲܬܸܩ ܠܟܸܢܫܵܐ ܠܵܐ ܡܛܲܟܿܤܵܐ : ܒܠܵܐ ܡܛܟܿܤܘܼܬܹܗ ܩܵܥܹ̇ܐ ܗ̄ܘ̣ܵܐ : ܫܬܼܘܿܩܘ ܠܲܡ ܩܠܲܝܠ : ܢܸܫܡܲܥ ܐܵܦ ܓܘܼ̈ܕܵܦܹܐ ܐ̄ܚܪ̈ܵܢܹܐ . ܡܵܢܵܐ ܥܵܕܼܠܝܼܢ ܚ̄ܢܲܢ ܠܢܸܤܛܘܿܪܝܼܣ ܒܲܠܚܘܿܕܿ ؟ ܤܲܓܿܝܼ̈ܐܹܐ ܐܸܢܘܿܢ ܢܸܤܛܘܿܪܝܼܣ . ܚܲܕܼ ܠܵܐ ܐܲܟܿܤܹܗ ܕܗܵܠܹܝܢ ܕܝܼܠܝ ܡܸܬܼܪܲܥܸܐ : ܘܠܵܐ ܬܘܼܒܼ ܗܵܘ̇ ܐܲܪܦܝܼ ܗ̄ܘ̣ܵܐ ܕܒܼܝܼ ܢܸܥܫܩܹܗ . pb. 486 ܐܸܠܵܐ ܡ̇ܢ : ܠܝܼ ܐܵܡܲ݁ܪ ܗ̄ܘ̣ܵܐ ܐܵܦ ܠܗܵܘ̇ . ܐܵܦ ܗ̤ܘ ܓܹܝܪ ܗܵܢܵܐ : ܐܝܼܬܵܘܗܝ ܗ̄ܘ̣ܵܐ ܡ̣ܢ ܐܲܝܠܹܝܢ ܕܐܵܡ̇ܪܝܼܢ ܬܪܝܼܨܵܐܝܼܬܼ . ܒܪܲܡ ܐܵܡܲ݁ܪ ܗ̄ܘ̣ܵܐ ܕܲܐ̄ܚܪܵܢܝܬܼܵܐ ܐܵܡܲ݁ܪ ܐ̄ܢܵܐ ܐܸܢܵܐ : ܘܲܐ̄ܚܪ̈ܵܢܝܬܼܵܐ ܗ̤ܘ . ܘܟܼܵܦܲܪ ܗ̄ܘ̣ܵܐ ܕܠܵܘ ܗܸܢܹܝܢ ܗܵܠܹܝܢ ܐܵܡܲ݁ܪ ܐ̄ܢܐ : ܐܵܘ ܡܸܛܠ ܠܵܐ ܝܑܼܕܲܥܬܹܗ : ܐܵܘ ܡܸܛܠ ܕܸܚܠܬܼܵܐ . ܟܲܕܼ ܠܵܐ ܗܵܟܹܝܠ ܝܲܗ̣̄ܝܒܼ ܗ̄ܘ̣ܵܐ ܠܹܗ ܐܲܬܼܪܵܐ ܠܡܸܦܲܩ ܒܪܘܼܚܵܐ : ܩܲܕܼܡ ܗ̄ܘ̣ܵܐ ܘܚܲܝܒܹܗ . ܕܠܵܐ ܟܲܕܼ ܢܸܦܘܿܩ ܪܘܼܚܵܐ : ܢܸܬܼܩܲܝܲܡ ܫܪܵܪܵܐ ܒܐܲܝܠܹܝܢ ܕܡܸܬܼܩܲܛܪܲܓܼ ܕܠܵܐ ܐܝܼܬܲܝܗܹܝܢ ܕܢܸܤܛܘܿܪܝܼܣ : ܐܸܠܵܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܘܕܲܐܒܼ̈ܗܵܬܼܵܐ ܩܲܕܝܼ̈ܫܹܐ ܕܡ̣ܢ ܩܕܼܵܡ ܬܠܵܬܼܡܵܐܐ ܘܲܬܼܡܵܢܬܲܥܤܲܪ : ܘܕܝܼܠܗܘܿܢ ܕܲܬܼܠܵܬܼܡܵܐܐ ܘܲܬܼܡܵܢܬܲܥܤܲܪ : ܘܕܲܐܝܠܹܝܢ ܕܡ̣ܢ ܒܵܬܲܪܗܘܿܢ . ܒܟܼܠܡܸܕܸܡ ܓܹܝܪ ܡܵܛܝܵܐ ܗ̄ܘ̣ܵܬܼ ܒܐܝܼܕܼܵܘ̈ܗܝ ܠܲܡܚܵܘܵܝܘܼ : ܕܐܵܪ̈ܬܵܕܘܿܟܿܤܹܐ ܐܝܼܬܲܝܗܹܝܢ . ܕܠܵܐ ܗܵܟܹܝܠ ܟܲܕܼ ܢܸܬܼܒܲܚ̈ܢܵܢ ܗܵܠܹܝܢ : ܒܗܵܝ̇ ܕܠܵܐ ܡܸܫܟܿܚܝܼܢ ܗ̄ܘ̣ܵܘ ܠܡܸܟܼܦܲܪ ܒܗܹܝܢ ܕܠܵܐ ܐܝܼܬܝܗܹܝܢ ܕܐܵܪ̈ܬܵܘܘܿܟܿܤܹܐ : ܘܲܕܼܠܵܐ ܬܘܼܒܼ ܟܲܕܼ ܡܩܲܒܿܠܝܼܢ ܠܗܹܝܢ ܐܲܝܟܼ ܕܐܵܪ̈ܬܵܕܘܼܟܿܤܹܐ : ܢܸܫܒܿܩܘܼܢ ܠܗܵܝ̇ ܕܲܚܦܝܼܛܝܼܢ ܗ̄ܘ̣ܵܘ ܠܡܸܥܒܲܕܼ : ܠܲܡܚܝܵܒܼܘܼ ܠܲܦܠܵܘܝܵܢܘܿܣ ܘܠܲܡܙܲܟܵܝܘܼ ܠܐܘܼܛܸܟܹܐ : ܥ̣ܒܲܪܘ ܡ̣ܢ ܡܸܠܹ̈ܐ ܗܵܠܹܝܢ : ܘܥܲܠ ܐ̄ܚܪ̈ܵܢܝܬܼܵܐ ܐܸܬܼ݂ܵܘ ܠܲܡܩܲܛܪܵܓܼܘܼܬܹܗ : ܐܲܝܟܼ ܡ̇ܢ ܕܲܡܒܲܨܵܪܘܼ ܡܒܲܨܲܪ ܠܹܗ ܓܙܵܪ ܕܝܼܢܐ . ܘܝܵܗ̇ܒܿܝܼܢ ܠܹܗ ܠܥܸܠܬܼܵܐ ܗܵܕܹܐ ܠܡܲܦܲܩܒܿܪܘܼܚܵܐ : ܘܠܵܘ ܠܗܵܝ̇ ܕܡܸܛܠܵܬܼܵܗ̇ ܘܒܼܐܝܼܕܼܵܗ̇ ܡܸܬܼܦܲܪܤܸܐ ܗ̄ܘ̣ܵܐ ܩܘܼܪܸܠܘܿܣ ܘܤܘܼܢܗܵܕܘܿܣ ܕܒܐܦܸܤܘܿܣ : ܒܐܲܝܠܹܝܢ ܕܐܸܡ݂ܲܪܘ ܗ̄ܘ̣ܵܘ . ܡܠܲܩܛܝܼܢ ܗ̄ܘ̣ܵܘ ܓܹܝܪ ܗܵܢܘܿܢ ܕܒܹܝܬܼ ܩܘܼܪܸܠܘܿܣ ܘܕܐܘܼܛܸܟܼܝܼܣ : ܐܲܝܠܹܝܢ pb. 487 ܕܫܵܠ̈ܡܵܢ ܗ̣̄ܘܝ̈ ܠܗܘܿܢ ܘܲܡܓܲܒܹܿܝܢ ܗ̄ܘ̣ܵܘ ܐܲܝܠܹܝܢ ܕܫܵܦܪ̈ܵܢ ܠܗܘܿܢ . ܘܗܵܟܼܘܵܬܼ ܐܵܦ ܒܢܲܝ̈ ܓܲܒܵܐ ܕܲܠܦܵܘܝܵܢܘܿܣ : ܕܲܠܩܘܼܒܼܠܵܐ ܕܗܵܢ̇ܘܿܢ . ܩܘܼܪܸܠܘܿܣ ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܐܲܒܼܵܐ ܕܤܘܿܓܼܵܐܐ ܕܗܹܪܹ̈ܤܝܼܵܣ : ܘܗܵܠܹܝܢ ܘܗܸܢܹܝܢ ܘܲܐ̄ܚܪ̈ܵܢܝܬܼܵܐ ܐܵܡܲ݁ܪ ܗ̄ܘ̣ܵܐ ܒܵܗ̇ ܟܲܕܼ ܒܵܗ̇ . ܐܲܝܟܲܢܵܐ ܕܠܵܐ ܟܲܕܼ ܢܸܬܼܚܲܫܚܘܼܢ ܒܐܲܝܠܹܝܢ ܕܕܲܠܩܘܼܒܼܠܵܐ ܐܸܢܹܝܢ : ܢܩܝܼܡܘܼܢ ܒܐܘܼܠܨܵܢܵܐ ܠܗܵܠܹܝܢ ܕܗ̤ܘܲܝ̈ ܒܙܲܒܼܢܹܗ ܕܩܘܪܸܠܘܿܣ : ܘܠܲܐܝܠܹܝܢ ܕܲܗ̤ܘܲܝ̈ ܒܐܲܦܸܤܘܿܣ . ܘܡ̣ܢ ܐܵܢܲܢܩܹܐ ܢܩܝܼܡܘܼܢ ܠܡܸ̈ܠܲܝ ܕܝܼܠܝ : ܠܒܼܘܼܛܵܠܵܐ ܕܐܲܝܠܹܝܢ ܕܐܸܤܬܿܥܲܤ ܠܘܼܩܒܲܠܝ : ܘܠܵܐ ܢܸܗܘܸܬ ܠܗܘܿܢ ܐܲܬܼܪܵܐ ܠܐܲܝܠܹܝܢ ܕܡܸܤܬܲܥܪ̈ܵܢ ܠܘܼܩܒܲܠ ܠܦܵܘܝܵܢܘܿܣ : ܡܸܛܠ ܩܘܼܛܪܵܓܼܵܐ ܕܐܘܼܛܸܟܹܐ . ܡܸܛܠ ܗܵܠܹܝܢ : ܠܵܐ ܡܲܪܦܹܝܢ ܗ̄ܘ̣ܵܘ ܠܹܗ ܠܤܹܠܵܘܩܘܿܣ ܠܡܸܦܲܩ ܪܘܼܚܵܐ : ܘܐܵܦ ܠܲܡܩܲܝܵܡܘܼ ܠܐܲܝܠܹܝܢ ܕܐܸܬܼܟܬܸܒܼ ܡܸܢܹܗ . ܐܸܠܵܐ ܒܲܩܥܵܬܼܐ ܦܵܤܘܿܩܵܐܝܼܬܼ ܡܸܬܼܚܲܫܚܝܼܢ ܗ̄ܘ̣ܵܘ : ܐܲܝܟܲܢܐ ܕܠܵܐ ܢܲܡܪܲܚ ܐ̄ܚܪܹܢܵܐ ܠܡܸܦܲܩ ܪܘܼܚܵܐ : ܐܸܠܵܐ ܠܡܹܐܡܲܪ ܗܵܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܠܘܼܩܒܲܠ ܦܠܵܘܝܵܢܘܿܣ : ܕܲܡܒܲܨܪ̈ܵܢ ܠܹܗ ܗܵܠܹܝܢ ܕܐܸܬܿܥܲܪ ܒܲܓܼܙܵܪ ܕܝܼܢܵܐ ܕܐܘܼܛܸܟܼܝܼܣ : ܕܲܢܩܲܒܹܿܠܘܼܢ ܕܠܵܐ ܡܸܠܬܼܵܐ ܠܲܪܡܵܝ ܐܝܼܕܼܵܐ ܕܐܲܝܟܼ ܗܵܟܲܢܵܐ . ܡ̣ܢ ܗܵܠܹܝܢ ܓܹܝܪ ܐܸܬܼܝܼܕܲܥ ܗ̄ܘ̣ܵܐ ܢܝܼܫܗܘܿܢ ܠܟܼܠܢܵܫ : ܡ̣ܢ ܪܡܵܝ ܐܝܼܕܼܵܐ ܕܐܲܬܿܬܿܝܼܟܘܿܣ ܝܲܬܼܿܪܵܐܝܼܬܼ ܡܸܬܼܝܼܕܲܥ . ܐܲܬܿܬܿܝܸܟܘܿܣ ܓܹܝܪ ܓܲܒܼܪܵܐ ܗ̄ܘ̣ܵܐ ܕܩܘܼܪܝܵܝ ܗ̄ܘ̣ܵܐ ܘܲܒܼܪܝܼܪ pb. 488 ܗ̄ܘ̣ܵܐ : ܘܠܵܐ ܡܸܫܟܲܚ ܗ̄ܘ̣ܵܐ ܐܵܦ ܠܵܐ ܒܓܲܠܝ̈ܬܼܵܐ . ܡܗܲܣܡܢܵܐ ܓܹܝܪ ܐܝܼܬܼܵܘܗܝ ܗ̄ܘ̣ܵܐ : ܘܲܒܼܓܼܵܘ ܒܲܝܬܼܵܐ ܡܟܪܲܒܲܝ ܗ̄ܘ̣ܵܐ ܐܲܝܟܼ ܥܲܒܼ̈ܕܹܐ : ܘܐܸܬܼܝܼܗܸܒܼ ܗ̄ܘ̣ܵܐ ܒܒܲܝܬܼܵܐ ܪܲܒܵܐ ܕܒܹܝܬܼ ܡܲܠܟܿܘܼܬܼܵܐ . ܘܟܲܕܼ ܗܵܟܲܢܵܐ ܗܘ̤ܵܬܼ ܠܹܗ ܦܵܪ݂ܗ̄ܤܝܼܵܐ ܕܡܸܬܼܥܲܫܢܵܢܘܼܬܼܵܐ ܘܪܲܒܿܘܼܬܼܵܐ : ܒܐܲܦܸܤܩ̈ܘܿܦܹܐ ܐܸܬܼܓܿܒܼܝܼ ܗ̄ܘ̣ܵܐ : ܟܲܕܼ ܒܐܘܼܪ̈ܚܵܬܼܵܐ ܘܲܒܼܒܸܕܼܝܹ̈ܐ ܘܲܒܼܦܘܼܪ̈ܤܹܐ ܕܐܲܝܟܼ ܗܵܠܹܝܢ : ܠܵܐ ܡܕܲܪܲܫ ܗ̄ܘ̣ܵܐ ܘܠܵܐ ܡܸܤܬܲܟܲܠ ܗ̄ܘ̣ܵܐ . ܘܐܵܠܨ̇ܝܼܢ ܗ̄ܘ̣ܵܘ ܠܹܗ ܕܲܓܵܠܵܐܝܼܬܼ ܢܹܐܡܲܪ ܕܲܡܒܲܨܵܪܘܼ ܡܒܲܨܪܵܐ . ܘܗ̤ܘ ܐܵܠܹ̇ܨ ܗ̄ܘ̣ܵܐ ܠܗܘܿܢ ܕܢܹܐܡܪܘܼܢ ܘܢܵܘܕܥܘܼܢܵܝܗܝ ܠܲܩܛܝܼܪܵܐ : ܒܲܕܼ ܠܵܐ ܡܸܤܬܲܟܲܠ ܗ̄ܘ̣ܵܐ ܡ̇ܢ ܕܐܵܡ̇ܪܝܼܢ ܗ̄ܘ̣ܵܘ ܠܹܗ . ܐܲܬܿܬܿܝܼܟܘܿܣ ܓܹܝܪ ܐܲܦܸܤܦܘܿܦܵܐ ܐܸܡ݂ܲܪ ܗ̄ܘ̣ܵܐ : ܡ̣ܢ ܫܹܠܝ ܥܸܠܹ̇ܬܼ ܠܩܘܼܤܛܲܢܛܝܼܢܵܦܘܿܠܝܼܣ : ܘܚܵܪܹܬܼ ܒܫܵܡ̈ܘܿܘܿܥܹܐ : ܘܠܹܗ ܠܕܲܝܪܵܝܵܐ ܕܐܸܡܲ݁ܪ ܗ̄ܘ̣ܵܐ : ܡܵܪܝ ܐܲܪܡܵܐ ܐܝܼܕܼܵܐ . ܐܸܡܲ݁ܪ ܐ̄ܢܵܐ ܠܹܗ : ܛܹܐܘܿܣ : ܐܲܪܦܵܢܝ ܕܐܸܚܙܸܐ . ܘܫܸܡ̇ܥܹܬܼ ܡܸܢܹܗ ܟܲܕܼ ܩܵܪܹܐ ܡܸܕܸܡ ܕܓܼܵܠܵܐ . ܘܡ̣ܢ ܒܵܬܲܪ ܗܵܠܹܝܢ ܐܸܡ݂ܲܪ ܠܝܼ : ܡܵܪܝ ܐܲܪܡܵܐ ܐܝܼܕܼܵܐ . ܐܸܡ̇ܪܹܬܼ : ܠܡܲܪܡܵܝܘܼ ܐܝܼܕܼܵܐ ܠܵܐ ܡܸܫܟܲܚ ܐ̄ܢܵܐ . ܫܲܪܝܼܪܵܐܝܼܬܼ ܡ̇ܢ ܝܵܕܲܥ̇ ܐ̄ܢܵܐ : ܐܸܠܵܐ ܠܵܐ ܡܸܫܟܲܚ ܐ̄ܢܵܐ ܠܡܹܐܡܲܪ ܡܸܕܸܡ . ܒܪܲܡ ܐܵܡܲ݁ܪ ܐ̄ܢܵܐ : ܕܐܸܢ ܐ̄ܢܵܫ ܠܵܐ ܡܗܲܝܡܸܢ : ܐܲܝܟܼ ܐܲܒܼܵܗ̈ܬܼܵܐ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܕܲܒܼܢܝܼܩܵܝܼܵܐ ܘܐܲܝܟܼ ܗܵܢܘܿܢ ܕܒܲܐܸܤܘܿܣ : ܢܸܗܘܸܐ ܚܪܸܡ : ܒܗܵܢܵܐ ܥܵܠܡܵܐ ܘܲܒܼܗܵܘ̇ ܕܲܥܬܼܝܼܕܼ . ܘܲܕܼܝܵܤܩܘܿܪܵܐ : ܐܲܝܟܼ ܕܥܲܠ ܛܲܠܝܵܐ ܕܡܸܬܼܩܲܛܪܲܓܼ : ܦܵܩܹ̇ܕܼ ܗ̄ܘ̣ܵܐ ܠܹܗ ܠܐܲܬܿܬܿܝܼܟܘܿܣ ܕܢܸܟܼܦܘܿܪ ܘܲܢܕܲܓܸܠ ܢܲܦܫܹܗ . ܘܐܸܡܲ݁ܪ ܗ̄ܘ̣ܵܐ ܗ̤ܘ ܗܵܘ̇ ܡܵܐ ܕܒܼܵܥܹ̇̄ܐ ܗ̄ܘ̣ܵܐ pb. 489 ܠܡܹܐܡܲܪ : ܗܵܠܹܝܢ ܡܵܕܹܝܢ ܕܐܸܬܼܩܪܝܼ ܕܲܓܵܠܵܬܼ̈ܐ ܐܸܢܹܝܢ ܘܲܕܒܸܕܼܝܵܐ . ܘܐܲܬܿܬܿܝܼܟܘܿܣ ܠܵܐ ܝܵܕܲܥ̇ ܗ̄ܘ̣ܵܐ ܡ̇ܢ ܕܒܼܵܥܹ̇ܐ ܗ̄ܘ̣ܵܐ ܠܡܹܐܡܲܪ ܠܹܗ : ܘܐܸܡ݂ܲܪ : ܐܸܠܵܐ ܝܵܕܲܥ̇ܢܵܐ . ܡܸܛܠ ܕܪܵܡ̇ܙܝܼܢ ܗ̄ܘ̣ܵܘ ܠܹܗ ܕܢܹܐܡܲܪ ܕܲܓ̈ܠܵܬܼܵܐ ܐܸܢܹܝܢ ܘܒܸܕܼܝܵܐ : ܘܠܵܐ ܝܵܕܲܥ̇ ܗ̄ܘ̣ܵܐ ܐܲܬܿܬܿܝܼܟܘܿܣ . ܬܘܼܒܼ ܐ̄ܚܪܵܢܝܵܐܝܼܬܼ ܡܫܲܐܸܠ ܗ̄ܘ̣ܵܐ ܠܹܗ ܟܲܕܼ ܪܵܡܹܙ ܠܹܗ : ܗܵܠܹܝܢ ܠܵܐ ܐܸܡܲܪܬܿ ؟ ܘܡ̣ܢ ܡܲܚܤܸܢ ܟܲܕܼ ܕܵܩܪܝܼܢ ܠܹܗ : ܝܑܼܕܥ̣ ܗ̄ܘ̣ܵܐ ܡܵܐ ܕܒܼܵܥܹ̇ܐ ܗ̄ܘ̣ܵܐ ܡܸܢܹܗ ܕܢܹܐܡܲܪ : ܘܐܸܡ݂ܲܪ ܐܲܬܿܬܿܝܼܟܘܿܣ ܠܵܐ . ܘܬܼܘܼܒܼ ܟܲܕܼ ܒܵܥܹ̇ܝܢ ܗ̄ܘ̣ܵܘ ܕܲܢܫܲܪܪܘܼܢ ܠܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܕܢܹܐܡܲܪ : ܐܸܬܿܬܿܟܸܠ ܗ̄ܘ̣ܵܐ ܠܲܡܫܲܐܵܠܘܼܬܹܗ ܥܠܲܝܗܹܝܢ ܟܲܕܼ ܥܠܲܝܗܹܝܢ : ܐܵܡܲ݁ܪ ܗ̄ܘ̣ܵܐ ܠܲܡ ܕܝܵܤܩܘܿܪܘܿܣ : ܫܵܡ̇ܥܹܬܼ ܐܲܝܠܹܝܢ ܕܡܸܢܵܟܼ ܟܹܐܡܲܬܼ ܐܸܬܼܐܡܲܪ . ܗ̤ܘ ܐܸܡܲ݁ܪ ܗ̄ܘ̣ܵܐ ܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܠܡܹܿܐܡܲܪ ܘܲܐܡܲܠܵܦܘܼ : ܒܲܕܼ ܕܵܚܹ̇ܠ ܗ̄ܘ̣ܵܐ ܕܕܲܠܡܵܐ ܐ̄ܚܪ̈ܵܢܝܬܼܵܐ ܚܠܵܦ ܐ̄ܚܪ̈ܵܢܝܵܬܼܵܐ ܢܸܥܢܸܐ ܠܹܗ : ܘܐܲܬܿܬܿܝܼܟܘܿܣ ܐܸܡܲ݁ܪ : ܫܸܡ̇ܥܹܬܼ . ܘܲܕܝܵܤܩܘܿܪܘܿܣ ܪܡܲܙ ܠܹܗ ܟܲܕܼ ܐܵܡܲ݁ܪ : ܡܵܕܹܝܢ ܠܵܐ ܐܸܡܲܪܬܿ ܐܸܢܹܝܢ ؟ ܘܐܲܬܿܬܿܝܼܟܘܿܣ : ܟܲܕܼ ܪܵܡܹܙ ܥܲܡܹܗ ܕܡܲܠܦܵܢܹܗ : ܐܵܦ ܗ̤ܘ ܐܸܡ݂ܲܪ ܗܸܢܹܝܢ ܟܲܕܼ ܗܸܢܹܝܢ : ܠܵܐ ܐܸܡܲܪܬܿ ؟ ܗܵܟܲܢܵܐ ܐܵܦ ܩܕܼܵܡ ܡܲܠܟܵܐ : ܐܵܦ ܩܕܼܵܡ ܐ̄ܢܵܫ̈ܝܼܢ ܐ̄ܚܪܵܢܝܼܢ : ܒܵܗ̇ ܟܲܕܼ ܒܵܗ̇ ܒܲܡܥܲܬܕܘܼܬܼܵܐ ܐܸܬܼܚܲܫܲܚ ܗ̄ܘ̣ܵܐ . ܐܲܝܟܲܢܵܐ ܕܒܲܪܡܵܝ ܐܝܼܕܼܵܐ ܕܝܼܠܗܘܿܢ ܢܸܟܼܦܪܘܼܢ : ܘܠܘܼܩܒܲܠ ܦܵܠܵܘܝܵܢܘܿܣ ܕܠܵܐ ܟܘܼܚܵܕܼܵܐ ܘܲܒܼܥܵܘܠܵܐ ܢܸܤܥܪܘܼܢ . ܗܵܠܹܝܢ ܡ̇ܢ ܕܡ̣ܢ ܗܵܢܘܿܢ : ܕܠܵܐ ܒܘܼܚܵܢܵܐ pb. 490 ܡܩܲܒܸܿܠ ܗ̄ܘ̣ܵܐ . ܗܵܠܹܝܢ ܕܹܝܢ ܕܡ̣ܢ ܩܛܝܼܪܵܐ ܡܸܬܼܐܲܡܪܵܢ ܗ̣̄ܘܲܝ̈ ܕܲܡܒܲܨܪ̈ܵܢ ܐܸܢܹܝܢ : ܕܠܵܐ ܦܘܼܠܵܓܼܵܐ ܡܩܲܒܸܿܠ ܗ̄ܘ̣ܵܐ ܠܗܹܝܢ . ܒܵܥܹ̇ܐ ܗ̄ܘ̣ܵܐ ܕܹܝܢ ܕܢܹܐܡܲܪ ܠܘܼܩܒܲܠܗܘܿܢ ܦܠܵܘܝܵܢܘܿܣ : ܘܟܲܕܼ ܛܵܒܼ ܒܐܘܼܠܨܵܢܵܐ ܕܐܲܝܟܼ ܗܵܢܵܐ ܘܒܲܩܛܝܪܵܐ ܐܝܼܬܼܵܘܗܝ ܗ̄ܘ̣ܵܐ : ܠܵܐ ܡܲܪܦܹܝܢ ܗ̄ܘ̣ܵܘ ܠܹܗ . ܐܸܠܵܐ ܡܵܚܹ̇ܝܢ ܗ̄ܘ̣ܵܘ ܠܹܗ : ܐܲܝܟܼ ܕܐܵܡ̇ܪܝܼܢ ܩܘܿܡܛܹ̈ܐ : ܕܐܵܦ ܠܵܐ ܡܡܲܠܵܠܘܼ ܡܢܲܠܸܠ : ܥܕܲܡܵܐ ܕܢܸܫܬܿܡܠܸܐ ܪܡܵܝ ܐܝܼܕܼܵܐ ܕܲܥܠܵܘܗܝ . ܘܗܵܟܲܢܵܐ ܢܸܫܬܲܪܪ̈ܵܢ ܗܵܠܹܝܢ ܕܐܘܼܛܸܟܼܝܼܣ : ܘܢܸܫܩܘܿܠ ܫܘܼܠܵܡܵܐ ܗܵܘ̇ ܡܵܐ ܕܲܚܦܝܼܛܝܼܢ ܗ̄ܘ̣ܵܘ ܥܠܵܘܗܝ . ܐܲܝܟܼ ܕܥܲܠ ܡܝܼܬܼܵܐ ܓܹܝܪ ܡܸܟܹܝܠ ܟܢܝܼܫܝܼܢ ܗ̄ܘ̣ܵܘ . ܟܲܕܼ ܓܹܝܪ ܡܸܢܼܩܪܸܐ ܗܵܘ̇ ܡܵܐ ܕܐܸܤܬܿܥܲܪ ܒܗܘܼܦܵܡ̈ܢ݂ܡܵܛܵܐ ܠܘܼܩܒܲܠ ܐܘܼܛܸܟܼܝܼܣ : ܘܐܵܡܲ݁ܪ ܗ̄ܘ̣ܵܐ ܠܘܼܩܒܲܠܗܘܿܢ ܦܠܵܘܝܵܢܘܿܣ : ܐܵܡ̇ܪܝܼܢ ܗ̄ܘ̣ܵܘ ܕܲܡܕܲܓܵܠܘܼ ܡܕܲܓܸܠ ܗܵܢܵܐ ܒܲܪܡܵܝ ܐܝܼܕܼܵܐ ܕܝܼܠܲܢ . ܘܡܵܚܹ̇ܝܢ ܗ̄ܘ̣ܵܘ ܠܹܗ : ܐܲܝܟܼ ܕܐܵܡ̇ܪܝܼܢ . ܗܵܝܕܹܝܢ ܡ̣ܢ ܒܵܬܲܪ ܕܐܸܫܬܲܪܲܪ ܓܙܵܪ ܕܼܝܼܢܵܐ ܘܐܵܦܦܲܤܝܼܣ ܕܲܥܠܵܘܗܝ ܐܲܝܟܼ ܕܲܫܦܲܪ ܠܗܘܿܢ : ܦܲܩܕܹܗ ܗ̄ܘ̣ܵܐ ܕܝܵܤܩܘܿܪܘܿܣ ܠܲܡܡܲܠܠܵܘܼ ܘܐܸܡ݂ܲܪ : ܐܸܢܗ̤ܘ ܕܝܵܕܲܥ̇ ܡܸܕܸܡ ܪܵܚܹܡ ܐܲܠܵܗܵܐ ܠܦܵܘܝܵܢܘܿܣ ܐܲܦܸܤܩܘܿܦܵܐ ܕܥܵܕܲܪ ܠܹܗ : ܢܹܐܡܲܪ ܒܲܟܼܬܼܝܼ̈ܒܼܵܬܐ . ܡܵܢܵܐ ܙܵܕܹܩ ܗ̄ܘ̣ܵܐ ܠܹܗ ܕܢܹܐܡܲܪ : ܠܗܵܘ̇ ܕܲܒܼܟܼܠܗܹܝܢ ܝܵܕܲܥ̇ ܗ̄ܘ̣ܵܐ ܕܡ̣ܢ ܩܛܝܼܪܵܐ ܕܐܲܝܟܼ ܗܵܢܵܐ ܐܸܤܪܬܿܠܝܼ̈ ܗ̣̄ܘܲܝ̈ ܡܸܠܵܘ̈ܗܝ ܟܹ̈ܐܢܵܬܼܵܐ : ܘܡܸܟܹܝܠ ܐܲܝܟܼ ܕܒܲܫܥܵܬܼܵܐ ܦܵܩ̇ܕܝܼܢ ܗ̄ܘ̣ܵܐ ܠܹܗ ܠܡܹܐܡܲܪ : ܝܲܬܿܝܼܪ ܡ̣ܢ ܗܵܘ̇ ܡܵܐ ܕܐܸܡܲܪ ܗ̄ܘ̣ܵܐ : ܕܐܸܚܲܕܬܿ ܒܐܲܦܲܝ̈ ܟܠܗܹܝܢ ܡܸܠܲܝ̈ ܟܹ̈ܐܢܵܬܼܵܐ : ܒܗܵܝ̇ ܕܲܠܟܼܠܵܗ̇ ܥܵܫܘܿܩܘܼܬܼܵܐ ܩܲܒܸܿܠܬܿ ܥܠܲܝ ܕܠܵܐ ܦܘܼܠܵܓܼܵܐ ؟ pb. 491 ܐܸܠܵܐ ܐܲܝܟܲܢܵܐ ܕܬܸܬܼܚܵܘܸܐ ܐܵܦ ܗܵܕܹܐ ܕܕܲܫܥܵܬܼܵܐ ܗ̄ܘ̣ܵܬܼ : ܠܡܲܦܵܢܘܼܬܼܵܐ ܕܒܲܐܝܢܵܐ ܙܢܵܐ ܚܒܲܫ̣ܘ : ܠܟܼܠܗܹܝܢ ܡܸܠܵܘ̈ܗܝ ܟܹ̈ܐܢܵܬܼܵܐ : ܐܵܦ ܟܲܕܼ ܠܵܐ ܨܵܒܹ̇ܝܢ : ܤܵܡ̣ܘ ܗ̄ܘ̣ܵܘ ܒܗܘܼܦܵܡ̈ܢ݂ܡܵܛܵܐ . ܕܐܸܡ݂ܲܪ ܕܝܵܤܩܘܿܪܘܿܣ ܠܘܵܬܼ ܦܠܵܝܵܢܘܿܣ : ܝܵܕܼܥܵܐ ܤܘܼܢܥܗܵܕܘܿܣ ܩܲܕܼܝܼܫܬܼܵܐ ܐܸܢ ܐܸܡ̇ܕܹܬܼ ܒܐܲܦܲܝ̈ܟ . ܘܲܦܠܵܘܝܵܢܘܿܣ ܓܲܠܝܵܐܝܼܬܼ ܐܲܡܪܹܗ ܠܲܩܛܝܼܪܵܐ ܕܲܗܘ̤ܵܐ ܒܹܗ : ܕܠܵܐ ܐܸܫܬܲܒܼܩܹ̇ܬܼ ܘܠܵܐ ܐܸܬܼܦܤܸܣ ܠܝܼ ܐܵܦ ܠܵܐ ܠܲܡܡܠܵܠܘܼ . ܘܐܲܝܟܼ ܕܬܸܬܼܝܼܕܲܥ ܕܲܒܼܒܼܘܼܙܵܚܵܐ ܗ̤ܘܲܝ̈ ܐܲܝܠܹܝܢ ܕܡܸܬܿܐܲܡܪ̈ܲܢ : ܐܵܡܲ݁ܪ ܗ̄ܘ̣ܵܐ : ܐܸܡܲܪ ܐܲܝܠܹܝܢ ܕܥܵܕܼܪ̈ܵܢ ܠܵܟܼ . ܘܐܸܡ݂ܲܪ ܗ̄ܘ̣ܵܐ : ܕܤܘܼܥܪ̈ܵܢܵܐ ܕܗܘܼܦܵܢ݂ܡܵܛܵܐ ܡܸܕܸܡ ܕܒܸܕܼܝܵܐ ܘܲܕܼܕܓܵܠܘܼܬܼܵܐ ܠܲܝܬܿ ܒܹܗ . ܘܝܵܕܼܥ̇ ܐܵܦ ܡܵܪܝ ܐܘܼܤܹܒܝܼܣ ܘܡܵܪܝ ܬܵܠܵܤܝܼܣ : ܕܐܲܪܡܝܼܘ ܐܝܼܕܼܵܐ ܘܒܲܚܸܢܘ ܥܲܡܝܼ . ܘܐܲܤܠܝܘܼܗ̇ ܠܡܸܠܬܹܗ : ܕܠܵܐ ܠܲܡ ܒܲܚܸܢܘ ܗ̄ܘ̣ܵܐ ܬܵܠܵܤܝܼܣ ܘܐܘܼܤܒܝܼܣ . ܗܵܝܕܹܝܢ ܒܗܵܝ̇ ܕܠܲܡܒܲܙܵܚܘܼ ܒܲܠܚܘܿܕܼ ܤܝܼܡܵܐ ܗ̄ܘ̣ܵܬܼ ܠܗܘܿܢ : ܡܸܟܹܝܠ ܡ̣ܢ ܒܵܬܲܪ ܐܵܦܵܦܲܤܝܼܣ : ܬܵܠܵܤܝܼܘܿܣ ܗܵܠܹܝܢ ܕܲܕܼܝܵܤܩܘܿܪܘܿܣ ܐܵܡܲ݁ܪ ܗ̄ܘ̣ܵܐ : ܠܲܝܬܿ ܐ̄ܢܵܫ ܕܕܼܵܠܹ̇ܐ ܠܚܲܤܝܘܼܬܼܵܟܼ ܡ̣ܢ ܕܬܹܠܡܲܪ . ܘܲܕܼܝܵܤܩܘܿܪܘܿܣ ܡܒܲܙܚܵܢܵܐܝܼܬܼ ܐܸܬܼܦܢܝܼ ܠܘܵܬܼ ܚܲܕܼ ܚܲܕܼ ܡ̣ܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܲܪܓܼܝܼܫܝܼܢ ܗ̄ܘ̣ܵܘ ܒܥܘܼܬܵܕܼܵܐ ܗܵܢܵܐ : ܟܲܕܼ ܐܸܡܲ݁ܪ : ܡܵܪܝ ܐܘܼܤܹܒܼܝܼܣ ܐܸܡ݂ܲܪ : ܐܸܢ ܠܵܐ ܗ̄ܘ̣ܵܐ ܗܵܠܹܝܢ ܗܵܟܲܢܵܐ ܐܝܼܬܲܝܗܹܝܢ : ܘܒܲܚܸܢ : ܕܲܕܼܠܵܐ ܚܘܼܝܵܒܼܵܐ ܢܸܫܬܿܟܲܚ . ܐܸܠܵܐ ܡ̇ܢ ܟܠܲܝܬܵܝܗܝ ܕܢܹܐܡܲܪ : ܘܬܼܘܼܒܼ ܡܓܲܪܸܓܼ ܐܲܢ̄ܬܿ ܠܹܗ ܠܡܹܐܡܲܪ ؟ ܘܡ̣ܢ ܕܐܸܡ݂ܲܪ ܠܹܗ : ܬܘܼܒܼ ܠܗܹܝܢ ܟܲܕܼ ܠܗܹܝܢ ܐܸܡ݂ܲܪ : pb. 492 ܕܲܩܕܼܵܡ ܡܵܪܝ ܬܵܠܵܤܝܼܣ ܘܡܵܪܝ ܐܘܼܤܹܒܼܝܼܣ : ܟܲܕܼ ܩܲܪܝܼܒܼ ܐܵܦ ܡܵܪܝ ܤܸܠܲܢܛܵܪܝܼܘܿܣ ܡܲܓܿܢܘܿܣ : ܗܘ̤ܵܐ ܤܘܼܥܪܵܢܵܐ ܗܵܢܵܐ ܘܐܸܬܼܒܲܚܲܢ . ܘܡܸܕܸܡ ܕܐܲܝܟܼ ܗܵܢܵܐ ܠܵܐ ܐܸܫܬܿܟܲܚ . ܟܒܠ ܚܲܕܼ ܚܲܕܼ ܡ̣ܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܬܲܡܵܢ : ܗܵܢ̇ܘܿܢ ܕܲܡܫܲܥ̣ܘ : ܢܹܐܡܲܪܘܼܢ ܐܲܝܟܼ ܕܲܩܕܼܵܡ ܐܲܠܵܗܵܐ ܐܸܢ ܒܕܲܓܵܠܘܼܬܼܵܐ ܐܸܬܼܐܡܲܪ . ܕܝܵܤܩܘܿܪܘܿܣ ܬܘܼܒܼ ܟܲܕܼ ܡܒܲܙܲܚ ܒܹܗ : ܕܟܹܐܡܲܬܼ ܠܵܐ ܐܝܼܬܼܵܘܗܝ ܗܵܢܵܐ ܡܲܦܲܩܒܪܘܼܚܵܐ . ܘܗ̤ܘ ܡܲܤܒܲܪ ܗ̄ܘ̣ܵܐ ܕܒܲܫܪܵܪܵܐ ܡܩܲܪܸܒܼ ܗ̄ܘ̣ܵܐ ܠܹܗ ܠܡܹܐܡܲܪ : ܫܵܒܹ̇ܩ ܗ̄ܘ̣ܵܐ ܕܠܗܵܠܹܝܢ ܢܒܲܚܸܢ . ܘܬܼܘܼܒܼ ܟܲܕܼ ܡܡܲܝܸܩ : ܐܸܬܼܦܢܝܼ ܗ̄ܘ̣ܵܐ ܠܘܵܬܼ ܐܸܤܛܲܦܵܢܘܿܣ : ܘܐܸܡ݂ܲܪ ܠܹܗ : ܡܵܪܝ ܐܸܤܛܲܦܵܢܲܐ : ܐܸܢ ܟܠܲܝܬܵܝܗܝ : ܘܲܠܘܵܬܼ ܟܠܗܘܿܢ : ܐܸܡܲܪܘ ܟܠܟܼܘܿܢ . ܘܗܵܟܲܢܵܐ ܡܸܫܬܿܥܸܐ ܗ̄ܘ̣ܵܐ ܒܹܗ ܒܓܲܒܼܪܵܐ : ܕܠܵܐ ܡܦܵܣ ܗ̄ܘ̣ܵܐ ܘܠܵܐ ܝܵܕܲܥ̇ ܗ̄ܘ̣ܵܐ ܠܒܼܝܼܫܘܼܬܼܵܐ ܘܠܢܸܟܼܠܹ̈̄ܐ ܕܡܸܨܪ̈ܵܝܹܐ . ܤ̣ܒܲܪ ܗ̄ܘ̣ܵܐ ܕܹܝܢ ܕܲܒܼܕܼܚܠܲܬܼ ܐܲܠܵܗܵܐ ܐܝܼܬܲܝܗܹܝܢ : ܘܠܲܐܝܠܹܝܢ ܕܲܒܼܡܹܐܟܲܠ ܩܲܪܨܵܐ ܡܸܬܿܛܲܒ̈ܒܼܵܢ ܗ̣̄ܘܲܝ̈ : ܚܦܝܼܛܝܼܢ ܗ̄ܘ̣ܵܘ ܠܡܹܐܡܲܪ ܝܲܬܿܝܼܪ ܡ̣ܢ ܫܪܵܪܵܐ . ܘܡ̣ܢ ܕܝܼܕܲܥ ܗ̄ܘ̣ܵܐ ܡܸܟܹܝܠ ܗܵܘ̇ ܡܵܐ ܕܤܵܥ̇ܪܝܼܢ ܗ̄ܘ̣ܵܘ : ܘܲܕܼܠܵܐ ܐܵܠܨܵܐ ܥܲܠ ܡܲܦܲܩܒܪܘܼܚܵܐ ܘܲܡܚܵܘܝܵܢܘܼܬܼܵܐ ܡܸܕܸܡ : ܐܸܬܿܬܿܢܝܼܚ ܗ̄ܘ̣ܵܐ . ܘܐܲܤܗܸܕܼ ܗ̄ܘ̣ܵܐ ܒܟܼܠ ܐ̄ܢܵܫ ܟܲܕܼ ܐܸܡܲ݁ܪ : ܕܲܒܼܥܘܼܕܼܪܵܢܵܐ ܕܐܲܠܵܗܵܐ ܒܡܸܕܸܡ ܡ̣ܢ ܐܲܝܠܹܝܢ ܕܲܤܥܲܪܬܘܿܢ ܒܝܼ ܠܵܐ ܩܲܪܝܼܒܼ ܐ̄ܢܵܐ . ܐܵܦ ܠܵܐ ܓܹܝܪ ܡܸܕܸܡ ܐ̄ܚܪܵܢܝܵܐܝܼܬܼ ܐܵܘܕܝܼܬܼ ܘܐܸܬܼܪܲܥܝܼܬܼ ܟܠ ܟܠܹܗ : ܐܵܘ ܡܵܘܕܸܐ ܐ̄ܢܵܐ . ܘܲܫܬܸܩ̣ ܗ̄ܘ̣ܵܐ ܡܸܟܹܝܠ ܠܲܡܦܲܢܵܝܘܼ pb. 493 ܠܹܗ ܦܸܬܼܓܼܵܡܵܐ ܐܲܝܟܼ ܕܲܠܘܵܬܼ ܗܲܪܵܛܝܼܩܵܐ ܓܲܠܝܵܐ . ܘܡܸܛܠ ܗܵܕܹܐ ܥܲܬܿܕܼܘܼܗܝ ܗ̄ܘ̣ܵܘ ܠܡܹܐܡܲܪ : ܘܲܒܼܗܵܕܹܐ ܬܵܘܕܝܼܬܼܵܐ ܩܵܘܝܼ ܗ̄ܘ̣ܵܐ : ܡܸܕܸܡ ܕܠܵܐ ܙܵܕܹܩ ܠܵܐ ܚܲܫ̣ : ܘܠܵܐ ܐܸܬܿܕܲܡܝܼ ܗ̄ܘ̣ܵܐ ܠܐܲܦܸܤܩ̈ܘܿܦܹܐ ܕܙܲܒܼܢܹܗ ܕܥܵܠܡܵܐ ܗܵܢܑܵܐ : ܕܒܼܿܟܼܠ ܐܲܝܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܠܗܘܿܢ : ܫܵܠܡ̇ܝܼܢ ܗ̄ܘ̣ܵܘ . ܘܐܵܦ ܠܵܐ ܫܲܚܠܸܦ̣ ܕܡܘܼܬܼܵܐ ܕܪܸܥܝܵܢܹܗ : ܐܸܠܵܐ ܩܵܘܝܼ ܗ̄ܘ̣ܵܐ ܟܲܕܼ ܝܲܗ̣̄ܒܼ ܢܲܦܫܹܗ ܠܡܸܚܲܫ . ܘܠܵܐ ܐܸܬܼܡܲܠܲܟܼ ܗ̄ܘ̣ܵܐ ܘܐܵܦ ܠܵܐ ܐܸܬܼܪܲܥܝܼ ܗ̄ܘ̣ܵܐ ܠܡܹܐܡܲܪ : ܕܓܲܒܼܪܵܐ ܗܵܢܵܐ ܗܸܕܼܝܘܿܛܵܐ : ܘܡ̣ܢ ܚܲܬܿܝܼܬܼܘܼܬܼܵܐ ܗܵܕܹܐ ܪܲܚܝܼܩ ܐ̄ܢܵܐ . ܘܕܼܵܐܦ ܡ̣ܢ ܩܕܝܼܩ ܠܐܘܼܛܸܟܹܐ ܡܲܠܦܝܼܢ ܗ̣̄ܘܲܝܢ ܘܲܡܦܝܼܤܝܼܢ ܗ̣̄ܘܲܝܢ : ܘܐܲܝܟܼ ܡ̇ܢ ܕܐܸܬܛܦܝܼܤܹܬܼ ܠܲܩܛܹܐܓܼܪ̈ܵܢܵܘܗܝ ܕܡܸܤܬܿܒܼܪܝܼܢ ܗ̄ܘ̣ܵܘ ܕܡܸܕܸܡ ܝܵܕܥ̇ܝܼܢ ܚܲܝܸܒܼܬܹܗ ܗ̄ܘܹ̇ܝܬܼ : ܟܲܕܼ ܠܪܸܥܝܵܢܵܐ ܕܤܲܓܿܝܼܐܹܐ ܡܸܬܿܛܦܝܼܣ ܗ̄ܘܹ̇ܝܬܼ ܘܠܵܘ ܠܢܲܦܫܝ . ܘܗܵܫܵܐ ܐܸܢܗ̤ܘ ܕܲܠܐܟܼܠܘܿܢ ܐܲܟܼܚ̄ܕܼܸܵܐ ܐܸܬܼܚܲܙܝܲܬ̤ : ܘܒܲܚܸܢܬܿܘܿܢ ܕܐܝܼܬܿܝܗܹܝܢ ܗܵܠܹܝܢ ܕܐܘܼܛܸܟܼܝܼܣ ܕܐܵܪܬܵܕܘܿܟܿܤܝܼܵܐ : ܗܵܠܹܝܢ ܕܟܼܠܟܼܘܿܢ ܡܸܬܿܛܦܝܼܤܝܼܢ ܐܢ̄ܬܿܘܿܢ ܒܗܹܝܢ ܐܵܦ ܐܸܢܵܐ ܡܸܬܿܛܦܝܼܣ ܐ̄ܢܵܐ . ܘܡܲܪܡܸܐ ܐ̄ܢܵܐ ܥܲܡܟܼܘܿܢ ܐܝܼܕܼܵܐ ܠܡܸܠܒܲܟܼ ܠܗܵܠܹܝܢ ܕܐܵܪܬܵܕܘܿܟܿܤܝܼܵܐ : ܘܲܒܼܓܲܒܵܐ ܕܐܲܦܸܤܩ̈ܘܿܦܹܐ ܗܵܠܹܝܢ ܕܲܤܢܝܼܩܝܼܢ ܥܲܠ ܫܘܼܒܼܩܵܢܵܐ ܚܘܼܫܒܘܼܢܵܢܝ ܐܵܦ ܠܝܼ . ܟܠܗܹܝܢ ܓܹܝܪ ܒܗܵܕܹܐ ܡܸܠܬܼܵܐ ܡܸܫܬܿܪ̈ܝܵܢܡ ܗ̣̄ܘܲܝ̈ : ܘܐܵܦ ܚܸܡܬܹܗ ܕܡܲܠܟܵܐ ܗܵܘ̇ ܪܸܠܒܲܟܼ ܗ̄ܘ̣ܵܐ ܡܹܐܟܲܠ ܩܲܪܨܵܐ : ܘܐܸܬܼܚܲܦܲܛ ܗ̄ܘ̣ܵܐܠ ܥܲܠ ܛܪܘܼܢܘܼܬܼܵܐ : ܕܡܸܛܠܵܬܼܵܗ̇ ܐܵܦ ܠܤܘܼܢܗܵܕܘܿܣ ܟܲܢܸܫ ܗ̄ܘ̣ܵܐ . ܐܸܠܵܐ ܐܵܦ ܠܵܐ ܒܩܘܼܤܛܲܢܛܝܼܢܵܦܘܿܠܝܼܣ ܐܸܬܿܛܦܝܼܣ ܗ̄ܘ̣ܵܐ : ܟܲܕܼ ܟܠܗܘܿܢ pb. 494 ܡܦܝܼܤܝܼܢ ܗ̄ܘ̣ܵܘ ܠܹܗ ܘܡܸܬܼܟܲܫܦܝܼܢ ܕܗܵܕܹܐ ܢܸܤܥܘܿܪ . ܘܠܵܐ ܬܘܼܒܼ ܒܐܲܦܸܤܘܿܣ ܕܡܸܟܹܝܠ ܩܲܪܝܼܝܼܒܼܵܐ ܗ̄ܘ̣ܵܬܼ ܒܝܼܫܬܼܵܐ : ܟܲܕܼ ܬܠܸܐ ܗ̄ܘ̣ܵܐ ܠܡܵܘܬܵܐ . ܘܡ̣ܢ ܟܠ ܐ̄ܢܵܫ ܡܸܬܼܐܲܡܪܵܐ ܗ̄ܘ̣ܵܬܼ : ܕܗܵܢܵܐ ܒܲܠܚܘܿܕܼ ܗܵܘܹ̇ܐ ܠܹܗ ܥܪܘܼܩܝܵܐ ܡ̣ܢ ܡܵܘܬܵܐ : ܟܲܕܼ ܚܵܙܹ̇ܐ ܗ̄ܘ̣ܵܐ ܠܟܼܠܗܘܿܢ ܗܵܠܹܝܢ ܕܥܵܪܩܝܼܢ ܗ̄ܘ̣ܵܘ ܡܸܢܹܗ ܘܡܸܬܿܬܵܘܤܦܝܼܢ ܥܲܠ ܐܘܼܛܸܟܼܝܼܣ : ܘܡܸܫܬܵܘܙܒܼܝܼܢ ܗ̄ܘ̣ܵܘ ܡܸܛܠ ܗܵܕܹܐ . ܘܬܲܚܘܝܼܬܼܵܐ ܐܝܼܬܲܝ ܗ̄ܘܹ̇ܝܬܼ ܠܹܗ ܐܸܢܵܐ : ܕܠܵܐ ܤܦܲܩ̣ ܠܝܼ ܫܪܵܝܵܐ ܕܡ̣ܢ ܐܲܦܸܤܩܘܿܦܘܼܬܼܵܐ ܕܲܡܕܼܝܼܢ̄ܬܼܵܐ : ܘܠܵܐ ܬܘܼܒܼ ܫܸܬܼܩܵܐ ܕܠܵܐ ܐܸܬܸܿܠ ܠܗܘܿܢ ܥܸܠܬܼܵܐ ܕܫܘܼܚܠܵܦܵܐ : ܐܸܠܵܐ ܥܸܠܬܼܵܐ ܕܡܸܛܠܵܬܼܵܗ̇ ܒܝܼ̈ܫܵܬܼܵܐ ܚܵܐܹ̇ܫ ܗ̄ܘܹ̇ܝܬܼ : ܕܟܼܠ ܟܠܹܗ ܡܸܫܬܿܡܲܥ ܗ̄ܘܹ̇ܝܬܼ ܕܒܹܝܬܼ ܚܲܝܹ̈ܐ ܐܝܼܬܲܝ ܗ̄ܘܹ̇ܝܬܼ . ܟܡܵܐ ܓܹܝܪ ܙܲܒܼܢܵܐ ܕܚܲܝ ܐܲܢ̄ܬܿ : ܠܡܵܘܬܵܐ ܕܡ̣ܢ ܒܝܼ̈ܫܹܐ ܤܲܟܵܐ . ܕܠܵܐ ܗܵܟܹܝܠ ܬܲܫܠܸܡ ܠܗܲܝܡܵܢܘܼܬܼܵܐ : ܠܲܡܤܲܝܒܵܪܘܼ ܟܠܗܹܝܢ ܗܵܠܹܝܢ ܩܕܼܵܡ ܥܲܝܢܲܝ̈ܟ ܢܸܗܘ̈ܝܵܢ . ܒܲܪ ܫܵܥܬܹܗ ܓܹܝܪ ܡ̣ܢ ܒܵܬܲܪ ܗܵܝ ܕܡܸܤܬܲܒܼܪܵܐ ܗܘ̣ܵܬܼ ܩܵܬܼܵܪܵܤܝܼܣ : ܡܸܬܼܚܛܸܦ ܗ̄ܘ̣ܵܐ ܐܲܝܟܼ ܕܡ̣ܢ ܕܐܹܒܹ̈ܐ ܘܡ̣ܢ ܐܪ̈ܝܵܘܼܬܼܵܐ : ܡ̣ܢ ܩܘܿܡܛܹ̈ܐ ܗܵܢ̇ܘܿܢ ܕܲܩܕܼܵܡܲܝܗܘܿܢ ܗܘ̤ܵܐ ܫܪܵܝܵܐ ܗܵܢܵܐ . ܘܐܲܝܟܼ ܕܡܸܬܼܢܬܸܦ ܗ̄ܘ̣ܵܐ ܘܡܸܤܬܿܚܸܦ ܗ̄ܘ̣ܵܐ : ܘܲܐ̄ܚܪܵܢܹܐ ܐ̄ܚܪܵܢܝܵܬܼܵܐ ܐܵܡ̇ܪܝܼܢ ܗ̄ܘ̣ܵܘ ܘܐܵܦ ܤܵܥ̇̄ܪܝܼܢ ܗ̇ܘ̣ܵܘ . ܘܲܡܫܵܘܚܲܕܼ ܗ̄ܘ̣ܵܐ : ܘܡ̣ܢ ܟܠܗܘܿܢ ܡܸܫܬܿܓܸܫ ܗ̄ܘ̣ܵܐ : ܘܐܸܬܼܟܲܪܝܲܬ̤ ܪܘܼܚܹܗ . ܘܐܲܫܠ̱ܡܘܼܗܝ ܠܐܸܤܛܪ̈ܵܛܘܼܘܿܛܹܐ : ܘܲܦܩܲܕܼܘ ܐܸܢܘܿܢ ܕܢܸܓܿܪܘܼܢ ܘܢܲܦܩܘܼܢܵܝܗܝ ܡ̣ܢ ܕܘܼ̈ܟܿܝܵܬܼܵܐ ܩܲܕܼܝܼ̈ܫܬܼܵܐ . ܘܢܲܛܕܘܼܗܝ ܘܐܵܘܬܿܒܼܘܼܗܝ pb. 495 ܒܹܝܬܼ ܢܛܘܼܪܬܵܐ : ܓܲܒܼܪܵܐ ܕܠܵܐ ܢܵܦܹ̇ܩ ܗ̄ܘ̣ܵܐ ܢܸܫܡܹܗ . ܘܲܩܕܼܵܡ ܕܢܹܐܬܸܐ ܠܘܵܬܼ ܢܲܦܫܹܗ : ܘܢܸܬܼܢܲܦܲܫ ܘܢܲܥܸܠ ܐܵܐܲܪ ܚܲܝܵܐ ܘܕܲܟܼܝܵܐ : ܘܢܸܤܲܒܼ ܬܲܪܤܝܼܬܼܵܐ : ܕܢܸܗܘܸܐ ܒܹܗ ܚܲܝܠܵܐ ܩܲܠܝܼܠ : ܐܲܫܠܡܘܼܗܝ ܠܐܲܪܟܿܘܿܢ . ܘܐܸܬܼܠܲܚܲܡܘ ܠܹܗ : ܕܲܢܫܲܕܪܝܼܘܗܝ ܠܓܼܒܼܪܵܐ ܟܲܕܼ ܡܬܲܒܲܪ . ܘܠܵܐ ܡܸܫܟܲܚ ܗ̄ܘ̣ܵܐ ܠܲܡܤܲܝܒܵܪܘܼ ܥܘܼܙܵܐ ܕܐܘܼܪܚܵܐ : ܐܲܝܟܼ ܕܠܲܐܝܢܵܐ ܕܠܵܐ ܝܵܨܹ̇ܦ ܗ̄ܘ̣ܵܐ ܡܲܠܟܵܐ ܥܲܠ ܚܲܝܵܘ̈ܗܝ : ܐܸܠܵܐ ܠܲܡܤܵܡ ܒܪܹܫܹܗ ܒܵܥܹ̇̄ܐ ܗ̄ܘ̣ܵܐ : ܘܠܵܐ ܗ̄ܘ̣ܵܐ ܠܡܲܚܵܝܘܼܬܹܗ . ܘܗܵܟܲܢܵܐ ܒܲܩܛܝܼܪܵܐ ܐܲܚܬܼܘܼܗܝ : ܘܝܲܗ̣ܒܿܘܼܗܝ ܠܓܼ̇ܒܼܪܵܐ ܩܵܛܘܿܠܵܐ : ܐܲܝܟܼ ܕܢܵܘܒܿܕܝܼܘܗܝ . ܘܲܕܼܸܠܵܐ ܪ̈ܲܚܡܝܼܢ ܢܫܲܕܪܝܼܘܗܝ : ܒܡܸܠܬܼܵܐ ܡ̣ܢ ܠܐܲܬܼܪܹܗ : ܒܲܥ̇ܒܼܵܕܼܵܐ ܕܹܝܢ ܠܐܲܒܼܕܵܢܵܐ . ܘܗܵܟܲܢܵܐ ܟܲܕܼ ܡܸܬܼܢܬܸܦ ܘܡܸܬܼܢܛܓܸܕܼ : ܤܵܦܹ̇ܩ ܗ̄ܘ̣ܵܐ ܒܲܠܚܘܿܕܼ ܕܲܢܩܵܘܸܐ ܝܵܘ̈ܡܵܬܼܵܐ ܐܲܪܒܿܥܵܐ : ܐܲܝܟܼ ܕܐܵܡ̇ܪܝܼܢ : ܟܲܕܼ ܟܠ ܝܵܘܡܵܐ ܡܸܫܬܲܪܝܵܐ ܗ̄ܘ̣ܵܬܼ ܢܲܦܫܹܗ ܡ̣ܢ ܦܲܓܼܪܹܗ : ܘܚܲܫܒܿܘܼܗܝ ܠܥܘܼܢܵܕܹܗ ܠܗܘܿܢ ܥܹܐܕܼܵܐ . ܘܒܼܝܼ̈ܫܵܬܼܵܐ ܠܘܼܩܒܠܲܠ ܟܠܗܘܿܢ ܐܲܠܝܹܢ ܕܫܵܠ̇̄ܡܝܼܢ ܗ̄ܘ̣ܵܘ ܠܹܗ : ܘܲܒܼ̈ܢܲܝ ܗܲܝܡܵܢܘܼܬܹܗ ܗ̄ܘ̣ܵܘ : ܡܸܬܿܬܵܘ̈ܤܦܵܢ ܗ̣̄ܘܲܝ̈ . ܘܬܼܘܼܒܼ ܒܩܲܕܼܡܵܝܹ̈ܐ ܐܸܢܵܐ : ܒܲܪ̈ܕܼܘܼܦܝܹܐ ܝܲܩܝܼܪܹ̈ܐ ܘܒܲܥܪܘܼܩܝܵܐ : ܘܒܸܼܐܟܿܤܘܼܪ̈ܵܝܼܣ ܘܲܒܼܦܘܼ̈ܕܹܐ ܕܲܠܟܼܠ ܐܲܬܲܪ ܠܕܲܠܗܘܿܢ ܡܸܬܼܝܼܗܸܒܼ ܗ̄ܘ̣ܵܐ ܫܘܼܠܛܵܢܵܐ : ܠܡܸܥܒܲܕ ܠܐܲܝܠܹܝܢ ܕܗܵܠܹܝܢ ܡܸܬܼܪܲܥܹܝܢ . ܕܗܸܢܹܝܢ ܟܲܕܼ ܗܸܢܹܝܢ ܟܹܐܡܲܬܼ ܡܸܪܪܲܥܸܐ ܗ̄ܘܹ̇ܝܬܼ ܐܸܬܵܐ ܘܲܦܠܵܘܝܵܢܘܿܣ : ܘܲܠܥܲܡܵܐ ܐܸܬܼܝܼܗܸܒܼ ܗ̄ܘ̣ܵܐ ܫܘܼܠܛܵܢܵܐ ܠܡܸܓܲܪ ܘܲܠܡܸܚܛܲܦ ܘܲܠܡܲܫܠܵܡܘܼ . ܥܲܒܼ̈ܕܹܐ pb. 496 ܠܡܵܪ̈ܲܝܗܘܿܢ ܒܗܹܝܢ ܒܗܵܠܹܝܢ ܡܩܲܛܪܓܼܝܼܢ ܗ̄ܘ̣ܵܘ : ܘܡ̣ܢ ܦܘܼܩܵܕܵܢܵܐ ܡܸܬܼܝܼܗܸܒܼ ܗ̄ܘ̣ܵܐ ܠܗܘܿܢ ܫܘܼܠܛܵܢܵܐ . ܘܟܼܠܵܗ̇ ܚܦܝܼܛܘܼܬܼܵܐ ܐܝܼܬܹܝܗ̇ ܗ̄ܘ̣ܵܬܼ : ܕܢܲܤܛܘܿܢ ܢܲܦܫܗܘܿܢ ܕܝܼܠܗܘܿܢ : ܐܵܦ ܠܢܲܦ̈ܫܬܼܵܐ ܕܪ̈ܵܢܝܵܢ ܐܵܘ ܡܸܬܼܚܲܫ̈ܒܵܢ ܕܠܵܐ ܡܵܝܘܿܬܼܵܐ ܗ̄ܘ̣ ܐܲܠܵܗܵܐ ܡܸܠܬܼܵܐ . ܘܐܲܝܠܹܝܢ ܕܡ̣ܢ ܗܵܠܹܝܢ ܪ̈ܲܫܝܼܥܵܢ ܗ̣̄ܘܲܝ̈ ܐܵܡ̇ܪܝܼܢ ܗ̄ܘ̣ܵܘ : ܐܲܝܟܲܢܵܐ ܕܢܹܐܠܨܘܼܢ ܠܡܹܐܡܲܪ : ܕܕܼܝܼܠܸܗ ܗ̣̄ܝ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܕܡܝܼܬܲܬ̤ . ܘܝܲܗ̣̄ܒܼ ܗ̄ܘ̣ܵܐ ܠܗܘܿܢ ܫܘܼܠܛܵܢܵܐ ܠܘܼܩܒܲܠ ܟܠܢܵܫ : ܟܲܕܼ ܠܵܐ ܡܗܲܝܡܢܝܼܢ ܗ̄ܘ̣ܵܘ ܠܪܹ̈ܫܵܢܹܐ : ܘܠܵܐ ܠܲܐܦܸܤܩ̈ܘܿܦܹܐ : ܘܠܵܐ ܠܥܵܠܡܵܐ ܟܠܹܗ : ܘܠܵܐ ܠܲܒܼܥܸܠܕܒܼܵܒܹ̈ܐ : ܘܠܵܐ ܠܥܲܒܼ̈ܕܹܐ : ܐܸܠܵܐ ܐܲܝܟܼ ܡ̇ܢ ܕܲܒܼܨܝܼܪܝܼܢ ܡ̣ܢ ܪܸܓܲܬܼܗܘܿܢ ܘܲܚܦܝܼܛܘܼܬܼܗܘܿܢ : ܕܥܲܠ ܗܵܢ̇ܘܿܢ ܕܐܵܡ̇ܪܝܼܢ ܗ̄ܘ̣ܵܘ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ : ܠܗܵܠܹܝܢ ܐܲܩܝܼܡܘ ܗ̄ܘ̣ܵܘ ܠܡܸܒܼܥܵܐ ܠܐܲܝܠܹܝܢ ܕܥܵܪܩܝܼܢ ܗ̄ܘ̣ܵܘ : ܠܗܵܢ̇ܘܿܢ ܕܲܠܡܸܒܼܨܵܐ ܘܠܲܡܥܲܩܵܒܼܘܼ ܝܲܬܿܝܼܪ ܚܦܝܼܛܝܼܢ ܗ̄ܘ̣ܵܘ . ܘܟܼܠܗܹܝܢ ܕܕܸܚܠܬܼܵܐ ܐܲܟܪܸܟܼ ܐܸܢܘܿܢ . ܘܤܲܒܼܪܵܐ ܘܤܘܟܵܝܵܐ ܕܚܲܫܹ̈ܐ ܒܝܼܫ ܗ̄ܘ̣ܵܐ ܠܗܘܿܢ ܠܗܘܿܢ ܡܸܢܗܘܿܢ ܕܚܲܫܹ̈ܐ : ܘܓܲܠܝܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܬܲܟܼܬܿܘܼܫܵܐ ܦܸܪܥܘܿܢܵܝܵܐ ܕܠܘܼܩܒܲܠ ܐܲܠܵܗܵܐ . pb. 497 ܡܸܢܝܵܢܵܐ ܕܲܡܢܵܬܼܵܐ ܡܸܕܸܡ ܕܒܼܝܼ̈ܫܵܬܼܵܐ ܕܲܗ̤ܘܲܝ̈ ܒܥܵܡܲܪܬܵܐ : ܡܸܛܠ ܥܒܼܘܼܪܝܵܐ ܕܥܲܠ ܗܲܝܡܵܢܘܼܬܼܵܐ ܫܲܪܝܼܪܬܵܐ ܕܐܲܠܵܗܵܐ ܠܵܐ ܚܵܫܘܿܫܵܐ : ܥܲܡ ܢܒܝܼܘܼܬܼܵܐ . ܡ̣ܢ ܕܹܝܢ ܕܗܵܠܹܝܢ ܫܪܝܼܪ ܗ̣̄ܘܲܝ̈ ܕܢܸܗ̈ܝܵܢ : ܒܗܲܝܡܵܢܘܼܬܼܵܐ ܘܒܲܕܼܪܵܫܵܐ ܕܠܘܼܩܒܲܠ ܐܲܠܵܗܵܐ ܡܸܠܬܼܵܐ : ܕܠܵܐ ܐܝܼܬܼܵܘܗܝ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ : ܡܸܟܹܝܠ ܐܲܝܟܼ ܡ̇ܢ ܕܠܵܐ ܡܸܬܼܒܿܛܸܠ ܠܹܗ ܠܐܲܠܵܗܵܐ ܠܵܐ ܡܵܝܘܿܬܼܵܐ ܥܠܲܝܗܘܿܢ . ܠܗܵܡ̇ܘܿܢ ܓܹܝܪ ܕܠܵܐ ܡܸܟܹܝܠ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܠܵܐ ܡܸܝܘܿܬܼܵܐ : ܫܲܪܝܼܘ ܗ̄ܘ̣ܵܘ ܠܡܸܬܼܗܲܓܵܡܘܼ ܘܲܡܠܡܸܫܬܲܥܒܵܕܼܘܼ . ܐ̄ܚܪܵܢܝܵܐܝܼܬܼ : ܘܲܐ̄ܚܢܝܵܐܝܼܬܼ . ܘܡܸܢܗܘܿܢ : ܒܟܼܠܗܹܝܢ . ܘܠܲܝܬܿ ܗ̄ܘ̣ܵܐ ܡ̇ܢ ܕܡܲܗܦܸܟܼ ܠܹܗ ܠܪܘܼܓܼܙܵܐ . ܐܲܝܠܹܝܢ ܕܲܗ̤ܘܲܝ̈ ܒܙܵܘ̈ܥܹܐ ܘܒܲܩܪ̈ܵܒܹܐ . ܐ . ܒܚܘܼ̈ܒܵܠܹܐ : ܘܲܒܼܟܲܦܢܹ̈ܐ : ܘܒܲܓܼܠܝܙܘܼܬܼ ܡܸܛܪܹ̈ܐ : ܘܲܒܼܒܲܪܕܼܵܐ : ܘܲܒܼܫܘܼܠܗܵܒܼܵܐ : ܘܲܒܼܙܵܘ̈ܥܹܐ ܕܡܝܼܪܹ̈ܐ : ܘܒܲܫܒܼܝܼܬܼܵܐ : ܘܲܒܼܕܸܚܠܬܼܵܐ : ܘܒܲܪܘܼܩܝܵܐ : ܘܒܼܟܼܠܗܹܝܢ ܒܝܼ̈ܫܵܬܼܵܐ ܐܸܬܼܡܸܠܘ ܗ̄ܘ̣ܵܘ : ܘܠܵܐ ܐܸܬܼ݂ܵܘ ܠܲܪܓܸܫܬܼܵܐ ܕܥܸܠܬܼܵܐ ܕܒܼܝܼ̈ܫܬܼܵܐ ܕܐܲܝܟܼ ܗܵܠܹܝܢ . ܐܸܠܵܐ ܝܲܬܿܝܼܪ ܡܸܫܬܲܠܗܒܼܝܼܢ ܗ̄ܘ̣ܵܘ ܘܡܸܬܼܡܲܪܡܪܝܼܢ ܗ̄ܘ̣ܵܘ : ܠܘܼܩܒܲܠ ܐܲܝܢܵܐ ܕܡܲܡܪܲܚ ܗ̄ܘ̣ܵܐ ܕܢܹܐܡܪܝܼܘܗܝ ܠܐܵܠܵܗܵܠܐ ܡܸܠܬܼܵܐ ܠܵܐ ܚܵܫܘܿܫܵܐ : ܐܲܝܟܼ ܡ̇ܢ ܕܡܸܛܠ ܕܐܵܡ̇ܪܝܼܢ ܠܹܗ ܠܐܲܠܵܗܵܐ ܡܸܠܬܼܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ : ܚܵܫ̇ܝܼܢ ܒܝܼ̈ܫܵܬܼܵܐ ܗܵܠܹܝܢ : ܘܠܲܝܬܿ ܗ̄ܘ̣ܵܐ ܒܹܝܬܼ ܡܲܥܪܩܵܐ . pb. 498 ܒ . ܐܲܙܝܼܥ ܗ̄ܘ̣ܵܐ ܐܸܢܘܿܢ ܙܵܘܥܵܐ ܥܦܝܼܦܵܐ ܕܡ̣ܢ ܒܲܪܒܿܪ̈ܵܝܹܐ ܘܲܤܩ̈ܘܼܬܼܵܝܹܐ : ܕܲܠܟܼܠܢܵܫ ܡܵܘܒܿܕܝܼܢ ܗ̄ܘ̣ܵܘ ܘܫܵܒܹ̇ܝܢ ܗ̄ܘ̣ܵܘ : ܘܠܲܝܬܿ ܗ̄ܘ̣ܵܐ ܐܵܦ ܠܵܐ ܚܲܕܼ ܤܲܒܼܪܵܐ ܕܫܘܼܘܙܵܒܼܵܐ . ܘܠܵܐ ܥܕܲܟܹܝܠ ܐܸܤܬܲܟܲܠܘ : ܕܗܵܕܹܐ ܟ̱ܠܵܗ̇ ܠܵܐ ܐܝܼܬܝܗ̇ ܐ̄ܢܵܫܵܝܬܼܵܐ ܫܚܝܼܡܵܐܝܼܬܼ . ܓ . ܘܐܲܙܝܼܥ ܗ̄ܘ̣ܵܐ ܥܲܡܹܗ ܐܵܦ ܠܐܲܪܥܵܐ ܒܙܵܘ̈ܥܹܐ : ܕܠܲܝܬܿ ܗ̄ܘ̣ܵܐ ܕܲܥܗܝܼܕܼ ܗ̄ܘ̣ܵܐ ܐܲܟܼܘܵܬܼܗܘܿܢ . ܗܵܟܲܢܵܐ ܓܹܝܪ ܡܸܬܿܬܿܙܝܼܥܵܐ ܗ̣̄ܘܼܵܬܼ : ܕܐܲܝܟܼ ܗܵܘ̇ ܕܗܵܐ ܡܸܬܼܗܲܦܟܵܐ ܗ̄ܘ̣ܵܬܼ ܘܡܸܬܼܦܲܚܬܼܵܐ ܗ̄ܘ̣ܵܬܼ : ܐܵܘ ܡ̣ܢ ܟܠ ܦܪܘܿܣ ܐܵܒܼܕܵܐ ܗ̄ܘ̣ܵܬܼ . ܟܲܕܼ ܕܹܝܢ ܬܘܼܒܼ ܫܵܬܼܩܵܐ ܗ̄ܘ̣ܵܬܼ ܘܬܼܵܩ̇ܢܵܐ ܗ̣̄ܘܵܬܼ ܐܲܝܟܼ ܕܡ̣ܢ ܩܕܝܼܡ : ܕܵܡ̇ܝܵܐ ܗ̄ܘ̣ܵܬܼ ܐܲܝܟܼ ܐܲܝܕܵܐ ܕܐ̄ܢܵܫ ܠܵܒܹ̇ܟܼ ܗ̄ܘ̣ܵܐ ܠܵܗ̇ ܠܒܲܪ ܡ̣ܢ ܟܝܵܢܵܐ . ܗܵܘ̇ ܡ̇ܢ ܕܲܡܙܝܼܥ ܗ̄ܘ̣ܵܐ ܠܵܗ̇ : ܘܥܲܡܵܗ̇ ܡܸܬܿܬܿܙܝܼܥ ܗ̄ܘ̣ܵܐ . ܒܲܠܚܘܿܕܼ ܕܠܵܐ ܗ̄ܘ̣ܵܐ ܒܥܲܝܢܹ̈ܐ ܡܚܵܘܝܵܐ ܗ̄ܘ̣ܵܬܼ ܠܵܗ̇ : ܠܙܵܘܥܵܐ ܕܲܡܙܝܼܥܵܢܵܗ̇ ܘܲܠܩܘܼܝܵܡܵܐ ܕܲܡܩܝܼܡܵܢܵܗ̇ : ܘܠܲܪܓܸܫܬܼܵܐ ܡܲܝܬܵܐ ܗ̄ܘ̣ܵܬܼ ܠܗܘܿܢ ܠܟܼܠܗܘܿܢ ܒܢܲܝ̈ܢܵܫܵܐ . ܘܲܒܼܚܲܕܼ ܪܲܒܿܘܼܬܼܵܐ ܕܟܼܠܗܹܝܢ : ܐܝܼܬܹܝܗ̇ ܗ̄ܘ̣ܵܬܼ ܡܫܵܘܕܥܵܢܝܼܬܼܵܐ ܠܪܸ̈ܥܝܵܢܹܐ ܝܲܬܿܝܼܪ ܡ̣ܢ ܒܲܪܬܼ ܩܵܠܵܐ . ܕ . ܩ̣ܪܸܒܼܘ ܗ̄ܘ̣ܵܘ ܓܹܝܪ ܒܲܪܒܿܪܵܝܹܐ : ܘܲܡܚܵܘ ܗ̄ܘ̣ܵܘ ܠܪ̈ܗܘܿܡܵܝܹܐ . ܘܲܠܟܼܠܹܗ ܦܤܵܩ ܤܲܒܼܪܵܐ ܐܲܝܬܿܝܼܘ ܐܸܢܘܿܢ . ܗ . ܒܩܘܼܤܛܲܢܛܝܼܢܵܦܘܿܠܝܼܣ ܕܹܝܢ ܡܕܝܼܢܬܼܵܐ ܕܡܲܠܟܿܘܼܬܼܵܐ : ܐܸܬܼܦܤܸܩܘ ܗ̄ܘ̣ܵܘ ܡܓܼܕ̈ܠܹܐ ܕܫܘܼܪܵܐ ܕܲܒܼܢܹܝܢ ܗ̄ܘ̣ܵܘ ܥܲܡܹܗ . ܘܐܲܪܦܝܼܘ ܗ̄ܘ̣ܵܘ ܠܫܘܼܪܵܐ : ܟܲܕܼ ܡܸܕܸܡ ܠܵܐ ܚܲܫ̣ ܗ̄ܘ̣ܵܐ ܡ̣ܢ ܐܲܝܠܹܝܢ ܕܐܸܬܿܬܿܙܝܼܥ ܡܸܢܸܗܘܿܢ . ܘܦܵܫ̣ܘ ܗ̄ܘ̣ܵܘ ܐܲܝܟܼ ܐܲܝܠܹܝܢ ܕܠܵܐ ܐܸܬܿܬܿܙܝܼܥܘ : ܟܲܕܼ ܠܲܝܬܿ pb. 499 ܗ̄ܘ̣ܵܐ ܠܗܘܿܢ ܐܵܦ ܠܵܐ ܚܲܕܼ ܫܘܼܘܕܵܥܵܐ ܕܙܵܘܥܵܐ . ܘܡܸܢܗܹܝܢ ܕܕܼܘܼ̈ܟܿܝܵܬܼܵܐ ܡ̣ܢ ܡܨܲܥܬܹܗ ܕܒܸܢܝܵܢܵܐ : ܫܘܲܪ ܗ̣̄ܘܲܝ̈ ܟܹܐܦܹ̈ܐ ܡ̣ܢ ܟܠܹܗ ܒܸܢܝܵܢܵܐ ܘܡ̣ܢ ܚܕܼܵܪܵܘܗܝ ܕܒܸܢܝܵܢܵܐ : ܐܵܦ ܟܸܠܢܵܫ ܐܸܬܿܬܿܙܝܼܥ ܗ̄ܘ̣ܵܐ . ܘ . ܘܲܐ̄ܚܪ̈ܵܢܝܵܬܼܵܐ ܐ̄ܚܪܵܢܝܵܐܝܼܬܼ ܒܓܲܒܵܐ ܐ̄ܚܪܹܢܵܐ ܕܲܡܕܼܝܼܢܬܼܵܐ ܡܸܬܼܚܵܘ̈ܝܵܢ ܗ̣̄ܘܲܝ̈ ܓܲܠܝܵܐܝܼܬܼ : ܘܠܵܐ ܗ̄ܘ̣ܵܐ ܒܙܵܘܥܵܐ ܕܓܼܵܘܵܐ ܡܸܬܿܬܿܙܝܼܥ̈ܢ ܗ̣̄ܘܲܝ̈ : ܐܸܠܵܐ ܡܲܟܿܤܵܢܵܐܝܼܬܼ . ܕܠܵܐ ܗ̄ܘ̣ܵܐ ܡܵܝܘܿܬܼܵܐ ܐܝܼܬܼܵܘܗܝ ܗܵܘ̇ ܕܥܵܒܹ̇ܕܼ ܠܗܵܠܹܝܢ : ܐܝܼܬܼ ܠܹܗ ܫܘܼܠܛܵܢܵܐ ܥܠܲܝܗܹܝܢ . ܙ . ܒܦ̇ܘܿܪܘܿܣ ܕܬܹܐܵܕܵܤܝܼܣ ܪܲܒܵܐ . ܐܵܦ ܓܹܝܪ ܟܹܐܦܹ̈ܐ ܕܐܲܤܝܼܪܵܢ ܗ̣̄ܘܲܝ̈ ܒܦܲܪܙܠܵܐ ܘܒܲܐܒܼܵܪܵܐ : ܐܸܫܬܿܡܸܛ ܗ̣̄ܘܲܝ̈ . ܟܲܕܼ ܡܸܬܼܝܼܒ̈ܠܵܢ ܗ̣̄ܘܲܝ̈ ܒܓܼܵܘ ܐܵܐܲܪ : ܘܢܘܼܓܼܪܵܐ ܡܩܵܘ̈ܝܵܢ ܗ̣̄ܘܲܝ̈ ܟܲܕܼ ܫܵܒ̈ܵܢ : ܘܗܵܝܕܹܝܢ ܢܵܦ̈ܠܵܢ ܗ̣̄ܘܲܝ̈ . ܘܟܲܕܼ ܢܵܦܩ̇ܝܼܢ ܗ̄ܘ̣ܵܘ ܗܵܢ̇ܘܿܢ ܕܲܥܬܼܝܼܕܝܼܢ ܗ̄ܘ̣ܵܘ ܠܲܡܩܲܒܵܠܘܼܬܼܗܹܝܢ : ܒܲܪ ܫܵܥܬܹܗ ܢܵܦ̈ܠܵܢ ܗ̣̄ܘܲܝ̈ . ܘܪܸܒܿܘܿ ܐ̄ܚܪ̈ܵܢܝܵܬܼܵܐ ܤܲܓܿܝܼ̈ܐܵܬܼܵܐ : ܕܒܲܐܬܼܪ̈ܵܘܼܬܼܵܐ ܐ̄ܚܪ̈ܵܢܹܐ ܗܵܘ̈ܝܵܢ ܗ̣̄ܘܲܝ̈ : ܘܡܸܫܬܲܡ̈ܥܵܢ ܗ̣̄ܘܲܝ̈ : ܘܪܸܥܠܵܐ ܘܕܸܚܠܬܼܵܐ ܡܲܠ̈ܝܵܢ ܗ̣̄ܘܲܝ̈ : ܐܲܝܟܼ ܕܢܲܚ̈ܬܿܝܵܢ ܐܸܢܘܿܢ ܟܲܕܼ ܠܵܐ ܨܵܒܹ̇ܝܢ ܠܒܼܵܥܘܼܬܼܵܐ : ܘܲܠܡܸܬܼܟܲܫܵܦܘܼ ܡ̣ܢ ܐܲܠܵܗܵܐ ܕܢܸܬܼܪܲܚܲܡ ܥܠܲܝܗܘܿܢ . ܒܪܲܡ ܠܵܐ ܐܲܝܟܼ ܕܗ̤ܘ ܨܵܒܹ̇ܐ ܗ̄ܘ̣ܵܐ : ܐ̄ܚܪ̈ܵܢܹܐ ܓܹܝܪ ܒܲܐ̄ܚܪ̈ܵܢܝܵܬܼܵܐ ܐܲܝܟܼ ܕܐܝܼܬܼ ܗ̄ܘ̣ܵܐ ܠܗܘܿܢ ܚܘܼܫܵܒܼܵܐ ܡܸܬܼܟܲܫܦܝܼܢ ܗ̄ܘ̣ܵܘ : ܘܲܡܨܲܠܹܝܢ ܗ̄ܘ̣ܵܘ ܠܹܗ ܒܐܲܝܠܹܝܢ ܕܐܲܚܕܝܼܢ ܗ̄ܘ̣ܵܘ . ܘܗܵܢܵܐ : ܐܲܠܵܗܵܐ ܕܚܲܫ̣ ܘܡܝܼܬܼ ܚܠܵܦܲܝܢ ܐܸܡܲ݁ܪ ܗ̄ܘ̣ܵܐ ܘܡܸܬܼܟܲܫܲܦ ܗ̄ܘ̣ܵܐ : ܘܲܐ̄̈ܚܪ̈ܵܢܹܐ ܕܹܝܢ ܐ̄ܚܪ̈ܵܢܝܵܐܝܼܬܼ : ܐܲܝܟܼ ܡ̇ܢ ܕܲܡܚܲܩܪܵܐ ܗ̄ܘ̣ܵܬܼ ܥܠܲܝܗܘܿܢ ܗܵܕܹܐ ܐܵܡ̇ܪܝܼܢ ܗ̄ܘ̣ܵܘ . ܒܪܘܼܓܼܙܵܐ ܓܹܝܪ ܐܝܼܬܲܝܗܘܿܢ ܗ̄ܘ̣ܵܘ ܘܲܒܼܚܸܡܬܼܵܐ : ܠܘܼܩܒܲܠ pb. 500 ܐܲܝܠܹܝܢ ܕܡܲܡܪܚܝܼܢ ܗ̄ܘ̣ܵܘ ܠܡܹܐܡܲܪ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ . ܘܡܸܛܠ ܗܵܢܵܐ ܝܲܬܿܝܼܪܵܐܝܼܬܼ ܡܸܨܛܲܝ̈ܒܵܢ ܗ̣̄ܘܲܝ̈ ܠܗܘܿܢ ܥܵܩ̈ܬܼܵܐ : ܘܕܸܚ̈ܠܵܬܼܵܐ ܕܝܲܬܿܝܼܪ ܕܚܝܼܠܝܼܢ ܗ̄ܘ̣ܵܘ : ܟܲܕܼ ܡܸܬܼܡܲܬܼ̈ܚܵܢ ܗ̣̄ܘܲܝ̈ ܥܠܲܝܗܘܿܢ ܒܝܼ̈ܫܬܼܗܘܿܢ : ܐܲܝܟܲܢܵܐ ܕܠܵܐ ܢܸܗܘܸܐ ܠܗܘܿܢ ܙܲܒܼܢܵܐ ܕܢܸܤܬܲܦܩܘܼܢ : ܕܢܸܥܒܿܕܼܘܼܢ ܒܝܼܫܵܐܝܼܬܼ ܠܕܼܵܚ̈ܠܲܝ ܐܲܠܵܗܵܐ ܕܐܝܼܬܼ ܗ̄ܘ̣ܵܘ ܒܗܘܿܢ . ܥܲܠ ܩܲܕܝܼܫܵܐ ܐܵܠܲܗܵܐ . ܟܲܕܼ ܨܵܒܹ̇ܐ ܗ̄ܘ̣ܵܐ ܕܹܝܢ ܕܢܲܝܬܸܿܐ ܐܸܢܘܿܢ ܠܲܪܓܸܫܬܼܵܐ ܕܓܼܘܼܕܵܦܗܘܿܢ : ܘܕܲܢܫܲܢܘܿܢ ܡܸܢܹܗ . ܡܸܛܠ ܕܗܸܢܘܿܢ ܠܵܐ ܐܸܬܼ݂ܵܘ ܠܗܵܕܹܐ : ܗ̤ܘ ܐܲܠܵܗܵܐ ܝܲܗ̣̄ܒܼ ܠܗܘܿܢ ܙܢܵܐ ܕܬܲܚܢܲܢܬܼܵܐ ܠܵܐ ܓܹܝܪ ܐܸܫܬܿܟܲܚ ܗ̄ܘ̣ܵܐ ܗܵܘ̇ ܕܗܵܕܹܐ ܤܵܥܲܪ̇ ܗ̄ܘ̣ܵܐ : ܕܢܹܐܡܪܘܼܢ : ܩܲܕܝܼܫܵܐ ܐܲܠܵܗܵܐ : ܩܲܕܝܼܫܵܐ ܚܲܝܠܬܼܵܢܵܐ : ܩܲܕܝܼܫܵܐ ܠܵܐ ܡܵܝܘܿܬܼܵܐ : ܐܸܬܼܪܲܚܲܡ ܥܠܲܝܢ . ܘܲܠܗܵܕܹܐ : ܟܠܢܵܫ ܐܸܫܬܿܘܝܼ ܗ̄ܘ̣ܵܐ ܒܚܲܕܼ ܪܸܥܝܵܢܵܐ . ܘܲܫܒܲܩ̣ܘ ܗ̄ܘ̣ܵܘ ܠܗܵܠܹܝܢ ܕܲܪܓܼܝܼܓܼܝܼܢ ܗ̄ܘ̣ܵܘ ܠܗܹܝܢ : ܗܵܠܹܝܢ ܕܠܵܐ ܪܓܼܝܼܓܼ ܗ̄ܘ̣ܵܐ ܒܗܹܝܢ ܐܲܠܵܗܵܐ : ܘܲܠܗܵܕܹܐ ܟܲܬܼܒܿܘܼܗ̇ ܗ̄ܘ̣ܵܘ ܒܒܼܵܤܹܠܝܼܩܹܐ : ܒܕܹܡܘܿܤܝܼܵܐ : ܘܤܵܡ̣ܘܼܗ̇ ܗܵܟܲܢܵܐ : ܬܸܫܬܿܘܿܚܬܼܵܐ ܘܩܘܼܒܵܠ ܛܲܝܒܿܘܼܬܼܵܐ : ܠܩܲܕܼܝܼܫܵܐ ܘܲܠܠܵܐ ܡܵܝܘܿܬܼܵܐ : ܦܵܪܘܿܩܵܐ ܕܟܼܠ ܐܲܠܵܗܵܐ . ܘܩܲܠܝܼܠ ܠܩܲܟܼܘ ܗ̄ܘ̣ܵܘ : ܘܐܵܘܕܝܼܘ ܠܐܲܠܵܗܵܐ ܠܵܐ ܡܵܝܘܿܬܼܵܐ . ܘܲܒܼܗܵܗ̇ ܡܵܐ ܕܲܠܒܲܟܼܘ ܠܵܐ ܟܵܦܪܝܼܢ ܗ̄ܘ̣ܵܘ : ܐܸܠܵܐ ܡܸܙܕܲܡܪܵܐ ܗ̄ܘ̣ܬܼ ܗܵܕܹܐ ܒܟܼܠ ܕܘܼܟܼ . ܡ̣ܢ ܕܹܝܢ ܕܲܫܠܝܼ ܗ̄ܘ̣ܵܐ ܙܵܘܥܵܐ : ܘܩܲܠܝܼܠ ܩܪ̈ܵܒܹܐ ܗܵܘܹ̇ܝܢ ܗ̄ܘ̣ܵܘ : ܬܘܼܒܼ ܐܸܬܿܬܿܥܝܼܪܘ ܘܐܸܬܼܓܠܝܼܘ ܠܘܼܩܒܲܠ ܐܲܠܵܗܵܐ . ܘܲܠܬܼܵܘܕܝܼܬܼܵܐ ܕܲܠܘܵܬܼ ܐܲܠܵܗܵܐ ܡܛܲܫܹܝܢ ܗ̄ܘ̣ܵܘ : ܐܲܝܟܼ ܐܲܝܠܹܝܢ ܕܠܵܐ ܥܗܝܼܕܝܼܢ ܗ̄ܘ̣ܵܘ ܠܗܵܝ̇ ܕܩܲܕܼܝܼܫܵܐ ܐܲܠܵܗܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܕܡܸܫܟܲܚ ܗ̄ܘ̣ܵܐ pb. 501 ܩܪ̈ܵܒܹܐ ܠܲܡܫܲܝܵܢܘܼ ܐܵܦ ܒܸܠܵܥܵܕܼ ܚܲܝܠܵܐ ܐ̄ܢܵܫܝܵܐ . ܕܒܹܗ ܐܝܼܬܹܝܗ̇ ܗ̄ܘ̣ܵܬܼ ܚܲܝܠܬܼܵܢܘܼܬܹܗ : ܘܠܵܐ ܗ̄ܘ̣ܵܐ ܡ̣ܢ ܥܘܼܬܵܕܼܵܐ ܕܲܠܒܲܪ ܡܸܢܹܗ . ܘܲܢܤܲܒ̣ܘ ܢܸܤܝܵܢܵܗ̇ ܕܗܵܕܹܐ ܒܲܥܒܼܵܕܼܵܐ : ܗܵܫܵܐ ܡ̇ܢ ܐܵܦ ܡܸܢܵܗ̇ ܕܒܼܵܥܘܼܬܼܵܐ ܫܠܝܼܘ ܗ̄ܘ̣ܵܘ . ܡ̣ܢ ܩܕܼܵܡ ܩܲܠܝܼܠ ܕܹܝܢ ܩܕܼܸܵܡ ܩܪܵܒܼܵܐ ܕܝܼܠܗܘܿܢ ܕܒܲܪܒܿܪ̈ܵܝܹܐ ܗܵܠܹܝܢ : ܗ̤ܘ ܨܠܝܼܒܼܵܐ ܒܲܠܚܘܿܕܼ ܡܲܠܸܦ ܗ̄ܘ̣ܵܐ ܠܗܘܿܢ : ܘܡܲܝܬܸܐ ܗ̄ܘ̣ܵܐ ܠܗܘܿܢ ܠܲܡܗܲܝܡܵܢܘܼ ܒܐܲܠܵܗܵܐ : ܝܲܬܿܝܼܪܵܐܝܼܬܼ ܗܵܘ̇ ܕܒܸܠܥܕܼ ܙܲܝܢܵܐ ܤܚܲܦ̣ ܠܲܩܪ̈ܲܒܼܬܼܵܢܹܐ . ܡ̣ܢ ܩܕܼܵܡ ܕܹܝܢ ܗܵܕܹܐ : ܟܲܕܼ ܒܚܲܝܠܵܐ ܐܸܬܿܬܿܙܝܼܥ ܗ̄ܘ̣ܵܐ ܒܲܪܢܵܫܵܝܵܐ : ܒܦܲܩ̈ܥܹܐ ܘܲܒܼܒܲܪ̈ܩܹܐ ܐܸܬܼܪܡܝܼ ܗ̄ܘ̣ܵܐ . ܡܸܛܠ ܓܹܝܪ ܕܥܲܡܵܐ ܕܲܤܩܘܼܬܼܵܝܹ̈ܐ ܪܲܒܿ ܗ̄ܘ̣ܵܐ ܐܵܦ ܤܲܓܿܝܼ : ܘܡ̣ܢ ܩܕܝܼܡ ܒܥܲܡܡܹ̈ܐ ܘܲܒܼܡܲܠܟ̈ܘܵܬܼܵܐ ܡܦܲܠܲܓܼ ܗ̄ܘ̣ܵܐ : ܘܐܲܝܟܼ ܓܲܝܵܤܹ̈ܐ ܥܒܼܝܼܕܝܼܢ ܗ̄ܘ̣ܵܘ : ܠܵܐ ܤܲܓܿܝܼ ܡܲܒܼܐܫܝܼܢ ܗ̄ܘ̣ܵܘ : ܐܸܠܵܐ ܐܸܢ ܐܲܝܟܼ ܕܲܒܼܚܵܛܘܿܦܘܼܬܼܵܐ ܘܒܲܡܤܲܪܗܒܼܘܼܬܼܵܐ ܒܲܠܚܘܿܕܼ . ܐ̄ܚܪܵܝܑܬܼ ܕܹܝܢ : ܥ̣ܒܲܕܼܘ ܠܗܘܿܢ ܡܲܠܟܿܘܼܬܼܵܐ . ܘܡ̣ܢ ܕܲܗܘ̤ܵܘ ܒܡܲܠܟܿܘܼܬܼܵܐ : ܐܸܬܼܥܲܫܲܢܘ ܤܲܓܿܝܼ : ܐܲܝܟܲܢܵܐ ܕܢܸܥܒܿܪܘܼܢ ܒܪܲܒܿܘܼܬܼܗܘܿܢ ܠܟܼܠܹܗ ܥܘܼܬܵܕܼܵܐ ܕܪ̈ܗܘܿܡܵܝܹܐ . ܘܚܵܘܝܼ ܐܸܢܘܿܢ ܐܲܠܵܗܵܐ ܕܠܵܐ ܐܸܬܼܡܚܸܠ : ܗܵܘ̇ ܕܡ̣ܢ ܟܲܕܼܘ̣ ܫܠܸܡ̣ܘ ܗ̄ܘ̣ܵܘ ܥܠܵܘܗܝ ܘܥܲܒܼܕܘܼܗܝ ܬܚܹܝܬܼ ܚܲܫܵܐ ܘܲܬܼܚܹܝܬܼ ܡܲܘܬܵܐ . ܘܐܲܥܫܸܢܘ ܗ̄ܘ̣ܵܘ ܪ̈ܕܘܼܦܝܹܐ ܠܘܼܩܒܲܠ ܐܲܝܠܹܝܢ ܕܡܵܘܕܹܝܢ ܗ̄ܘ̣ܵܘ ܒܐܲܠܵܗܵܐ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܘܲܫܒܲܩ̣ܘ ܗ̄ܘ̣ܵܘ ܠܗܵܘ̇ ܕܒܹܗ ܤܲܒܲܪܘ ܘܐܸܫܬܵܘܙܲܒܼܘ ܡ̣ܢ ܡܵܘܬܵܐ : ܘܝܲܗ̣̄ܒܼ ܒܗܘܿܢ ܝܑܼܕܲܥܬܼܵܐ pb. 502 ܕܢܲܤܠܘܿܢ ܡܵܘܬܵܐ ܕܐܲܠܵܗܵܐ : ܢܸܕܥܘܼܢܵܝܗܝ ܕܹܝܢ ܘܢܵܘܕܘܿܢ ܕܠܵܐ ܡܵܝܘܿܬܼܵܐ ܐܝܼܬܼܵܘܗܝ . ܡܸܛܠ ܕܹܝܢ ܕܗܵܕܹܐ ܗܘ̤ܵܬܼ ܗ̄ܘ̣ܵܬܼ : ܘܠܵܐ ܐܸܬܼܦܢܝܼܘ ܗ̄ܘ̣ܵܘ ܠܲܡܫܲܒܵܚܘܼ ܠܐܲܠܵܗܵܐ ܗܵܘ̇ ܕܫܵܘܙܸܒܼ ܐܸܢܘܿܢ : ܐܸܠܵܐ ܕܲܢܓܲܕܦܘܼܢ ܘܢܹܐܠܨܘܼܢ ܠܟܼܠ ܐ̄ܢܵܫ ܠܡܵܘܕܵܝܘܼ ܡܵܘܬܵܐ ܕܐܵܠܵܗܵܐ : ܡ̣ܢ ܠܵܐ ܡܵܝܘܿܬܼܵܐ ܕܹܝܢ ܢܸܥܪܩܘܼܢ ܐܲܝܟܼ ܕܡ̣ܢ ܪܘܼܫܥܵܐ : ܬܘܼܒܼ ܐܸܬܿܬܿܙܝܼܥ ܥܠܲܝܗܘܿܢ ܒܲܪܒܿܪܵܝܵܐ ܟܲܕܼ ܡܩܲܛܸܠ ܗ̄ܘ̣ܵܐ ܘܡܸܫܬܲܦܲܥ ܥܲܠ ܟܠܵܗ̇ ܐܲܪܥܵܐ ܕܪ̈ܗܘܿܡܵܝܹܐ : ܘܗܵܦܹ̇ܟܼ ܗ̄ܘ̣ܵܐ ܟܠܡܸܕܸܡ . ܘܠܲܝܬܿ ܗ̄ܘ̣ܵܐ ܦܘܼܪܤܵܐ ܘܠܵܐ ܡܲܥܪܩܵܐ : ܐܸܠܵܐ ܡܢܵܘܪܝܼܢ ܗ̄ܘ̣ܵܘ ܒܕܸܚܠܬܼܵܐ : ܘܠܲܝܬܿ ܗ̄ܘ̣ܵܐ ܤܲܒܼܪܵܐ . ܘܲܚܒܲܫ̣ ܗ̄ܘ̣ܵܐ ܐܸܢܘܿܢ : ܘܲܥ̣ܒܲܕܼ ܗ̄ܘ̣ܵܐ ܐܸܢܘܿܢ ܠܵܐ ܤܵܦܩܹ̈ܐ ܒܟܼܠ ܡܵܐ ܕܤܵܥܹ̇ܪܝܼܢ ܗ̄ܘ̣ܵ . ܠܦܘܼܪܩܵܢܗܘܿܢ . ܘܡܸܛܠ ܕܲܠܦܘܼܩܵܢܗܘܿܢ ܩܲܕܼܡܵܝܵܐ ܠܵܐ ܐܸܤܬܲܟܲܠܘ : ܫܲܕܲܪ ܗ̄ܘ̣ܵܐ ܠܓܲܒܼܪܵܐ ܗܵܘ̇ ܕܢܲܤܒܹܿܗ ܗ̄ܘ̣ܵܐ ܡ̣ܢ ܪܵܥܝܘܼܬܼܵܐ ܕܥܵܢ̈ܐ : ܗܵܘ̇ ܕܟܲܤ̈ܝܵܬܼܵܐ ܕܠܸܒܹܗ ܕܡܲܠܟܵܐ ܐܲܟܸܿܣ ܗ̄ܘ̣ܵܐ . ܘܡ̣ܢ ܟܲܕܼܘܼ ܐܸܬܿܬܿܙܝܼܥ ܗ̄ܘ̣ܵܐ ܡ̣ܢ ܐܲܠܵܗܵܐ : ܘܲܦܩܲܕܼ ܗ̄ܘ̣ܵܐ ܠܡܸܥܒܲܕܼ ܨܠܝܼܒܼܵܐ . ܘܐܲܝܟܼ ܡ̇ܢ ܕܠܵܐ ܡܗܲܝܡܸܢ ܗ̄ܘ̣ܵܐ ܠܹܗ : ܗܘ̣ ܩܲܝܤܵܐ ܥ̣ܒܲܕܼ ܗ̄ܘ̣ܵܐ ܒܐܝܼܕܼܵܘ̈ܗܝ ܕܝܼܠܹܗ : ܘܫܲܕܲܪ ܠܘܼܩܒܲܠ ܒܲܪܒܿܪ̈ܵܝܹܐ . ܢܩܲܫ̣ ܗ̄ܘ̣ܵܐ ܕܹܝܢ ܐܵܦ ܒܹܝܬܼ ܡܲܠܟܿܘܼܬܼܵܐ ܨܠܝܼܒܼܵܐ ܐ̄ܚܪܹܢܵܐ : ܘܲܐ̄ܚܪܹܢܵܐ ܒܦ̇ܘܿܪܘܿܣ ܕܩܘܼܤܛܲܢܛܝܼܢܵܦܘܿܠܝܼܣ ܒܲܡܨܲܥܬܼܵܗ̇ ܕܲܡܕܼܝܼܢܬܼܵܐ : ܕܢܸܬܼܚܙܸܐ ܠܟܼܠܢܵܫ . ܐܲܝܟܲܢܵܐ ܕܐܵܦ ܒܲܪܒܿܪ̈ܵܝܹܐ ܟܲܕܼ ܚܙܵܐܘܼܗܝ : ܥܪܲܩ̣ܘ ܘܐܸܬܼܡܚܝܼܘ . ܘܗ̤ܘ ܡܲܠܟܵܐ : ܐܸܬܿܬܿܟܸܠ ܗ̄ܘ̣ܵܐ ܠܲܡܩܵܘܵܝܘܼ : pb. 503 ܗܵܘ̇ ܕܡ̣ܢ ܟܲܕܼܘ ܡܲܛܲܝܲܒܼ ܗ̄ܘ̣ܵܐ ܠܡܸܥܪܲܩ . ܘܐܸܫܬܲܪܲܪܘ ܓܝܵܕܹܝܗ̇ ܕܲܡܕܼܝܼܢܬܐ : ܗܵܝ̇ ܪܹܡܪܲܫܠܵܐ ܗ̄ܘ̣ܵܬܼ . ܘܟܼܠܗܹܝܢ ܗܵܟܲܢܵܐ ܗ̤ܘܲܝ̈ ܗ̣̄ܘܲܝ̈ . ܟܲܕܼ ܓܹܝܪ ܥܲܪܲܩ̣ ܗ̄ܘ̣ܵܐ ܒܲܪܒܿܪܵܝܵܐ ܥܲܡ ܡܚܘܿܬܼܵܐ : ܟܲܕܼ ܐ̄ܢܵܫ ܠܲܝܬܿ ܗ̄ܘ̣ܵܐ ܕܪܵܕܹܦ ܠܹܗ : ܘܡܲܠܟܵܐ ܐܸܬܼܚܲܝܲܠ ܗ̄ܘ̣ܵܐ ܠܲܡܩܵܡ ܒܪܸܥܝܵܢܵܐ ܕܡܲܠܟܿܘܼܬܹܗ : ܘܲܡܕܼܝܼܢܬܐ ܚܲܝܠܬܼܵܢܵܐܝܼܬܼ ܡܲܠܝܵܐ ܗ̄ܘ̣ܵܬܼ ܠܒܼܝܼܒܼܘܼܬܼܵܐ : ܥܸܠܬܼܵܐ ܐ̄ܚܪܹܬܼܵܐ ܕܫܘܼܚܠܵܦܵܐ ܕܡ̣ܢ ܫܹܠܝ ܠܵܐ ܐܸܫܟܲܚܘ ܗ̄ܘ̣ܵܘ : ܡܸܛܠ ܕܠܲܝܬܿ ܗ̄ܘ̣ܵܐ ܐ̄ܢܵܫ ܐ̄ܚܪܹܝܢ ܕܗܵܕܹܐ ܤܵܥܲ݁ܪ ܗ̄ܘ̣ܵܐ : ܕܲܠܗܵܘ̇ ܢܸܡܚܵܐ ܘܲܠܗܵܢܵܐ ܢܠܲܒܸܿܒܼ : ܐܸܠܵܐ ܐܸܢ ܒܲܠܚܘܿܕܼܸ ܨܠܝܼܒܼܵܐ ܕܐܸܬܿܬܿܤܝܼܡ ܗ̄ܘ̣ܵܐ : ܡ̣ܢ ܗܵܘ̇ ܕܒܲܟܼܝܵܢܵܐ ܘܒܲܫܪܵܪܵܐ ܐܸܨܟܠܸܒܼ ܗ̄ܘ̣ܵܐ . ܗܵܢܵܘ ܕܹܝܢ : ܓܘܼܫܡܵܐ ܗܵܘ̇ ܕܲܟܼܝܵܢܵܐܝܼܬܼ ܐܸܨܛܠܸܒܼ ܗ̄ܘ̣ܵܐ . ܘܡܸܬܼܝܼܕܲܥ ܠܲܢ ܕܠܵܐ ܢܸܒܼܗܲܬܼ ܟܲܕܼ ܢܹܐܡܲܪ : ܕܗܵܢܵܐ ܡܝܼܬܼ ܘܠܵܘ ܐܲܠܵܗܵܐ : ܗܵܘ̇ ܕܚܲܝܸܠ̣ ܠܓܼܘܼܫܡܵܐ ܡܚܝܼܠܵܐ ܘܚܵܫܘܿܫܵܐ ܘܡܵܝܘܿܬܼܵܐ : ܗܵܘ̇ ܕܚܲܫ̣ ܘܡܝܼܬܼ ܒܲܙܩܝܼܦܐ . ܡܸܛܠ ܗܵܢܵܐ ܐܵܦ ܗ̤ܘ ܩܲܝܤܵܐ ܗܵܘ̇ ܕܒܹܗ ܐܸܨܛܠܸܒܼ : ܠܦܘܼܪܩܵܢܵܐ ܗܘ̤ܵܐ : ܐܲܝܟܼ ܡ̇ܢ ܓܹܝܪ ܕܠܲܐܝܢܵܐ ܕܠܵܐ ܡܗܲܝܡܸܢ : ܘܡܲܤܠܸܐ ܗ̄ܘ̣ܵܐ ܠܲܨܠܝܼܒܼܵܐ ܕܦܲܓܼܪܵܐ ܡܵܝܘܿܬܼܵܐ : ܡ̇ܢ ܕܡܼܫܟܲܚ ܗ̄ܘ̣ܵܐ ܠܡܸܦܪܲܩ : ܦܵܩܹ̇ܕܼ ܗ̄ܘ̣ܵܐ ܕܡ̣ܢ ܩܲܝܤܵܐ ܢܸܥܒܿܕܹܗ ܗ̄ܘ̣ܵܐ ܠܲܨܠܝܼܒܼܵܐ : ܠܡܸܥܒܲܕܼ ܒܹܗ ܦܘܼܪܩܵܢܵܐ ܕܐܲܝܟܼ ܗܵܢܵܐ ܒܲܡܕܼܝܢܬܐ ܘܒܼܒܲܪܒܿܪ̈ܵܝܹܐ . ܐܲܝܟܲܢܵܐ ܕܠܵܐ ܢܸܬܼܦܲܠܲܓܼ ܕܲܨܠܝܼܒܼܘܼܬܼܵܐ ܕܦܲܓܼܪܵܐ ܐܝܼܬܹܝܗ̇ : ܗܵܘ̇ ܕܲܠܟܼܠܹܗ ܥܵܠܡܵܐ ܐܲܚ̣ܝ : ܘܠܵܐ ܗ̄ܘ̣ܵܐ ܕܐܲܠܵܗܵܐ : ܗܵܘ̇ ܕܲܒܼܝܲܕܼ ܙܩܝܼܦܘܼܬܼܵܐ ܕܦܲܓܼܪܵܐ ܘܲܨܠܝܼܒܼܵܐ : ܕܐܲܝܟܼ ܗܵܕܹܐ ܓܲܢܒܵܪܘܼܬܼܵܐ ܥ̣ܒܲܕܼ ܗ̄ܘ̣ܵܐ . pb. 504 ܡܸܛܠ ܕܹܝܢ ܕܐܵܦ ܒܗܵܕܹܐ ܐܸܬܼܚܲܟܲܡܘ ܗ̄ܘ̣ܵܘ : ܐܲܝܟܼ ܡ̇ܢ ܕܐܲܠܵܗܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܨܠܝܼܒܼܵܐ ܘܠܵܐ ܗ̄ܘ̣ܵܐ ܕܦܲܓܼܪܵܐ : ܬܘܼܒܼ ܠܘܼܩܒܲܠ ܕܵܚ̈ܠܝ ܐܲܠܵܗܵܐ ܫܪܸܟܼܘ ܗ̄ܘ̣ܵܘ : ܗܵܢ̇ܘܿܢ ܕܐܵܡ̇ܪܝܼܢ ܗ̄ܘ̣ܵܘ ܕܠܵܐ ܗ̄ܘ̣ܵܐ ܕܐܲܠܵܗܘܼܬܼܵܐ ܐܝܼܬܼܵܘܗܝ ܨܠܝܼܒܼܵܐ : ܐܸܠܵܐ ܕܦܲܓܼܪܵܐ ܕܐܲܠܵܗܘܼܬܼܵܐ : ܘܡܸܛܠ ܗܵܢܵܐ ܒܝܲܕܼ ܨܠܝܼܒܼܵܐ ܦܪܲܩ̣ ܠܲܢ . ܬܘܼܒܼ ܐܲܠܵܗܵܐ : ܠܘܼܩܒܲܠ ܪܸܥܝܵܢܵܐ ܦܸܪܥܘܿܢܵܝܵܐ : ܐܲܩܝܼܡ̣ ܡܸܢܕܪܹܫ ܠܥܘܼܙܵܐ ܕܒܲܪܒܿܪ̈ܵܝܹܐ : ܘܲܠܙܵܘܥܹ̈ܐ . ܘܡܸܛܠ ܬܘܼܒܼ ܕܒܼܵܥܹ̇ܐ ܗ̄ܘ̣ܵܐ ܕܢܸܟܼܠܸܐ ܐܸܢܘܿܢ ܡ̣ܢ ܕܲܚ̈ܠܲܝ ܐܲܠܵܗܵܐ ܘܡ̣ܢ ܚܲܫܹ̈ܐ ܕܡܲܤܒܿܠܝܼܢ ܗ̄ܘ̣ܵܘ ܠܗܘܿܢ : ܗܵܝܕܹܝܢ ܓܹܝܪ ܒܲܠܚܘܿܕܼ ܡܸܬܼܢܲܦܫܝܼܢ ܗ̄ܘ̣ܵܘ ܘܡܸܬܼܚܲܪܪܝܼܢ : ܡܲܠܸܦ ܗ̄ܘ̣ܵܐ ܒܬܲܪ̈ܬܲܝܗܹܝܢ : ܕܠܵܐ ܫܵܦܲܪ ܗ̄ܘ̣ܵܐ ܠܹܗ ܪܸܥܝܵܢܵܐ ܪܲܫܝܼܥܵܐ : ܕܐܝܼܬܼ ܗ̄ܘ̣ܵܐ ܒܹܗ ܬܵܘܕܝܼܬܼܵܐ ܕܡܵܘܬܵܐ . ܐܵܦܸܢ ܓܹܝܪ ܠܗܵܘ̇ ܕܡ̣ܢ ܒܲܪܒܿܪܵܝܹܐ : ܡܵܘܬܵܐ ܕܡ̣ܢ ܒܢܲܝ̈ܢܵܫܵܐ ܡܲܤܒܿܪܝܼܢ ܗ̄ܘ̣ܵܘ ܕܐܝܼܬܼܵܘܗܝ : ܐܸܠܵܐ ܥܲܠ ܗܵܘ̇ ܕܡ̣ܢ ܙܵܘܥܵܐ ܗܵܘܹ̇ܐ ܗ̄ܘ̣ܵܐ : ܠܵܐ ܡܸܫܟܿܚܝܼܢ ܗ̄ܘ̣ܵܘ ܗܵܕܹܐ ܠܡܲܤܒܵܪܘܼ ܥܠܵܘܗܝ . ܡ̣ܢ ܕܹܝܢ ܕܐܵܦ ܠܵܐ ܗܵܟܲܢܵܐ ܐܸܬܼ݂ܵܘ ܗ̄ܘ̣ܵܘ ܠܲܪܓܸܫܬܼܵܐ ܕܫܘܼܒܼܚܵܐ ܕܐܲܠܵܗܵܐ ܠܵܬ ܡܸܬܼܚܲܒܿܠܵܢܵܐ : ܘܡܵܘܬܵܐ ܘܚܲܫܵܐ ܘܲܡܚܝܼܠܘܼܬܼܵܐ ܡܩܲܪܒܼܝܼܢ ܗ̄ܘ̣ܵܘ ܠܹܗ : ܒܓܲܢܒܵܪܘܼܬܼܵܐ ܘܲܒܼܠܵܐ ܡܵܝܘܿܬܼܘܼܬܼܵܐ ܕܐܲܝܟܼ ܗܵܕܹܐ : ܗܵܝܕܹܝܢ ܒܗܘܿܢ ܒܦܸܬܼܓܼܵܡܹ̈ܐ ܐܵܠܸܦ̣ ܗ̄ܘ̣ܵܐ ܐܸܢܘܿܢ : ܕܠܵܐ ܬܩܲܪܒܼܘܼܢ ܠܐܲܠܵܗܵܐ ܡܘܼܡܵܐ ܘܢܼܟܼܝܵܢܵܐ : ܡܸܛܠ ܕܩܲܕܝܼܫܵܐ ܐܝܼܬܼܵܘܗܝ ܘܲܡܚܲܪܲܪ ܡ̣ܢ ܟܠܗܘܿܢ ܚܲܫܹ̈ܐ . ܘܐܵܦ ܠܵܐ ܡܚܝܼܠܘܼܬܼܵܐ : ܠܗܵܘ̇ ܕܒܲܨܠܝܼܒܼܵܐ ܡܚܝܼܠܵܐ ܐܸܬܼܓܲܢܒܲܪ ܗ̄ܘ̣ܵܐ ܓܲܢܒܵܪܵܐܝܼܬܼ : ܘܲܒܼܟܼܠܵܗ̇ ܓܲܢܒܵܪܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ . ܘܐܵܦ ܠܵܐ ܡܵܘܬܵܐ ܬܩܲܪܒܼܘܼܢ : pb. 505 ܠܗܵܘ̇ ܕܗ̤ܘ ܒܲܠܚܘܿܕܼܸܵܘܗܝ ܐܝܼܬܼܵܘܗܝ ܠܵܐ ܡܵܝܘܿܬܼܵܐ : ܘܲܒܼܡܵܘܬܵܐ ܕܝܼܠܲܢ ܚ̣ܵܘܝܼ ܕܠܵܐ ܡܵܝܘܿܬܼܵܐ ܐܝܼܬܼܵܘܗܝ : ܒܝܲܕܼ ܬܵܘܕܝܼܬܼܵܐ ܕܩܲܕܝܼܫܵܐ ܘܲܕܼܚܲܝܠܬܼܵܢܵܐ ܘܲܕܼܠܵܐ ܡܵܝܘܿܬܼܵܐ . ܡܸܛܠ ܕܹܝܢ ܕܠܵܐ ܩܵܘܝܘܼ ܒܐܲܝܠܹܝܢ ܕܐܸܬܼܥܨܝܼܘ ܗ̄ܘ̣ܵܘ ܠܡܵܘܕܵܝܘܼ : ܘܠܵܐ ܗܲܝܡܸܢܘ ܗ̄ܘ̣ܵܘ ܒܐܲܠܵܗܵܐ ܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܗܵܘ̇ ܕܡܸܫܟܲܚ ܠܲܡܫܲܬܲܩܘܼ ܐܵܦ ܠܲܩܪ̈ܵܒܹܐ : ܗܘ̤ܵܘ ܗ̄ܘ̣ܵܘ ܥܲܒܼ̈ܕܹܐ ܕܒܲܪܒܿܪ̈ܵܝܹܐ : ܘܐܸܬܲܥܒܲܕܼܘ ܒܥܲܒܼܕܘܼܬܼܵܐ ܠܡܲܤܵܩܘܼ ܠܗܘܿܢ ܡܲܕܲܐܬܼܵܐ ܒܬܼܵܘܕܝܼܬܼܵܐ ܕܲܟܼܬܼܝܼ̈ܒܼܵܬܼܵܐ . ܝܵܗ̇ܒܿܝܼܢ ܗ̄ܘ̣ܵܘ ܕܹܝܢ : ܐܵܦ ܠܐܲܝܠܹܝܢ ܕܡܲܩܪܒܼܝܼܢ ܗ̄ܘ̣ܵܘ ܥܲܡܹܗ . ܘܠܲܝܬܿ ܡܸܕܸܡ ܕܠܵܐ ܥ̣ܒܲܕܼ : ܗܵܘ̇ ܕܚܵܘܝܹܗ ܠܒܲܪܒܿܪܵܝܵܐ ܡܵܪܵܐ : ܘܲܠܪ̈ܗܘܿܡܵܝܹܐ ܥܲܒܼ̈ܕܹܐ . ܘܗܵܟܲܢܵܐ ܐܸܫܬܲܢܝܲܬ̤ ܗ̄ܘ̣ܵܬܼ ܥܲܠ ܒܲܪܒܿܪ̈ܵܝܹܐ ܪܹܫܵܢܘܼܬܼܵܐ : ܐܲܝܟܼ ܡ̇ܢ ܕܠܲܝܬܿ ܗ̄ܘ̣ܵܐ ܠܗܘܿܢ ܠܪ̈ܗܘܿܡܵܝܹܐ ܐܲܠܵܗܵܐ ܕܥܲܠ ܟܠ : ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ . ܡܸܛܠ ܗܵܢܵܐ : ܠܘܵܬܼ ܗܵܘ̇ ܥܩܲܩ̣ܘ ܐܵܦ ܫܲܪܟܵܐ ܕܥܲܡܡܹ̈ܐ . ܗܪܲܩ̣ܘ ܕܹܝܢ ܡ̣ܢ ܠܘܵܬܼ ܪ̈ܗܘܿܡܵܝܹܐ : ܐܲܟܼܡ̇ܢ ܕܐܵܦ ܠܵܐ ܠܢܲܦܫܗܘܿܢ ܐܸܫܟܲܚܘ ܠܲܡܫܵܘܙܵܒܼܘܼ . ܘܡܸܛܠ ܕܗܵܟܲܢܵܐ ܤܵܡ̣ܘܼܗ̇ ܗ̄ܘ̣ܵܘ ܠܪܹܫܵܢܘܼܬܼܵܐ : ܐܲܝܟܼ ܡ̇ܢ ܕܠܵܐ ܐܵܠܨܵܐ ܠܗܘܿܢ ܥܲܠ ܥܘܼܕܪܵܢܵܐ ܐܲܠܵܗܵܝܵܐ : ܘܠܵܐ ܐܸܬܼ݂ܵܘ ܠܘܵܬܼ ܢܲܦܫܗܘܿܢ : ܐܵܦ ܠܵܐ ܐܸܬܼܥܲܗܲܕܼܘ ܠܬܼܵܘܕܝܼܬܼܵܐ ܗܵܝ̇ ܕܐܲܚܝܼܕܹܝܢ ܗ̄ܘ̣ܵܘ ܒܦܘܼܡܗܘܿ : ܕܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܐܸܠܵܐ ܕܲܠܩܘܼܒܼܠܵܐ ܬܘܼܒܼ ܕܵܪܫܝܼܢ ܗ̄ܘ̣ܵܘ ܥܲܠ ܚܲܫܹ̈ܐ ܕܐܲܠܵܗܘܼܬܼܵܐ : ܕܒܼܐܝܼܕܼܗܘܿܢ ܡܚܵܘܹ̇ܝܢ ܗ̄ܘ̣ܵܘ ܕܠܲܝܬܵܘܗܝ ܚܲܕܼ ܡ̣ܢ ܗܵܠܹܝܢ . ܥܲܡ ܚܲܫܹ̈ܐ ܓܹܝܪ ܘܡܵܘܬܵܐ ܐܵܦ ܗܵܕܹܐ ܡܸܬܼܢܲܤܒܵܐ ܗ̄ܘ̣ܵܬܼ : ܕܐܵܦ ܠܵܐ ܩܲܕܝܼܫܵܐ ܐܝܼܬܼܵܘܗܝ pb. 506 ܒܲܟܼܝܵܢܵܐ : ܘܠܵܐ ܡܵܝܘܿܬܼܵܐ ܒܲܟܼܝܵܢܵܐ : ܘܠܵܐ ܚܲܝܠܬܼܵܢܵܐ ܒܲܟܼܝܵܢܵܐ . ܥܕܲܡܵܐ ܕܡܸܢܗܘܿܢ ܬܘܼܒܼ ܐܲܩܝܼܡ̣ ܗ̄ܘ̣ܵܐ ܐܲܠܵܗܵܐ : ܟܲܕܼ ܒܵܥܹ̇ܝܢ ܘܟܲܕܼ ܠܵܐ ܒܵܥܹ̇ܝܢ : ܠܡܲܟܿܤܵܢܘܼܬܼܵܐ ܕܪܘܼܫܥܗܘܿܢ : ܘܲܠܡܲܦܲܩ ܒܪܘܼܚܵܐ ܕܐܲܝܠܹܝܢ ܕܒܼܝܼܫܵܐܝܼܬܼ ܚܲܫܘ ܗ̄ܘ̣ܵܘ : ܘܲܠܡܲܠܦܵܢܘܼܬܼܵܐ ܕܐܲܝܠܹܝܢ ܕܒܲܡܩܲܕܡܘܼܬܼܵܐ ܨܠܹܝܢ ܗ̄ܘ̣ܵܘ : ܠܲܦܠܵܘܝܵܢܘܿܣ ܘܠܐܘܼܤܹܒܝܼܣ : ܗܵܢ̇ܘܿܢ ܕܩܵܛ̇ܠܝܼܢ ܗ̄ܘ̣ܵܘ ܠܗܘܿܢ . ܒܲܕ ܦܘܼܪܥܵܢܵܐ ܕܐܲܠܵܗܵܐ ܥܵܒܼ̇ܕܝܼܢ ܗ̄ܘ̣ܵܘ : ܕܡܵܘܕܹܝܢ ܗ̄ܘ̣ܵܘ ܠܹܗ ܐܵܦ ܩܲܕܝܼܫܵܐ ܐܵܦ ܚܲܝܠܬܼܵܢܵܐ ܐܵܦ ܠܵܐ ܡܵܝܘܿܬܼܵܐ . ܘܲܒܼܿܢܵܡܘܿܤܵܐ ܘܲܒܼܦܘܼܩ̈ܕܵܢܹܐ ܘܒܼܚܘܼܤܪܵܢܹܐ ܡܫܲܪܪܝܼܢ ܗ̄ܘ̣ܵܘ : ܠܘܼܩܒܲܠ ܐܲܝܠܹܝܢ ܕܡܵܘܕܹܝܢ ܗ̄ܘ̣ܵܘ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ ܠܐܵܠܵܗܵܐ ܡܸܠܬܼܵܐ . ܘܲܒܼܒܸܙܬܼܵܐ ܘܒܸܐܟܼܤܘܿܪܝܼܵܐ ܘܲܒܼܡܵܘ̈ܬܹܐ : ܥܕܲܡܵܐ ܕܐܸܬܼܢܤܸܒܼ ܡ̣ܢ ܡܨܲܥܬܼܵܐ ܬܹܐܵܕܓܵܤܝܼܣ : ܗܵܘ̇ ܕܡܸܫܬܿܩܲܠ ܗ̄ܘ̣ܵܐ ܠܘܼܩܒܲܠ ܐܲܠܵܗܵܐ : ܘܐܸܬܼܦܗܲܚ ܗ̄ܘ̣ܵܐ ܦܘܼܡܵܐ ܠܡܵܘܕܼܵܝܘܼ ܘܠܲܡܫܲܒܵܚܘܼ ܘܲܠܡܸܤܓܲܕܼ : ܠܐܲܠܵܗܵܐ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܟܲܕܼ ܕܠܵܐ ܕܸܚܠܵܐ ܐܵܡ̇ܪܝܼܢ ܗ̄ܘ̣ܵܘ . ܠܵܐ ܗ̄ܘ̣ܵܐ ܓܹܝܪ ܗܵܘ̇ ܕܐܵܡܲ݁ܪ ܠܲܡܫܝܼܚܵܐ ܐܲܠܵܗܵܐ ܚܵܫܘܿܫܵܐ ܘܡܵܝܘܿܬܼܵܐ : ܐܠܵܗܵܐ ܡܵܘܕܸܐ ܠܲܡܫܝܼܚܵܐ : ܐܸܠܵܐ ܗܵܘ̇ ܕܐܸܡܲ݁ܪ ܠܲܡܫܝܼܚܵܐ ܒܐܲܠܵܗܘܼܬܹܗ ܕܒܲܟܼܝܵܢܹܗ ܐܝܼܬܼܵܘܗܝ : ܘܒܲܟܼܝܵܢܹܗ ܡܵܘܕܸܐ ܠܐܲܠܵܗܵܐ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܘܚܲܝܠܬܼܵܢܵܐ ܘܩܲܕܝܼܫܵܐ . ܚܵܫܘܿܫܵܐ ܕܹܝܢ ܒܐ̄ܢܵܫܘܼܬܹܗ : ܒܗܵܝ̇ ܕܡܵܘܕܸܐ ܠܹܗ ܕܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ . ܐܸܠܵܐ ܐܸܡܲ݁ܪ ܐ̄ܢܵܫ : ܕܐܲܝܕܵܐ ܫܵܘܬܵܦܘܼܬܼܵܐ ܐܝܼܬܼ ܠܵܟܼ ܠܘܵܬܼ ܦܠܵܘܝܵܢܘܿܣ : ܘܠܲܐܝܠܹܝܢ ܕܲܥܠܵܘܗܝ ܘܡܸܛܠܵܬܹܗ ܐܸܤܬܿܥܲܪ ؟ ܠܵܟܼ pb. 507 ܓܹܝܪ : ܟܠܢܵܫ ܐܲܚܪܡ̣ܵܟܼ ܘܐܲܟܼܪܙܵܟܼ . ܘܡ̣ܢ ܗܵܕܹܐ ܒܐܲܝܠܹܝܢ ܕܡܵܘܤܸܦ ܐܲܢ̄ܬܿ : ܥܲܠ ܫܡܵܟܼ ܒܝܼܫܵܐ ܦܵܠܲܚ ܐܲܢ̄ܬܿ : ܘܠܲܩܛܹܐ ܓܼܪܵܢܘܼܬܼܵܟܼ ܘܠܵܐ ܗ̄ܘ̣ܵܐ ܠܡܲܦܲܩ ܒܪܘܘܼܚܵܐ ܦܫܝܼܛܵܐ ܘܟܹܐܢܵܐ . ܗܵܘ̇ ܕܲܠܥܸܠ ܘܲܠܬܲܚܬܿ ܘܲܒܼܟܼܠ ܙܒܲܢ ܠܹܗ ܐܵܡܲܪܢܵܐ : ܕܠܵܐ ܐܵܬܼܵܝܵܐ ܠܝܼ ܕܐܸܬܼܪܲܚܡܹ̇ܬܼ ܡ̣ܢ ܐ̄ܢܵܫܵܐ ܕܐܲܝܟܼ ܗܵܠܹܝܢ : ܐܸܠܵܐ ܕܐܵܦ ܛܵܒܼ ܝܲܐܝܼܒܼ ܐ̄ܢܵܐ : ܕܐܸܢ ܒܝܲܕܼ ܚܸܪܡܵܐ ܕܝܼܠܝ ܢܸܫܬܵܘܙܒܼܘܼܢ ܡ̣ܢ ܓܘܼܕܵܦܵܐ . ܘܐܲܝܠܹܝܢ ܕܡܸܫܬܵܘܙܒܼܝܼܢ : ܢܵܘܕܘܿܢ ܠܐܲܠܵܗܵܐ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܟܲܕ ܠܵܐ ܡܚܲܠܦܝܼܢ ܠܨܲܠܡܵܐ ܕܐܲܠܵܗܵܐ ܕܠܵܐ ܡܸܬܼܚܲܒܲܠ : ܒܨܠܡܵܐ ܕܒܲܪܢܵܫܵܐ ܕܡܸܬܼܚܲܒܲܠ . ܘܲܒܼܓܼܵܘ ܟܪܸܤܛܝܵܢܘܼܬܼܵܐ : ܢܚܲܛܘܼܢ ܚܲܢܦܘܼܬܼܵܐ . ܐܸܠܵܐ ܠܹܗ ܠܐܲܠܵܗܵܐ ܐܲܝܟܼ ܕܐܝܼܬܼܵܘܗܝ ܨܲܠܡܹܗ ܢܵܘܕܘܿܢܵܝܗܝ : ܘܲܠܒܲܪܢܵܫܵܐ ܐܲܝܟܼ ܕܐܝܼܿܬܼܵܘܗܝ ܒܨܲܠܡܹܗ ܢܵܘܕܘܿܢܵܝܗܝ . ܐܲܝܟܲܢܵܐ ܕܚܵܫܘܿܫܵܐ ܘܐܵܦ ܠܵܐ ܡܵܝܘܿܬܼܵܐ : ܒܨܲܠܡܹ̈ܐ ܕܲܟܼܝܵܢܲܝ̈ܗܘܿܢ ܢܸܬܿܬܵܘܕܘܿܢ . ܐܲܝܟܼ ܕܠܵܐ ܫܘܼܚܠܵܦܵܐ ܕܐܲܠܵܗܵܐ : ܘܠܵܐ ܬܘܼܒܼ ܫܘܼܚܠܵܦܵܐ ܕܒܲܪܢܵܫܵܐ : ܕܡܘܼܬܼܵܐ ܕܪܘܼܫܥܵܐ ܕܚܲܢܦܘܼܬܼܵܐ ܬܵܘܕܸܐ ܟܪܸܤܛܝܵܢܘܼܬܼܵܐ . ܢܸܗܘܸܐ ܕܹܝܢ ܒܲܫܪܵܪܵܐ ܐܹܝܢ ܐܹܝܢ : ܘܠܵܐ ܠܵܐ : ܦܵܪܘܿܩܵܐ ܘܡܸܬܼܦܲܪܩܵܢܵܐ : ܐܲܝܟܼ ܕܲܡܫܝܼܚܵܐ ܒܲܫܪܵܪܵܐ ܘܒܲܟܼܝܵܢܵܐ ܬܸܬܵܘܕܸܐ ܕܐܝܼܬܼܵܘܗܝ : ܐܲܠܵܗܵܐ ܘܒܲܪܢܵܫܵܐ . ܕܐܝܼܬܼܵܘܗܝ ܒܲܟܼܝܵܢܵܐ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ܐܲܝܟܼ ܐܵܠܵܗܵܐ : ܘܡܵܝܘܿܬܼܵܐ ܘܚܵܫܘܿܫܵܐ ܒܲܟܼܝܵܢܵܐ ܐܲܝܟܼ ܒܲܪܢܵܫܵܐ . ܠܵܐ ܗ̄ܘ̣ܵܐ ܐܲܠܵܗܵܐ ܒܲܟܼܝܵܢܹ̈ܐ ܬܲܪ̈ܲܝܗܘܿܢ : ܘܠܵܐ ܬܘܼܒܼ ܒܲܪܢܵܫܵܐ ܒܲܟܼܝܵܢܹ̈ܐ ܐܪ̈ܲܝܗܘܿܢ . ܡܵܕܹܝܢ ܢܝܼܫܵܐ ܕܝܼܠܝ ܘܚܦܝܼܛܘܼܬܼܝ ܐܝܼܬܹܝܗ̇ : ܕܢܸܬܼܒܲܪܲܟܼ ܘܢܸܫܬܿܒܲܚ ܐܲܠܵܗܵܐ : ܐܲܝܟܼ ܕܒܲܫܡܲܝܵܐ ܐܵܦ ܠܐܲܪܥܵܐ . pb. 508 ܢܸܬܬܲܚܪܲܡ ܕܹܝܢ ܢܸܤܛܘܿܪܝܼܣ : ܢܹܐܡܲܪܘܼܢ ܕܹܝܢ ܗܵܘ̇ ܡܵܐ ܕܲܡܨܲܠܸܐ ܐ̄ܢܵܐ ܥܠܲܝܗܘܿܢ ܕܢܹܐܡܲܪܘܼܢ ܥܲܠ ܐܲܠܵܗܵܐ . ܡ̣ܢ ܗܵܢܘܿܢ ܓܹܝܪ ܐܝܼܬܲܝ ܕܥܲܡ ܐܲܠܵܗܵܐ : ܘܠܵܐ ܗ̄ܘ̣ܵܐ ܡ̣ܢ ܗܵܢܘܿܢ ܕܠܘܼܩܒܲܠ ܐܲܠܵܗܵܐ . ܕܒܸܐܤܟܹܡܵܐ ܕܕܼܚܠܲܬܼ ܐܲܠܵܗܵܐ ܡܨܲܥܪܝܼܢ ܠܹܗ ܠܐܲܠܵܗܵܐ : ܘܲܡܒܲܛܠܝܼܢ ܕܐܝܼܬܼܵܘܗܝ ܐܲܠܵܗܵܐ . ܡܲܩܪܸܒܼ ܓܹܝܪ ܒܐܲܝܠܹܝܢ ܕܐܸܢܵܐ ܡܲܩܪܸܒܼ ܐ̄ܢܵܐ : ܘܡܲܩܪܒܼܝܼܢ ܠܩܘܼܒܼܠܹܗ ܐܲܝܠܹܝܢ ܕܡܲܩܪܒܝܼܢ ܥܲܡܝܼ . ܘܡܸܠܛܠ ܗܵܢܵܐ : ܡܸܛܠܵܬܹܗ ܐܸܢܵܐ ܚܲܝܵܒܼ ܐ̄ܢܵܐ ܟܠ ܡܸܕܸܡ ܠܲܡܤܲܝܒܵܪܘܼ ܘܲܠܡܸܚܲܫ . ܐܲܝܟܲܢܵܐ ܕܲܠܘܲܝ ܒܚܤܡܵܐ ܕܝܼܠܝ : ܢܸܤܦܲܩ ܟܠܢܵܫ ܠܡܸܬܼܪܲܥܵܝܘܼ ܠܐܲܠܵܗܵܐ . ܡܸܛܠ ܕܠܲܝܬܿ ܠܝܼ ܡܸܕܸܡ ܕܡ̣ܢ ܗܵܢܵܐ ܪܲܒܿ ܘܝܲܩܝܼܪ : ܘܐܵܦ ܠܵܐ ܐܸܫܬܿܐܠܹܬܼ ܕܕܲܠܩܘܼܒܼܠܵܐ ܕܐܲܝܠܹܝܢ ܕܐܵܡܲ݁ܪ ܐ̄ܢܵܐ ܐܹܡܲܪ : ܐܸܢܗ̤ܘ ܕܕܲܠܩܘܼܒܼܠܵܐ ܕܗܵܠܹܝܢ ܕܐܸܡܲ݁ܪ ܐ̄ܢܵܐ ܒܟܼܠ ܙܢܵܐ ܕܐܝܼܬܼ : ܝܵܕܲܥ̇ ܗ̄ܘܹ̇ܝܬܼ ܕܒܼܵܥܹ̇ܝܢ ܗ̄ܘ̣ܵܘ ܠܡܹܐܡܲܪ : ܘܗܸܢܘܿܢ ܗܵܘܹ̇ܝܢ ܗ̄ܘ̣ܵܘ ܕܐܲܠܵܗܵܐ . ܘܐܸܢܵܐ ܒܗܵܠܹܝܢ ܡܸܬܼܝܲܩܲܪ ܗ̄ܘܹ̇ܝܬܼ ܠܘܵܬܼ ܐܲܠܵܥܗܵܐ : ܥܲܠ ܐܵܦܲܝ̈ ܗܵܠܹܝܢ ܕܐܲܠܵܗܵܐ : ܕܐܸܬܼܪܲܥ̇ܝܼܬܼ ܐܲܝܟܼ ܐܲܠܵܗܵܐ ܘܠܵܘ ܐܲܝܟܼ ܒܲܪܢܵܫܵܐ . . . ܬܘܼܒܼ ܕܹܝܢ ܐ̄ܚܪܵܢܝܵܐܝܼܬܼܸ : ܕܐܵܦ ܠܵܐ ܫܚܝܼܡܵܐܝܼܬܼ ܐܸܡ̇ܪܹܬܼ ܗܵܠܹܝܢ ܕܦܠܵܘܝܵܢܘܿܣ : ܐܸܠܵܐ ܠܬܲܚܘܝܼܬܼܵܐ ܐܲܝܣ̇ܬܿܝܼܬܼ ܐܸܢܹܝܢ : ܕܗܵܢܹܝܢ ܕܐܸܤܬܿܥܲܪ ܠܘܼܩܒܲܠܝ ܒܪܘܼܫܥܵܐ ܘܲܒܼܥܵܘ̣ܠܵܬܐ . ܐܲܝܟܲܢܵܐ ܕܠܵܐ ܢܸܛܥܘܿܢ ܐ̄ܢܵܫ̈ܝܼܢ ܒܲܫܡܵܐ ܕܤܘܼܢܗܵܕܘܿܣ : ܐܸܠܵܐ ܢܸܒܼܥܘܿܢ ܐܲܝܠܹܝܢ ܕܲܗ̤ܘܲܝ̈ ܥܲܡ ܟܠܹܗ ܫܪܵܪܵܐ . ܘܡܸܢܗܹܝܢ ܢܕܘܼܢܘܼܢ ܩܕܼܵܡ ܐܲܠܵܗܵܐ : ܐܵܦܸܢ ܐ̄ܚܪܵܢܝܵܐܝܼܬܼ ܗ̤ܘܝ̈ . ܡܸܤܬܲܟܲܡ ܓܹܝܪ ܤܵܛܵܢܵܐ ܒܐܸܤܟܹܡܵܐ ܕܡܲܠܲܐܟܼܵܐ ܕܢܘܼܗܪܵܐ : ܘܡܲܛܥܸܐ pb. 509 ܠܗܘܿܢ ܠܲܒܼܢܲܝ̈ܢܵܫܵܐ ܠܡܲܪܚܵܩܘܼ ܐܲܠܵܗܵܐ . ܬܘܼܒܼ ܕܹܝܢ ܒܲܕܼܸ ܕܵܢܹ̇ܬܼ ܒܪܸܥܝܵܢܝ : ܕܠܲܡܛܲܫܵܝܘܼ ܠܲܡܪܒܿܪܵܢܘܼܬܼܵܐ ܕܲܗܘ̤ܵܬܼ ܒܚܲܝܠܵܐ ܘܲܒܼܚܸܟܼܡܬܼܵܐ ܕܐܲܠܵܗܵܐ : ܕܐܘܼܠܨܵܢܵܐ ܪܲܒܵܐ ܐܝܼܬܹܝܗ̇ ܘܲܕܼܟܼܠܹܗ ܪܘܼܫܥܵܐ ܘܕܲܟܼܦܘܼܪܝܵܐ ܕܒܲܛܲܝܒܿܘܼܬܼܵܐ : ܕܠܵܐ ܢܚܵܘܸܐ ܘܢܸܓܼܠܸܐ ܐܸܢܹܝܢ ܠܟܼܠܗܘܿܢ ܒܢܲܝ̈ܢܵܫܵܐ . ܡܸܛܠ ܗܵܢ̇ܘܿܢ ܓܹܝܪ ܥ̣ܒܲܕܼ ܗ̄ܘ̣ܵܐ ܐܸܢܹܝܢ : ܕܢܸܫܪܸܐ ܠܨܢ̈ܥܵܬܼܗܘܿܢ : ܘܲܢܦܲܪܤܸܐ ܐܸܢܘܿܢ : ܗܵܢܘܿܢ ܕܲܡܫܲܪܪܝܼܢ ܗ̄ܘ̣ܵܘ ܠܪܘܼܫܥܵܐ ܘܡܲܢܗܪܝܼܢ ܗ̄ܘ̣ܵܘ ܠܹܗ : ܟܲܕܼܸ ܐܲܝܠܹܝܢ ܕܐܸܢܵܐ ܐܸܡܲ݁ܪ ܗ̄ܘܹ̇ܝܬܼ ܠܵܐ ܡܸܢܼܗܲܝܡܲܢ ܗ̄ܘܹ̇ܝܬܼ . ܗܸܬܢܘܿܢ ܕܹܝܢ ܥܵܒܼ̇ܕܝܼܢ ܗ̄ܘ̣ܵܘ ܗܵܕܹܐ : ܘܐܵܦ ܥ̣ܒܲܕܼܘ ܗ̄ܘ̣ܵܘ ܒܲܟܼܢܘܼܫܝܼܗܢܘܿܢ ܒܤܘܼܢܗܵܕܘܿܣ : ܟܠܗܹܝܢ ܐܲܝܠܹܝܢ ܕܚܵܐܹ̇ܫ ܗ̄ܘܹ̇ܝܬܼ ܐܸܢܵܐ : ܘܠܵܐ ܡܗܲܝܡܢܝܼܢ ܗ̄ܘ̣ܵܘ ܠܝܼ . ܠܡܲܟܵܤܘܼ ܕܹܝܢ ܘܲܠܡܸܫܪܵܐ ܐܸܢܹܝܢ ܒܤܘܼܢܗܵܕܘܿܣ ܠܗܵܠܹܝܢ ܕܐܸܬܿܥܲܪ : ܠܵܐ ܡܸܫܟܿܚܵܐ ܗ̄ܘ̣ܵܬܼ . ܐܸܬܼܥܲܫܲܢ ܗ̄ܘ̣ܵܐ ܕܹܝܢ ܨܒܼܝܵܢܵܐ ܕܪܘܼܫܥܵܐ ܡ̣ܢ ܨܸܒܼܝܵܢܵܐ ܕܐܲܠܵܗܵܐ : ܕܒܼܐܝܼܕܹܗ ܐܸܬܼܟܿܤܸܤܘ ܪ̈ܲܫܝܼܥܹܐ ܕܪ̈ܲܫܝܼܥܹܐ ܐܝܼܬܲܝܗܘܿܢ : ܘܕܼܵܚ̈ܠܲܝ ܐܲܠܵܠܵܗܵܐ ܕܕܼܵܚ̈ܠܲܝ ܠܐܲܠܵܗܵܐ ܠܝܼܬܲܗܘܿܢ . ܘܲܥܕܲܡܵܐ ܠܡܵܘܬܵܐ ܐܸܬܼܟܲܬܲܫܘ : ܘܲܢܛܲܪܘ ܗ̄ܘ̣ܵܘ . ܠܫܲܦܝܘܼܬܼ ܪܸܥܝܵܢܵܐ ܗܵܝ̇ ܕܚܲܝܵܒܼܵܐ ܗ̄ܘ̣ܵܬܼ ܠܐܲܠܵܗܵܐ . ܕܠܵܐ ܙܲܒܼܢܵܐ ܓܹܝܪ ܗܵܢܵܐ ܕܒܲܡܨܲܥܬܼܵܐ : ܕܲܗܘ̤ܵܐ ܒܡܲܓܿܪܲܬܼ ܪܘܼܚܹܗ ܕܐܲܠܵܗܵܐ : ܕܒܹܗ ܚܲܫ̣ܘ ܗܵܠܹܝܢ ܘܐܲܚܸܫ̣ܘ ܐܸܢܘܿܢ ܗܵܢ̇ܘܿܢ : ܠܵܐ ܡܸܬܼܓܠܹܝܢ ܗ̄ܘ̣ܵܘ : ܠܵܐ ܪ̈ܲܫܝܼܥܹܐ ܪ̈ܲܫܝܼܥܹܐ : ܘܠܵܐ ܗܵܢ̇ܘܿܢ ܕܐܸܫܬܿܘܝܘܼ ܠܲܒܼܛܝܼܠܘܼܬܼܵܐ ܕܐܲܝܟܼ ܗܵܕܹܐ : ܕܡܲܗܦܟܼܵܐ ܗ̄ܘ̣ܵܬܼ ܠܗܘܿܢ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܐܲܠܵܗܵܐ . ܕܲܒܼܗܘܿܢ ܒܤܘܼܥܪ̈ܵܢܹܐ ܡܲܩܪܸܒܼ ܗ̄ܘ̣ܵܐ ܘܩܵܐܹ̇ܡ ܗ̄ܘ̣ܵܐ ܠܘܼܩܒܲܠܗܘܿܢ : ܘܟܼܵܠܹ̇ܐ ܗ̄ܘ̣ܵܐ ܠܗܘܿܢ ܕܠܵܐ ܢܒܲܥܛܘܼܢ ܠܘܼܩܒܲܠ pb. 510 ܥܘܼܩ̈ܤܹܐ ܕܐܲܠܵܗܵܐ . ܘܐܵܦ ܠܵܐ ܬܘܼܒܼ ܗܵܟܲܢܵܐ ܡܸܬܼܦܢܹܝܢ ܗ̄ܘ̣ܵܘ ܡ̣ܢ ܥܵܘܼܠܗܘܿܢ : ܟܲܕܼ ܕܵܚ̈ܠܲܝ ܐܲܠܵܗܵܐ ܠܵܐ ܐܸܬܼܦܲܠܗܲܕܼܘ ܗ̄ܘ̣ܵܘ : ܘܠܵܐ ܬܘܼܒܼ ܐܸܬܼܩܲܛܲܥܘ ܗ̄ܘ̣ܵܘ ܟܲܕܼ ܡܲܓܲܪ ܗ̄ܘ̣ܵܐ ܪܘܼܚܹܗ ܐܲܠܵܗܵܐ : ܕܢܸܚܫܘܼܢ ܒܟܼܠܗܘܿܢ ܚܲܝܲܝ̈ܗܘܿܢ : ܟܲܕܼ ܢܲܩܝܼܦܝܼܢ ܗ̄ܘ̣ܵܘ ܠܪܸܥܝܵܢܹܗ ܕܐܲܠܵܗܵܐ . ܡܸܛܠ ܗܵܢܵܐ ܡܸܫܟܲܚ ܐ̄ܢܵܫ ܠܝܲܨܝܼܦܘܼܬܼܵܐ ܘܠܲܡܥܲܕܪܵܢܘܼܬܼܵܐ ܕܐܸܬܲܢܝܲܬ̤ ܡ̣ܢ ܗܵܢ̇ܘܿܢ ܕܢܲܤܒܿܘܼܗ̇ : ܘܐܲܗܡ̣ܝܘܼ ܡ̣ܢ ܐܲܝܠܹܝܢ ܕܐܝܼܬܲܝܗܘܿܢ ܗ̄ܘ̣ܵܘ ܒܗܹܝܢ . ܘܝܲܨܝܼܦܘܼܬܼܵܐ ܗܘ̤ܵܬܼ ܠܗܘܿܢ : ܟܲܕܼ ܡܸܤܬܲܟܿܡܝܼܢ ܒܠܵܐ ܝܑܼܕܲܥܬܼܵܐ ܥܲܠ ܐܲܝܠܹܝܢ ܕܙܵܕܹܩ ܗ̄ܘ̣ܵܐ ܕܢܸܬܿܬܲܪ̈ܨܵܢ : ܗܵܠܹܝܢ ܕܡ̣ܢ ܗܵܢ̇ܘܿܢ ܐܸܬܼܒܿܤ̈ܝܼ ܐܵܦ ܐܸܫܬܵܪ̈ܝܼ . ܙܵܕܹܩ ܗ̄ܘ̣ܵܐ ܓܹܝܪ ܠܡܸܦܤܲܩ ܠܐܲܝܠܹܝܢ ܕܒܼܝܼܫܵܐܝܼܬܼ ܗ̤ܘܲܝ̈ : ܘܠܵܐ ܗ̄ܘ̣ܵܐ ܠܲܡܛܲܫܵܝܘܼܬܼܗܹܝܢ . ܗܵܠܹܝܢ ܗܵܟܹܝܠ ܕܐܲܝܟܼ ܕܲܠܬܼܘܼܪܵܨܵܐ ܗ̤ܘܲܝ̈ ܡ̣ܢ ܐܲܠܵܗܵܐ : ܐܲܝܠܹܝܢ ܕܲܡܛܲܫܹܝܢ ܠܗܹܝܢ ܠܵܐ ܗ̄ܘ̣ܵܘ ܕܐܲܠܵܗܵܐ : ܐܸܠܵܐ ܕܗܵܢ̇ܘܿܢ ܕܫܵܪܹܝܢ ܠܗܵܢܹܝܢ ܕܝܼܠܹܗ . ܡܸܛܠ ܐܲܝܕܵܐ ܓܝܪ ܡܲܤܒܿܪܝܼܢ ܐܢ̄ܬܿܘܿܢ : ܕܗܵܢܘܿܢ ܕܲܠܥܵܡܲܪܬܵܐ ܒܲܝܬܿܘܿܢ ܐܲܚܝܼܕܝܼܢ ܗ̄ܘ̣ܵܘ : ܗܘ̤ܵܘ ܩܸܢܝܵܢܵܐ ܠܒܲܪܒܿܪ̈ܵܝܹܐ ؟ ܠܵܐ ܗ̄ܘ̣ܵܐ ܡܸܛܠ ܕܲܒܼܪܹܫܵܢܘܼܬܼܵܐ ܕܐܸܬܼܝܲܗܒܲܬ̤ ܠܗܘܿܢ ܠܵܐ ܐܸܬܼܚܲܫܲܚܘ ܐܲܝܟܼ ܕܙܹܵܩ : ܕܢܸܕܥܘܼܢ ܥܲܡܡܹ̈ܐ ܠܛܲܝܒܿܘܼܬܼܵܐ ܕܐܸܬܼܝܲܗܒܲܬ̤ ܠܗܘܿܢ ؟ ܐܲܝܟܲܢܵܐ ܕܡܸܛܠ ܕܐܲܝܟܼ ܡܵܪ̈ܲܝܵܐ ܠܵܐ ܐܲܠܸܦ̣ܘ : ܐܲܝܟܼ ܥܲܒܼ̈ܕܹܐ ܢܹܐܠܦܘܼܢ ܗܵܝ̇ ܕܡܸܬܼܒܲܥܝܵܐ . ܡܸܛܠ ܐܲܝܕܵܐ ܬܘܼܒܼ ܠܵܐ ܗ̄ܘ̣ܵܐ ܡ̣ܢ ܐܵܪ̈ܬܵܕܘܿܟܿܤܹܐ : ܫܡܲܥ̣ܘ ܠܡܸܠܬܼܵܐ ܕܐܹܘܲܢܓܠܝܼܘܿܢ : ܐܸܠܵܐ ܡ̣ܢ ܤܵܓܼܕܲܝ̈ ܠܒܸܪ̈ܝܵܬܼܵܐ ؟ ܘܠܵܐ pb. 511 ܠܪܹܫܵܢܘܼܬܼܵܐ ܡܲܠܟܿܘܼܬܼܵܐ : ܘܐܵܦ ܠܵܐ ܘܘܼܒܼ ܬܚܹܝܬܼ ܕܸܚܬܼܵܐ ܗܵܝ̇ ܕܐܝܼܬܲܝܗܘܿܢ ܗ̄ܘ̣ܵܘ ܒܵܗ̇ : ܐܸܫܬܲܥܒܲܕܼܘ . ܕܢܸܕܥܘܼܢ ܕܟܲܕܼ ܢܤܲܒܼܘ ܠܪܹܫܵܢܘܼܬܼܵܐ ܕܡܲܠܟܿܘܼܬܼܵܐ : ܘܲܒܼܡܲܠܟܿܘܼܬܼܵܐ ܠܪܹܫܵܢܘܼܬܼܵܐ ܕܕܲܚܠܲܬܼܗܘܿܢ ܠܵܐ ܢܛܲܪܘ ܒܠܵܗܵܐ : ܡܸܛܠ ܗܵܢܵܐ ܐܵܦ ܠܵܐ ܒܕܸܕܸܡ ܐ̄ܚܪܹܢܵܐ ܗܘ̤ܵܘ ܪܹ̈ܫܵܢܹܐ : ܒܗܵܝ̇ ܕܐܸܫܬܲܢܝܲܬ̤ ܠܵܗ̇ ܪܹܫܵܢܘܼܬܼܵܐ ܥܲܠ ܒܥܸܠܕܒܼܵܒܹ̈ܐ . ܒܐܲܝܠܹܝܢ ܓܹܝܪ ܕܐܲܗܡ̣ܝܼܘ ܡ̣ܢ ܐܹܘܲܢܓܲܠܝܼܘܿܢ : ܒܗܹܝܢ ܒܗܵܠܹܝܢ ܐܵܦ ܡ̣ܢ ܪܹܫܵܢܘܼܬܼܵܐ ܐܸܤܬܿܠܝܼܘ . ܘܲܠܤܵܓܼܕܲܝ̈ ܠܒܸܪ̈ܝܵܬܼܵܐ ܐܸܫܬܵܘܬܲܦܘ ܐܵܦ ܒܗܲܝܡܵܢܘܼܬܼܵܐ : ܘܒܲܫܡܵܐ ܦܪܝܼܫܝܼܢ ܗ̄ܘ̣ܵܘ ܘܲܒܼܗܵܝ̇ ܕܒܲܪ ܟܝܵܢܵܐ . ܐܲܝܟܲܢܵܐ ܕܗܵܢ̇ܘܿܢ ܒܲܪܝܵܐ ܘܠܵܐ ܒܲܪܝܵܐ ܡܵܘܕܹܝܢ : ܘܲܐ̄ܚܪܵܢܝܵܐܝܼܬܼ ܐܲܝܟܼ ܕܲܒܼܩܘܼܠܵܤܵܐ ܐܵܡ̇ܪܝܼܢ ܒܲܪ ܟܝܵܢܵܐ : ܘܲܒܼܦܘܼܪܫܵܢܵܐ ܕܒܲܪܝܵܐ ܘܲܕܼܒܼܵܪܘܿܝܵܐ ܐ̄ܚܪܵܢܵܝܘܼܬܼ ܟܝܵܢܵܐ ܝܵܗ̇ܒܿܝܼܢ . ܗܵܟܲܢܵܐ ܐܵܦ ܗܵܠܹܝܢ : ܒܚܵܫܘܿܫܵܐ ܘܲܒܼܠܵܐ ܚܵܫܘܿܫܵܐ : ܒܲܪܝܵܐ ܘܠܵܐ ܒܲܪܝܵܐ : ܐ̄ܚܪܵܢܵܝܘܼܬܼ ܟܝܵܢܵܐ ܝܵܗ̇ܒܿܝܼܢ : ܘܲܐ̄ܚܪܵܢܝܵܐܝܼܬܼ ܐܵܡ̇ܪܝܼܢ ܐܲܝܟܼ ܕܲܒܼܩܘܼܠܵܤܵܐ ܡܸܕܸܡ ܠܗܵܝ̇ ܕܒܲܪ ܟܝܵܢܵܐ : ܒܲܫܡܵܐ ܒܲܠܚܘܿܕܼ ܟܲܕܼ ܠܪܹܫܵܢܘܼܬܼܵܐ ܘܲܠܕܼܚܠܬܼܵܐ ܕܡ̣ܢ ܕܲܠܩܘܼܒܼܠܵܝܘܼܬܼܵܐ ܐܲܚܝܼܕܝܼܢ : ܘܠܵܐ ܗ̄ܘ̣ܵܐ ܡ̣ܢ ܬܵܘܕܝܼܬܼܵܐ ܕܲܟܼܝܵܢܵܐ : ܕܐܝܼܬܹܝܗ̇ ܒܦܵܪܹܿܗ̄ܤܝܼܵܐ . ܥܕܲܡܵܐ ܓܹܝܪ ܕܬܸܬܿܕܲܟܸܿܐ ܐܵܦ ܗܵܝ̇ ܕܒܲܟܼܝܵܢܵܐ : ܕܬܸܤܲܒܼ ܪܹܫܵܢܘܼܬܼܵܐ ܠܕܸܚܠܬܼܵܐ : ܘܕܸܚܠܬܼܵܐ ܠܪܹܫܵܢܘܼܬܼܵܐ : ܟܲܕܸ ܡܸܬܼܩܲܝܡܵܐ ܡ̣ܢ ܐܲܠܵܗܵܐ : ܕܐܲܝܟܲܢܵܐ ܕܒܲܫܡܝܵܐ ܢܸܫܬܲܒܲܚ ܐܵܦ ܒܐܲܪܥܵܐ ܢܸܫܬܲܒܲܚ : ܘܫܘܼܒܼܚܵܐ ܒܲܫܡܲܝܵܐ ܘܫܲܝܢܵܐ ܥܲܠ ܐܲܪܥܵܐ : ܒܩܘܼܒܲܪܢܹܝܛܘܼܬܼܵܐ ܕܤܘܼܥܪ̈ܵܢܹܐ ܕܗܵܕܹܐ : ܠܵܐ ܫܵܠܹ̇ܐ ܐܲܠܵܗܵܐ ܡܸܢܲܢ ܕܲܢܕܲܒܲܪ ܠܲܢ ܘܢܲܠܸܦ ܠܲܢ . ܐܲܟܼܙܢܵܐ ܕܐܲܝܠܹܝܢ pb. 512 ܕܠܲܛܠܵܝܹ̈ܐ ܡܲܠܦܝܼܢ : ܟܲܕܼ ܒܡܲܚ̈ܘܼܬܼܵܐ ܘܲܒܼܡܲܟܿܤܵܢ̈ܘܵܬܼܵܐ ܕܙܵܕܼ̈ܩܵܢ ܡܸܬܼܚܲܫܲܚ : ܠܡܲܠܵܦܘܼܬܲܢ ܘܠܲܡܦܵܤܘܼܬܲܢ ܕܛܵܥܹ̇ܝܢ ܚ̄ܢܲܢ : ܘܢܵܦܹ̇ܩ ܪܘܼܚܵܐ ܥܲܠ ܐܲܦܲܝ̈ ܫܲܬܼܝܼ̈ܩܹܐ : ܘܲܡܚܵܘܸܐ ܙܵܟܼܘܼܬܼܗܘܿܢ . ܡܵܢܵܐ ܓܹܝܪ ܬܸܒܼ̇ܕܹܬܼ ܐܸܢܵܐ ܡ̣ܢ ܗܵܠܹܝܢ ܕܲܗ̤ܘܲܝ̈ ܐܲܝܟܼ ܕܲܗ̤ܘܲܝ̈ : ܘܠܵܐ ܗ̄ܘ̣ܵܐ ܗ̤ܘ ܐܲܠܵܗܵ ؟ ܡܸܛܠ ܓܹܝܪ ܕܲܗܘ̤ܵܐ ܡܲܫ̈ܠܡܵܢܹܐ ܠܡܲܫܠܡܵܢܘܼܬܼܵܐ ܕܐܲܒܼܵܗ̈ܬܼܵܐ : ܘܐܬܸܚܲܕܼܘ ܦܘܼܡܵܐ ܕܗܵܢܘܿܢ ܕܬܼܵܒܼܥ̇ܝܼܢ ܗ̄ܘ̣ܵܘ ܙܸܕ̈ܩܵܬܼܵܐ ܕܐܲܒܼܵܗ̈ܬܼܵܐ : ܘܡܸܛܠ ܗܵܢܵܐ ܡܸܨܛܠܹܝܢ ܗ̄ܘ̣ܵܘ ܡܸܢܗܘܿܢ ܠܐܵܪܝܵܢܘܼܬܼܵܐ : ܡ̣ܢ ܐܲܝܠܹܝܢ ܕܡܸܬܿܬܵܘ̈ܕܝܵܢ ܗ̣̄ܘܲܝ̈ : ܘܡܸܢܗܘܿܢ ܠܡܵܢܝܼܢܵܝܘܼܬܼܵܐ : ܘܡܸܢܗܘܿܢ ܠܲܝܗܘܼܕܵܝܘܼܬܼܵܐ : ܘܡܸܢܗܘܿܢ ܠܲܐ̄ܚܪ̈ܵܢܝܵܬܼܵܐ : ܠܚܲܕܼ̈ܬܼܵܬܼܵܐ ܘܲܠܥܲܬܿܝܼ̈ܩܵܬܼܵܐ . ܐܲܩܝܼܡ̣ ܐܲܠܵܗܵܐ ܡܢܗܘܿܢ ܘܲܒܼܗܘܿܢ ܕܝܼܠܗܘܿܢ : ܐܲܝܟܼ ܕܡ̣ܢ ܝܗ̄ܘܼ̈ܕܼܵܝܹܐ ܡܩܝܼܡ ܗ̄ܘ̣ܵܐ ܠܕܲܝܵܢܹ̈ܐ : ܕܢܲܟܿܤܘܼܢ ܐܸܢܘܿܢ ܥܲܠ ܐܲܦܲܝ̈ ܥܒܼܘܼܪܝܼܗܘܿܢ ܕܥܲܠ ܐܲܠܵܗܵܐ : ܗܵܢܵܘ ܕܹܝܢ ܠܲܦܠܵܘܝܵܘܿܣ : ܗܵܘ̇ ܕܲܡܡܲܠܸܐ ܗ̄ܘ̣ܵܐ ܕܘܼܟܿܬܼܵܐ ܕܝܼܠܝܼ . ܕܲܒܼܗܵܕܹܐ ܙܵܕܹܩ ܗ̄ܘ̣ܵܐ ܕܢܸܗܘܸܐ ܠܝܼ ܒܥܸܠܕܒܼܵܒܼܵܐ : ܐܲܝܟܼ ܕܐܵܦ ܗܘ̤ܵܐ ܠܝܼ . ܘܡ̣ܢ ܠܵܐ ܝܑܼܕܲܥܬܼܵܐ : ܐܵܘ ܡܸܛܠ ܡܸܕܸܡ ܐ̄ܚܪܹܝܢ . ܘܠܐܘܼܤܹܒܝܼܣ : ܗܵܘ̇ ܕܡܲܩܪܸܒܼ ܗ̄ܘ̣ܵܐ ܠܘܼܩܒܲܠܝ . ܕܲܠܒܲܪ ܡ̣ܢ ܟܠ ܥܸܠܬܼܵܐ ܕܩܸܢܛܵܐ ܡܵܘܕܹܝܢ ܗ̄ܘ̣ܵܘ : ܡܲܩܪܒܼܝܼܢ ܗ̄ܘ̣ܵܘ ܠܘܼܩܒܲܠ ܗܵܢ̇ܘܿܢ ܕܒܹܝܬܼ ܩܘܼܪܸܠܘܿܣ : ܕܲܡܓܲܕܦܝܼܢ ܗ̄ܘ̣ܵܘ ܘܒܼܵܥܹ̇ܝܢ ܗ̄ܘ̣ܵܘ ܠܡܲܨܠܵܚܘܼ . ܘܠܵܐ ܐܲܪܦܝܼ ܐܸܢܘܿܢ ܐܲܠܵܗܵܐ : ܥܕܲܡܵܐ ܕܚܵܘܝܼܘ ܕܲܠܩܘܼܒܼܠܵܝܘܼܬܼܵܐ ܒܩܘܼܪܸܠܘܿܣ . ܕܗܵܢ̇ܘܿܢ ܡ̇ܢ : ܠܘܼܩܒܲܠ ܗܵܠܹܝܢ ܡܲܝܬܹܝܢ ܗ̄ܘ̣ܵܘ ܠܡܸܠܵܘ̈ܗܝ . ܘܗܵܠܹܝܢ ܬܘܼܒܼ : ܡܓܲܒܹܿܝܢ ܗ̄ܘ̣ܵܘ ܠܗܵܠܹܝܢ pb. 513 ܕܲܠܩܘܼ̈ܒܼܠܵܝܵܬܼܵܐ ܕܗܵܢܘܿܢ : ܘܤܵܝ̇ܡܝܼܢ ܗ̄ܘ̣ܵܘ ܠܘܼܩܒܲܠܗܘܿܢ . ܘܡܸܢܹܗ ܘܒܹܗ ܡܸܬܼܚܲܪܹܝܢ ܗ̄ܘ̣ܵܘ : ܗܵܠܹܝܢ ܘܗܵܠܹܝܢ . ܘܗܵܠܹܝܢ ܐܵܡ̇ܪܝܼܢ : ܕܡܵܢܝܼܢܵܝܹ̈ܐ ܐܝܼܬܲܝܗܘܿܢ : ܕܲܠܟܼܠܗܹܝܢ ܥܲܠ ܐܵܠܵܗܵܐ ܡܸܠܬܼܵܐ ܘܲܤܩܝܼܢ ܗ̄ܘ̣ܵܘ : ܐܵܦ ܠܕܼܝܼ̈ܠܵܝܵܬܼܵܐ ܕܒܸܤܪܵܐ . . ܘܗܸܢܘܿܢ ܕܹܝܢ ܡܩܲܛܪܓܼܝܼܢ ܗ̄ܘ̣ܵܘ ܠܗܵܠܹܝܢ ܕܕܼܝܼܠܝ ܡܸܬܼܪܲܥܹܝܢ : ܕܐܵܦ ܐܸܢܵܐ ܗܵܠܹܝܢ ܐܵܡܲ݁ܪ ܐ̄ܢܵܐ . ܘܲܠܕܼ̈ܠܵܝܵܬܼܵܐ ܕܐܲܠܵܗܵܐ ܥܲܠ ܟܝܵܢܵܐ ܕܐܲܠܵܗܘܼܬܼܵܐ ܡܲܤܩܝܼܢ : ܘܲܠܕܼ̈ܠܵܝܬܼܵܐ ܕܐ̄̈ܢܵܫܘܼܬܼܵܐ ܥܲܠ ܐ̄ܢܵܫܘܼܬܼܵܐ . ܘܲܠܦܲܪܨܘܿܦܵܐ ܡܩܲܒܿܠܝܼܢ ܕܲܗܘ̤ܵܬܼ ܚܕܼܵܝܝܘܼܬܼܵܐ : ܘܠܵܘ ܠܲܟܼܝܵܢܵܐ . ܘܲܒܼܨܝܼܪ ܩܲܠܝܼܠ ܟܠܢܵܫ ܡܸܬܼܚܪܸܐ ܗ̄ܘ̣ܵܐ ܠܘܵܬܼ ܚܲܒܼܪܹܗ ܟܲܕܸܼ ܡܲܟܸܿܣ ܠܹܗ ܡܸܛܠܵܬܼܝ : ܐܲܝܟܼ ܡ̇ܢ ܕܡܸܬܼܥܫܵܩܘܼ ܐܸܬܼܥܲܫ̇ܩܹܬܼ . ܘܡܼܐܬܼܐܲܡܪ̈ܵܢ ܗ̣̄ܘܲܝ̈ ܗܵܠܹܝܢ ܕܝܼܠܝ ܒܼܟܼܠܵܗ̇ ܚܦܝܼܛܘܼܬܼܵܐ : ܘܗܵܠܹܝܢ ܡܲܪܤܝܼܢ ܗ̄ܘ̣ܵܘ ܠܲܐܲܝܠܹܝܢ ܕܐܵܡ̇ܪܝܼܢ ܗ̄ܘ̣ܵܘ ܕܲܬܼܪܹܝܢ ܒܢ̈ܝܼܢ ܐܸܡܲ݁ܪ ܐ̄ܢܵܐ : ܐܲܝܟܼ ܡ̇ܢ ܕܡ̣ܢ ܡܬܼܘܿܡ ܠܵܐ ܐܲܡܝܼܪ ܠܝܼ . ܘܗܵܢ̇ܘܿܢ ܠܐܲܝܠܹܝܢ ܛܕܐܵܡ̇ܪܝܼܢ ܗ̄ܘ̣ܵܘ ܚܲܕܼ ܟܝܵܢܵܐ ܡܲܟܼܤܝܼܢ ܗ̄ܘ̣ܵܘ ܠܗܘܿܢ : ܕܚܵܫܘܿܫܵܐ ܐܵܡܪܝܼܢ ܠܹܗ ܠܐܲܠܵܗܵܐ : ܐܲܝܟܼ ܕܐܵܡܲ݁ܪ ܗ̄ܘܹ̇ܝܬܼ ܐܸܢܵܐ ܥܠܲܝܗܘܿܢ ܕܐܵܡ̇ܪܝܼܢ ܗ̄ܘ̣ܵܘ . ܡܲܢ̣ܘܼ ܗܵܘ̇ ܕܐܵܠܹ̇ܝܨ ܗ̄ܘ̣ܵܐ ܠܗܘܿܢ ܠܡܹܐܡܲܪ ܗܵܠܹܝܢ ܕܝܼܠܝܼ : ܕܲܒܼܝܲܕܼ ܦܘܼܩ̈ܕܵܢܹܐ ܡܼܬܼ̈ܟܲܠܝܵܢ ܗ̣̄ܘܲܝ̈ ܕܠܵܐ ܢܸܬܼܩܵܪ̈ܝܵܢ : ܕܡܸܢܗܘܿܢ ܘܲܒܼܗܘܿܢ ܡܲܩܪܒܼܝܼܢ ܗ̄ܘ̣ܵܘ ܠܲܡܡܲܠܵܠܘܼܬܼܗܹܝܢ ܒܟܼܠܵܗ̇ ܚܦܝܼܛܘܼܬܼܵܐ ؟ ܘܟܲܕܼ ܐܸܢܵܐ ܫܲܬܿܝܼܩ ̄ܐ̄ܢܵܐ : ܘܲܫܩܝܼܠ ܡܹܢܝ ܫܘܼܠܛܵܢܵܐ ܕܐܸܢܵܐ ܐܹܡܲܪ ܐܸܢܹܝܢ : ܘܐܸܢܵܐ ܠܵܐ ܡܸܬܼܗܲܝܡܲܢ ܗ̄ܘܹ̇ܝܬܼ : ܐܲܩܝܼܡ̣ ܗ̄ܘ̣ܵܐ ܐܲܠܵܗܵܐ ܠܗܵܢܘܿܢ ܕܡܸܬܼܗܲܝܡܢܝܼܢ ܗ̄ܘ̣ܵܘ ܟܲܕܼ ܐܵܡ̇ܪܝܼܢ ܗ̄ܘ̣ܵܘ ܗܵܠܹܝܢ ܕܝܼܠܝ : pb. 514 ܕܐܝܼܬܲܝܗܹܝܢ ܫܪܵܪܵܐ : ܟܲܕܼ ܠܵܐ ܐܝܼܬܼ ܗ̄ܘ̣ܵܐ ܥܠܲܝܗܹܝܢ ܡܲܤܒܿܪܵܢܘܼܬܼܵܐ ܡܸܕܸܡ : ܕܐܵܘ ܡܸܛܠ ܪܵܚܡܘܼܬܼܵܐ ܐܵܘ ܡܸܛܠ ܚܘܼܒܵܐ ܕܝܼܠܝ ܗܵܠܹܝܢ ܐܵܡ̇ܪܝܼܢ ܗ̄ܘ̣ܵܘ . ܘܗܵܠܹܝܢ ܤܵܥܲܪ ܗ̄ܘ̣ܵܐ ܐܲܠܵܗܵܐ : ܠܵܘ ܡܸܛܠܵܬܼܝ . ܡܲܢ̣ܘܼ ܓܹܝܪ ܢܤܸܛܘܿܪܝܼܣ ؟ ܐܵܘ ܡܵܢܵܐ ܐܸܢܘܿܢ ܚܲܝܵܘ̈ܗܝ ؟ ܐܵܘ ܡܵܢܵܐ ܡܵܘܬܹܗ ܒܥܵܠܡܵܐ ؟ ܐܸܠܵܐ ܡܸܛܠ ܫܪܵܪܵܐ ܕܝܲܗ̣̄ܒܼ ܠܥܵܠܡܵܐ : ܗܵܘ̇ ܕܲܒܼܛܸܠ̣ ܗ̄ܘ̣ܵܐ ܡ̣ܢ ܥܸܠ̈ܠܵܬܼܵܐ ܡܲܛܥܝܵܢ̈ܝܵܬܼܵܐ : ܘܐܲܟܸܣ ܗ̄ܘ̣ܵܐ ܕܹܝܢ ܠܡܲܛܥܝܵܢܹ̈ܐ . ܘܡܸܛܠ ܕܲܒܼܡܲܤܒܿܪܵܢܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܘ ܥܠܝ : ܘܠܵܐ ܡܗܲܝܡܢܝܼܢ ܗ̄ܘ̣ܵܘ ܠܐܲܝܠܹܝܢ ܕܐܵܡܲ݁ܪ ܗ̄ܘܹ̇ܝܬܼ : ܐܲܝܟܼ ܐܲܝܢܵܐ ܕܲܡܛܲܫܸܐ ܠܲܫܪܵܪܵܐ ܘܟܼܵܠܹ̇ܐ ܠܡܸܐܬܼܵܐ ܚܲܬܿܝܼܬܬܵܐ : ܝܲܗ̣̄ܒܼ ܗ̄ܘ̣ܵܐ ܐܲܠܵܗܵܐ ܟܵܪܘܿܙܵܐ ܠܗܵܕܹܐ : ܠܗܵܘ̇ ܕܲܟܼܟܸܐ ܗ̄ܘ̣ܵܐ ܡ̣ܢ ܡܲܤܒܿܪܵܢܘܼܬܼܵܐ ܗܵܕܹܐ : ܠܠܹܐܘܿܢ : ܗܵܘ̇ ܕܲܕܼܠܵܐ ܩܸܢܛܵܐ ܡܲܟܼܪܸܙ ܗ̄ܘ̣ܵܐ ܠܲܫܪܵܪܵܐ . ܘܡܸܛܠ ܕܲܡܩܲܕܡܘܼܬܼܵܐ ܕܤܘܼܢܗܵܕܘܿܣ ܐܲܬܼܘܪܲܬ̤ ܠܤܲܓܿܝܼ̈ܐܹܐ : ܘܐܵܦ ܠܦܲܪܨܘܿܦܵܐ ܕܪ̈ܗܘܿܡܵܝܹܐ : ܕܠܵܐ ܢܗܲܝܡܢܘܼܢ ܠܐܲܝܠܹܝܢ ܕܐܵܡܲ݁ܪ ܗ̄ܘܹ̇ܝܬܼ ܐܸܢܵܐ : ܘܲܕܼܠܵܐ ܒܘܼܚܵܢܵܐ ܦܵܫ̣ ܗ̣̄ܘܲܝ̈ : ܐܲܪܦܝܼ ܐܲܠܵܗܵܐ ܕܢܸܗܘ̈ܝܵܢ ܗܵܠܹܝܢ ܕܲܠܩܘܼܒܼܠܵܐ : ܕܲܢܫܲܢܸܐ ܠܐܲܦܸܤܩܘܿܦܵܐ ܕܪܗܘܿܡܹܐ : ܗܵܘ̇ ܕܡܵܪܘܼܬܼܵܐ ܕܥܘܼܬܵܕܼܵܐ ܕܤܘܼܢܗܵܕܘܿܣ ܕܒܲܐܦܸܤܘܧܣ ܥܵܒܹ̇ܕܼ ܗ̄ܘ̣ܵܐ ܠܘܼܩܒܲܠܝ : ܘܢܸܥܒܿܕܹܗ ܕܢܸܫܠܲܡ ܘܲܢܫܲܪܲܪ ܠܐܲܝܠܹܝܢ ܕܡ̣ܢ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ ܐܸܬܼܐܡܲܪ . ܘܗܵܘ̇ ܕܟܼܠ ܡܸܕܸܡ ܡܸܫܟܲܚ ܗ̄ܘ̣ܵܐ : ܒܠܵܐ ܡܸܕܸܡ ܐܸܬܼܚܫܸܒܼ ܗ̄ܘ̣ܵܐ . ܗܵܢܵܘ ܕܹܝܢ ܕܝܵܤܩܘܿܪܘܿܣ : ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ . ܒܠܵܐ ܡܸܕܸܡ ܕܹܝܢ ܐܵܡܲ݁ܪ ܐ̄ܢܵܐ : ܕܒܲܥܪܘܼܩܝܵܐ ܐܸܬܼܚܲܫܲܚ ܗ̄ܘ̣ܵܐ : ܘܐܸܬܼܦܲܪܲܣ ܕܠܵܐ ܢܸܫܬܿܪܸܐ ܘܢܸܫܬܿܕܸܐ ܠܐܸܟܿܤܘܿܪܝܼܵܐ . ܕܒܲܐܝܼܠܹܝܢ ܕܚܵܫ̇ܝܼܢ pb. 515 ܢܗܲܝܡܢܘܼܢ : ܐܵܦ ܠܐܲܝܠܹܝܢ ܕܲܒܼܤܘܼܬܢܗܵܕܘܿܣ ܩܲܕܼܡܵܝܬܼܵܐ ܐܸܪܬܿܥܲܪ ܗ̣̄ܘܲܝ̈ ܡ̣ܢ ܡܸܨܪܵܝܵܐ ܠܘܼܩܖܒܲܠܝ . ܘܡܸܛܠ ܪܵܚܡܘܼܬܼܵܐ ܕܒܸܕܼܝܵܐ ܕܡܲܠܟܵܐ ܘܲܕܼܪܹ̈ܫܵܢܹܐ ܕܒܹܝܬܼ ܡܲܠܟܿܘܼܬܼܵܐ : ܡܸܤܬܿܒܲܪ ܗ̄ܘܹ̇ܝܬܼ ܐܸܢܵܐ ܕܐܵܠܹ̇ܨ ܐ̄ܢܵܐ ܠܤܘܼܢܗܵܕܘܿܣ : ܗܵܝ̇ ܕܠܵܐ ܐܲܙܝܼܥܬܲܢܝ ܕܡ̣ܢ ܫܪܵܪܵܐ ܐܸܬܼܪܲܦܸܐ : ܘܐܸܬܼܐܠܸܨ ܠܡܸܫܠܲܡ ܠܡܲܠܟܵܐ : ܡܸܛܠ ܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ . ܕܡܸܛܠ ܕܠܵܐ ܡܸܕܸܡ ܒܲܚܸܢܘ ܗ̄ܘ̣ܵܘ ܒܲܫܪܵܪܵܐ : ܤܵܒܼ̇ܪܝܼܢ ܗ̄ܘ̣ܵܘ ܕܲܡܓܲܕܦܵܢܵܐ ܐܝܼܬܲܝ . ܐܲܝܟܲܢܵܐ ܕܹܝܢ ܕܲܢܚܵܘܸܐ ܐܲܠܵܗܵܐ : ܕܚܘܼܒܵܐ ܗ̄ܘ̣ܵܐ ܢܟܼܝܼܠܵܐ ܕܡܲܠܟܵܐ ܕܲܩܢܸܐ ܗ̄ܘ̣ܵܐ ܠܘܵܬܼܝ : ܘܠܵܘ ܒܲܫܪܵܪܵܐ ܐܸܠܵܐ ܡܸܛܠ ܩܸܢܝܵܢܹ̈ܐ : ܚܵܘܝܹܗ ܗ̄ܘ̣ܵܐ ܒܐܘܼܛܸܟܼܝܼܣ ܘܒܲܦܠܵܘܝܵܢܘܿܣ ܠܥܘܼܕܼܪܵܢܹܗ . ܒܐܲܝܠܹܝܢ ܕܐܸܬܼܚܙܝܼ̈ ܕܠܵܐ ܝܲܗ̣̄ܒܼ ܠܵܐ ܠܡܸܬܼܟܲܢܵܫܘܼ : ܘܠܵܐ ܠܐܲܝܠܹܝܢ ܕܐܸܬܼܟܲܢܲܫܘ ܫܵܒܼܩ̇ܝܼܢ ܗ̄ܘ̣ܵܐ ܠܡܹܐܡܲܪ ܡܸܕܸܡ : ܠܒܲܪ ܡ̣ܢ ܗܵܘ̇ ܡܵܐ ܕܡܸܢܼܦܲܩܕܝܼܢ ܗ̄ܘ̣ܵܘ : ܐܸܠܵܐ ܒܕܼܚܸܠܬܼܵܐ ܘܲܒܼܬܲܚܡܲܨܬܵܐ ܡܚܲܝܒܼܝܼܢ ܗ̄ܘ̣ܵܘ ܐܵܦ ܠܢܲܦܫܗܘܿܢ . ܡܸܛܠ ܬܘܼܒܼ ܕܡܲܤܒܿܪܝܼܢ ܗ̄ܘ̣ܵܘ ܕܲܩܪܵܝܬܼܵܐ ܕܝܼܠܝ ܠܒܼܘܼܚܵܢܵܐ ܘܲܐܕܼܝܼܢܵܐ ܗܘ̤ܵܬܼ ܗ̄ܘ̣ܵܬܼ : ܐܸܢܵܐ ܕܹܝ ܡܸܒܼܕܵܐ ܒ̇ܕܹܝܬܼ . ܕܠܵܐ ܗ̄ܘ̣ܵܐ ܠܕܼܝܼܢܵܐ : ܐܵܠܵܐ ܠܩܵܬܼܵܪܵܤܝܣ ܘܲܠܢܸܟܼܠܵܐ ܕܐܲܒܼܕܵܢܵܐ ܘܲܕܼܡܵܘܬܵܐ ܩܪܵܐܘܼܢܝ . ܟܲܕܼ ܡܲܟܸܿܣ ܠܗܘܿܢ ܐܲܠܵܗܵܐ ܕܩܵܛ̈ܘܿܠܹܐ ܐܝܼܬܲܝܗܘܿܢ : ܐܲܪܦܝܼ ܗ̄ܘ̣ܵܐ ܐܲܠܵܗܵܐ ܠܲܦܠܵܘܝܵܢܘܼܣ ܕܢܸܥܘܿܠ ܠܤܘܼܢܗܵܕܘܿܣ ܘܲܠܡܸܚܲܫ ܗܵܘ̇ ܡܵܐ ܕܚܲܫ̣ ܡܸܢܗܘܿܢ . ܓܲܠܝܵܐ ܓܹܝܪ ܕܗܵܠܹܝܢ ܐܝܼܬܲܝܗܹܝܢ : ܗܵܠܹܝܢ ܕܗܵܢ̇ܘܿܢ ܐܵܦ ܠܘܼܩܒܲܠܝܣ ܤܵܥ̇ܪܝܼܢ ܗ̄ܘ̣ܵܘ ܡ̣ܢ ܩܕܝܼܡ . ܘܡܸܛܠ ܕܡܸܤܬܲܒܼܪܵܐ ܗ̄ܘ̣ܵܬܼ : ܕܠܵܐ ܡܸܬܼܪܡܹܝܢ ܗܵܢ̇ܘܿܢ ܕܐܲܦܸܤܩ̈ܘܿܦܹܐ ܐܝܼܬܲܝܗܘܿܢ ܗ̄ܘ̣ܵܘ : pb. 516 ܕܲܠܒܲܪ ܡ̣ܢ ܕܝܼܢܵܐ ܕܫܵܦܲܪ ܠܗܘܿܢ ܡܸܕܸܡ ܠܡܸܥܒܲܕܼ : ܐܵܘ ܡܸܛܠ ܚܘܼܒܵܐ ܕܡܲܠܟܵܐ : ܐܵܘ ܒܕܚܸܠܬܼܵܐ : ܐܵܘ ܒܲܫܓܼܘܼܫ̈ܝܹܐ : ܬܘܼܒܼ ܦܲܪܤܝܼ ܐܸܢܘܿܢ ܐܲܠܵܗܵܐ ܟܲܕܼ ܥܵܒܼ̇ܕܝܼܢ ܕܲܠܩܘܼܒܼܠܵܐ : ܘܐܲܟܸܿܣ̣ ܐܸܢܘܿܢ ܩܕܼܵܡ ܟܠܢܵܫ . ܘܠܵܐ ܫܒܲܩ̣ܘ ܡܸܕܸܡ ܕܠܵܐ ܤܗܸܕܼܘ . ܐܸܠܵܐ ܒܝܲܕܼ ܟܠܗܹܝܢ ܠܥܸܠ̈ܠܵܬܼܵܐ ܕܡܲܛܥܝܵܢܘܼܬܼܵܐ ܐܲܟܸܿܣ ܗ̄ܘ̣ܵܐ : ܘܥܲܠ ܐܸܓܼܵܪܹ̈ܐ ܐܲܟܼܪܸܙ ܐܸܢܹܝܢ . ܐܲܝܟܲܢܵܐ ܕܠܵܐ ܢܸܗܘܸܐ ܐܵܦ ܠܵܐ ܚܲܕܼ ܡܲܦܲܩܒܪܘܼܚܵܐ : ܠܐܲܝܠܹܝܢ ܕܲܡܤܲܟܿܡܝܼܢ ܬܲܦܫܗܘܿܢ ܒܠܵܐ ܝܑܼܕܲܥܬܼܵܐ . ܐܸܠܵܐ ܐܲܝܟܲܢܵܐ ܕܲܒܼܝܲܕܼ ܟܠܗܹܝܢ ܐܸܬܼܟܿܤܸܣ ܗ̄ܘ̣ܵܐ ܦܸܪܥܘܿܢ ܡ̣ܢ ܐܲܠܵܗܵܐ : ܘܲܕܼܠܵܐ ܡܲܦܲܩܒܪܘܼܚܵܐ ܩܵܪܝܼ : ܕܠܵܐ ܒܢܲܩܝܼܦܘܼܬܼܵܐ ܕܡܸܠܹ̈ܐ : ܘܠܵܐ ܒܗܘܿܢ ܒܤܘܼܥܪ̈ܵܢܹܐ : ܘܠܵܐ ܒܡܲܟܿܤܵܢܘܼܬܼܵܐ ܕܡ̣ܢ ܒܢܲܝ̈ܢܵܫܵܐ : ܘܠܵܐ ܬܘܼܒܼ ܒܗܵܠܹܝܢ ܕܡ̣ܢ ܐܲܠܵܗܵܐ ܨܒܼܵܐ ܗ̄ܘ̣ܵܐ ܠܡܸܬܿܛܦܵܤܘܼ : ܘܲܒܼܓܼܘܼܕܵܦܹܗ ܡܝܼܬܼ ܗ̄ܘ̣ܵܐ : ܗܵܟܲܢܵܐ ܐܵܦ ܗܵܠܹܝܢ ܕܠܵܐ ܡܲܦܲܩ ܒܪܘܼܚܵܐ ܡܩܵܘܹ̇ܝܢ . . . ܟܲܕܼ ܗܵܠܹܝܢ ܗܵܟܹܝܠ ܚܙܹ̇ܝܬܼ ܗ̄ܘܹ̇ܝܬܼ ܕܬܸܬܼܥܒܸܕܼ ܡ̣ܢ ܐܲܠܵܗܵܐ : ܨܵܒܹ̇ܝܢ ܗ̄ܘ̣ܘܲܝܬܿܘܿܢ ܕܐܸܫܬܘܿܩ ܘܐܹܛܲܫܸܐ ܠܲܡܕܒܿܪܵܢܘܼܬܼܵܐ ܕܐܲܠܵܗܵܐ ܕܐܲܝܟܼ ܗܵܕܹܐ ܟܠܵܗ̇ ؟ . . ܠܵܐ ܡܸܢܼܦܲܪܫܝܼܢ ܗ̄ܘ̣ܵܘ ܢܒܼܝܼ̈ܘ̈ܗܝ ܕܐܲܠܵܗܵܐ : ܗܵܢ̇ܘܿܢ ܕܡ̣ܢ ܢܒܼܝܹ̈ܐ ܕܓܵܠܹ̈ܐ ܐܲܝܟܼ ܕܡ̣ܢ ܢܒܼܝܹ̈ܐ ܡܸܬܿܬܲܚܪܡܝܼܢ ܗ̄ܘ̣ܵܘ ܐܲܝܟܼ ܢܒܼܝܹ̈ܐ ܕܲܓܵܠܹ̈ܐ : ܐܸܠܘܼ ܠܵܐ ܩܲܒܸܿܠ̣ܘ ܕܢܸܬܿܬܲܚܪܡܘܼܢ ܡܸܛܠ ܐܲܠܵܗܵܐ ܡ̣ܢ ܢܒܼܝܹ̈ܐ : ܕܲܓܵܠܹ̈ܐ . ܠܵܐ ܡܸܫܬܿܘܹܝܢ ܗ̄ܘ̣ܵܘ ܠܫܘܼܒܼܚܵܐ ܘܲܠܡܲܠܦܵܢܘܼܬܼܵܐ ܕܢܒܼܝܹ̈ܐ : ܐܸܢܗ̤ܘ ܕܲܢܛܲܪܘ ܒܢܲܝ̈ܗܘܿܢ ܕܗܵܢ̇ܘܿܢ ܠܫܲܡܘܼܬܼܵܐ ܕܲܢܒܼܝܹ̈ܐ ܕܲܓܵܠܹ̈ܐ . ܘܠܵܐ ܡܸܬܼܦܲܪܩܝܼܢ ܗ̄ܘ̣ܵܘ ܘܡܸܫܬܵܘܙܒܼܝܼܢ pb. 517 ܗ̄ܘ̣ܵܘ ܗܵܢ̇ܘܿܢ ܕܡ̣ܢ ܝܗ̄ܘܼ̈ܕܵܝܹܐ ܗܘ̤ܵܘ ܟܪܸ̈ܤܛܝܵܢܹܐ : ܐܸܢܗ̤ܘ ܕܲܠܕܼܝܼܸܢܵܐ ܕܲܒܼܛܵܠܘܿܡܘܼܬܼܵܐ ܕܐܲܒܼܵܗܲܝ̈ܗܘܿܢ ܕܠܘܼܩܒܲܠ ܡܫܝܼܚܵܐ : ܐܲܝܟܼ ܕܡ̣ܢ ܐ̄ܢܵܫܵܐ ܩܲܕܼܝܼ̈ܫܹܐ ܘܙܲܕܼܝܼܩܹ̈ܐ ܢܛܲܪܘ ܗ̄ܘ̣ܵܘ . ܠܵܐ ܗܵܘܹ̇ܝܢ ܗ̄ܘ̣ܵܘ ܫܠܝܼܚܹ̈ܐ ܕܲܡܫܝܼܚܵܐ : ܐܸܢܗ̤ܘ ܕܲܠܟܼܠܹܗ ܟܸܢܫܵܐ ܕܲܝܗܘܼ̈ܕܵܝܹܐ : ܘܲܠܟܼܵܗ̈ܢܹܐ : ܘܲܠܡܲܦܲܝ̈ ܢܲܡܘܿܤܵܐ : ܘܠܪܹ̈ܫܵܢܹܐ : ܐܲܝܟܼ ܡܲܠܦܵܢܹ̈ܐ ܕܢܵܡܘܿܤܵܐ ܘܕܲܬܒܼܝܹ̈ܐ ܐܸܬܼܢܩܸܦܘ ܗ̄ܘ̣ܵܘ . ܠܵܐ ܡܗܲܝܡܢܝܼܢ ܗ̄ܘ̣ܵܘ ܒܲܡܫܝܼܚܵܐ : ܘܐܵܦܠܵܐ ܡܵܝ̇ܬܝܼܢ ܗ̄ܘ̣ܵܘ ܚܠܵܦ ܡܫܝܼܚܵܐ : ܠܐܸܗ̤ܘ ܕܠܡܵܘܬܵܐ ܘܲܠܫܝܼܛܘܼܬܼܵܐ : ܠܵܐ ܗ̄ܘ̣ܵܐ ܒܐܝܼܩܵܪܵܐ ܐܸܠܵܐ ܒܫܝܼܛܘܼܬܼܵܐ ܡܤܲܒܿܪܝܼܢ ܗ̄ܘ̣ܵܘ . ܘܐܵܦܠܵܐ ܗܵܫܵܐ ܡ̣ܢ ܟܸܢܫܹ̈ܐ ܘܡ̣ܢ ܪܹ̈ܫܵܢܹܐ ܘܡ̣ܢ ܡܵܪ̈ܵܘܵܬܼܵܐ ܡܸܬܼܝܲܩܪܝܼܢ ܗ̄ܘ̣ܵܘ : ܐܸܢܗ̤ܘ ܕܠܡܵܘܬܵܐ ܘܲܠܒܸܗܬܿܬܼܵܐ ܕܡ̣ܢ ܪܹ̈ܫܢܹܐ ܘܥܲܡܡܹ̈ܐ ܠܵܐ ܤܲܝܒܲܪܘ . ܠܵܐ ܡ̣ܢ ܡܲܠܟܹ̈ܐ ܘܪܹ̈ܫܵܢܹܐ ܘܚܲܝ̈ܠܵܘܵܬܼܵܐ ܠܝܲܨܝܼܦܘܼܬܼܵܐ ܕܐܲܝܟܼ ܗܵܕܹܐ ܡܸܫܬܿܘܹܝܢ ܗ̄ܘ̣ܵܘ : ܐܸܢܗ̤ܘ ܕܦܘܼܩ̈ܕܵܢܹܐ ܘܢܵܡ̈ܘܿܤܹܐ ܕܡܲܠܟܹ̈ܐ ܘܲܕܲܕܲܝܵܢܹ̈ܐ ܘܲܕܼܪܹ̈ܫܵܢܹܐ ܢܛܲܪܘ ܗ̄ܘ̣ܵܘ . ܠܵܐ ܡܸܬܼܚܲܫܒܝܼܢ ܗ̄ܘ̣ܵܘ ܒܗܵܢܵܐ ܐܵܪ̈ܬܵܕܘܿܟܿܤܹܐ ܘܡܲܠܦܵܢܹ̈ܐ ܐܲܒܼܵܝ̈ܢ : ܐܸܢ ܡ̣ܢ ܚܘܼܝܵܒܼܵܐ ܕܤܘܼܢܗܵܕܘܿܣ ܕܗܲܪ̈ܛܝܼܩܹܐ ܒܥ̣ܵܘ ܗ̄ܘ̣ܵܘ ܠܡܸܥܪܲܩ : ܘܲܠܡܹܐܡܲܪ ܗܵܠܹܝܢ ܕܗܵܢܘܿܢ ܐܵܡ̇ܪܝܼܢ ܗ̄ܘ̣ܵܘ : ܘܗܵܘܹ̇ܝܢ ܗ̄ܘ̣ܵܘ ܢܵܤ̈ܒܲܝ ܒܐܲܦܹ̈ܐ . ܠܵܘ ܚܢܲܢ ܡܸܫܬܘܹܝܢ ܗ̣̄ܘܲܝܢ ܠܡܲܠܦܵܢܘܼܬܼܵܐ ܕܥܲܡ̈ܠܹܐ ܕܗܵܢܘܿܢ : ܐܸܢܗ̤ܘ ܕܲܕܼܠܵܐ ܒܘܼܚܵܢܵܐ ܡܩܲܒܿܠܝܼܢ ܗ̣̄ܘܲܝܢ ܠܫܲܠܡܘܼܬܼܵܐ ܕܠܘܼܩܒܲܠܗܘܿܢ ܕܐܲܝܟܼ ܕܡ̣ܢ ܤܘܼܢܗܵܕܘܿܣ . ܘܕܲܒܼܦܵܤܝܼ̈ܩܵܬܼܵܐ ܐܹܡܲܪ : ܠܵܐ ܐܝܼܬܼܵܘܗܝ ܡܝܼܠܹܛܘܿܣ ܘܐܘܼܤܛܵܬܝܼܣ ܐܲܦܸܤܩ̈ܘܿܦܹܐ ܕܐܲܢܛܝܵܟܼܝܵܐ : ܐܸܢ ܠܲܓܼܒܼܝܼܵܬܼܵܐ ܘܲܠܕܼܝܼܢܵܐ ܕܡ̣ܢ ܤܘܼܢܗܵܕܘܿܣ pb. 518 ܕܗܲܪ̈ܵܛܝܼܩܹܐ ܕܠܘܼܩܒܲܠܗܘܿܢ ܡܩܲܒܿܠܝܼܢ ܗ̄ܘ̣ܵܘ . ܘܠܵܐ ܐܝܼܬܼܵܘܗܝ ܐܵܬܵܢܵܤܝܼܣ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ : ܐܸܢܗ̤ܘ ܕܲܠܕܼܝܼܢܵܐ ܕܗܵܢ̇ܘܿܢ ܕܲܫܕܼܵܐܘܼܗܝ : ܕܠܵܐ ܦܘܼܠܵܓܼܵܐ ܘܲܕܼ ܡ̣ܢ ܐܵܪ̈ܬܵܕܘܿܟܿܤܹܐ ܢܩܲܒܸܿܠ . ܠܵܐ ܐܝܼܬܼܵܘܗܝ ܝܘܿܗܲܢܝܼܣ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܐܸܢ ܠܕܝܼܢܵܐ ܘܠܲܫܪܵܝܵܐ ܕܲܗܘ̤ܵܐ ܥܠܵܘܗܝ ܐܲܝܟܼ ܕܡ̣ܢ ܤܘܼܢܗܵܕܘܿܣ ܕܠܵܐ ܒܘܼܚܵܢܵܐ ܢܩܲܒܸܿܠ . ܘܠܵܐ ܬܘܼܒܼ ܐܝܼܬܼܵܘܗܝ ܗ̄ܘ̣ܵܐ ܦܠܵܘܝܵܢܘܿܣ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܐܸܢܗ̤ܘ ܕܠܚܘܼܪܩܵܢܵܐ ܕܤܘܼܢܗܵܕܘܿܣ ܬܹܒܹܠܵܝܬܼܵܐ ܕܲܫܪܵܬܹܗ : ܐܲܝܟܼ ܚܘܼܪܩܵܢܵܐ ܕܡ̣ܢ ܤܘܼܢܗܵܕܘܿܣ ܢܸܫܠܲܡ . ܠܵܐ ܐܝܼܬܼܵܘܗܝ ܗ̄ܘ̣ܵܐ ܟܠܢܵܫ : ܐܲܝܕܵܐ ܕܡ̣ܢ ܐܲܝܕܵܐ ܕܗ̤ܝ ܡܕܝܼܢܬܐ ܐܝܼܬܼܵܘܗܝ : ܕܲܒܼܗܵܠܹܝܢ ܚܲܫ ܗ̄ܘ̣ܵܐ ܡܸܛܠܵܬܼܝ : ܘܐܲܝܟܼ ܫܸܡܫܵܐ ܡܲܢܗܪܝܼܢ ܗ̄ܘ̣ܵܘ : ܐܸܢܗ̤ܘ ܕܲܠܘܵܬܼ ܩܛܹܐ ܓܼܪ̈ܵܢܹܐ ܚܵܪܹܬܼ ܘܠܵܘ ܠܘܵܬܼ ܐܲܠܵܗܵܐ . ܘܒܲܐܝܠܹܝܢ ܕܟܼܠ ܚܲܕܼ ܚܲܕܼ ܡ̣ܢ ܗܵܠܹܝܢ ܗܘ̤ܵܐ ܗ̄ܘ̣ܵܐ ܒܐܲܠܵܗܵܐ : ܐܵܦ ܐܸܢܵܐ ܐܸܫ̇ܬܘܝܼܬܼ ܠܡܸܗܵܘܵܐ . ܠܵܘ ܓܹܝܪ ܕܝܼܠܝ ܐܝܼܬܼܵܘܗܝ ܤܘܼܥܪܵܢܵܐ : ܐܸܠܵܐ ܕܡܫܝܼܚܵܐ ܕܚܲܝܠܢܝ . ܟܠ ܐ̄ܢܵܫ ܕܹܝܢ ܝܵܗܹ̇ܒܼ ܦܸܬܼܓܼܵܡܵܐ ܠܐܲܠܵܗܵܐ : ܥܲܠ ܐܲܦܲܝ̈ ܗܵܠܹܝܢ ܕܐܸܡ݂ܲܪ ܐܵܘ ܤ̣ܥܲܪ ܐܵܘ ܐܲܟܼܫܸܠ̣ : ܐܵܘ ܕܢܸܫܪܸܐ ܠܟܸܫ̈ܠܹܐ ܒܟܼܠܵܗ̇ ܚܦܝܼܛܘܼܬܼܵܐ ܐܸܬܼܚܲܦܲܛ . ܐܸܢ ܕܹܝܢ ܟܲܕܼ ܟܠܡܸܕܸܡ ܥܵܒܹ̇ܕܼ ܐ̄ܢܵܫ : ܗܵܘ̇ ܕܡܸܬܼܟܲܫܸܠ ܠܵܐ ܡܸܬܿܛܦܝܼܣ : ܢܸܬܼܟܿܫܸܠ ܡܸܛܠ ܢܲܦܫܹܗ : ܘܠܵܘ ܡܸܛܠ ܗܵܘ̇ ܕܐܵܡܲܪ ܘܩܵܥܹ̇ܐ ܠܹܗ : ܘܠܵܐ ܡܸܫܬܿܡܲܥ ܠܹܗ . ܡܸܛܠ ܕܹܝܢ ܕܥܵܕܼܠܝܼܢ ܗ̄ܘ̣ܵܘ ܠܝܼ ܤܲܓܿܝܼ̈ܐܹܐ ܙܲܒܼܢ̈ܝܸܢ ܤܲܓܿܝܼ̈ܐܵܢ : pb. 519 ܕܠܵܐ ܟܸܬܼܒܹ̇ܬܼ ܠܘܵܬܼ ܠܹܐܘܿܢ ܐܲܦܸܤܩܘܿܦܵܬ ܕܪܗܘܿܡܹܐ : ܠܡܲܠܵܦܘܼܬܹܗ ܟܠܗܹܝܢ ܐܲܝܠܹܝܢ ܕܐܸܬܿܥܲܪ ܐܲܝܟܼ ܕܲܗ̤ܘܲܝ̈ : ܘܲܠܫܘܼܚܠܵܦܵܐ ܕܗܲܝܡܵܢܘܼܬܼܵܐ : ܐܲܝܟܼ ܕܲܠܘܵܬܼ ܓܲܒܼܪܵܐ ܕܲܬܼܪܝܼܨܵܐ ܐܝܼܬܼܵܘܗܝ ܒܗܲܝܡܵܢܘܼܬܹܗ . ܘܐܵܦ ܟܲܕܼ ܠܝܼ ܐܸܬܼܝܲܗܒܲܬ̤ ܠܝܼ ܡܵܢܵܬܼܵܐ ܕܐܸܓܲܪܬܵܐ ܕܕܼܝܼܢܵܐ ܕܥܲܠ ܠܦܵܘܝܵܢܘܿܣ ܘܐܘܼܛܸܟܼܝܼܣ : ܕܒܼܵܗ̇ ܡܸܬܼܓܲܠܝܵܐ ܗ̄ܘ̣ܵܬܼ ܕܠܵܐ ܕܚܸܠ̣ܘ ܡ̣ܢ ܪܵܚܡܘܼܬܼܵܐ ܕܡܲܠܟܿܘܼܬܼܵܐ . ܡܸܛܠ ܗܵܕܹܐ ܠܵܐ ܟܸܬܼܒܹ̇ܬܼ : ܠܵܐ ܗ̄ܘ̣ܵܐ ܡܸܛܠ ܕܓܲܒܼܪܵܐ ܐܝܼܬܲܝ ܚܬܼܝܼܪܵܐ ܘܕܲܠܵܐ ܒܘܼܝܵܢܵܐ . ܐܸܠܵܐ ܐܲܝܟܲܢܵܐ ܕܠܵܐ ܐܲܥܘܟܹܗ ܡ̣ܢ ܪܲܗܛܗ ܠܗܵܘ̇ ܕܫܦܝܼܪ ܪܵܗܹ̇ܛ ܗ̄ܘ̣ܵܐ : ܡܸܛܠ ܡܩܲܕܡܘܼܬܼܵܐ ܕܥܲܠ ܦܲܪܨܘܿܦܵܐ ܕܝܼܠܝ . ܩܲܒܿܠܹ̇ܬܼ ܕܹܝܢ ܕܐܹܤܲܝܒܲܪ ܠܐܲܝܠܹܝܢ ܕܩܲܛܪܓܼܘܼܢܝ ܒܗܹܝܢ : ܐܲܝܟܲܢܵܐ ܕܟܲܕܼ ܒܗܵܠܹܝܢ ܡܸܬܼܩܲܛܪܲܓܼ ܐ̄ܢܵܐ : ܕܠܵܐ ܥܘܼܘܵܟܼܵܐ ܢܩܲܒܿܠܘܼܢ ܗܵܢܘܿܢ ܡܲܠܦܵܢܘܼܬܼܵܐ ܕܐܲܒܼܵܗ̈ܬܼܵܐ . ܠܲܝܬܿ ܠܝܼ ܓܹܝܪ ܡܸܠܬܼܵܐ : ܥܲܠ ܐܲܝܠܹܝܢ ܕܐܸܬܿܥܲܪ ܠܘܼܩܒܲܠܝ . ܘܡܸܛܠ ܗܵܝ̇ ܬܘܼܒܼ ܠܵܐ ܟܸܬܼܒܹ̇ܬܼ : ܕܠܵܐ ܐܸܤܬܿܒܲܪ ܕܡܸܥܪܲܩ ܥܵܪܹܩ ܐ̄ܢܵܐ ܡ̣ܢ ܐܵܓܼܘܿܢܵܐ : ܒܲܕܼ ܕܵܚܹ̇ܠ ܐ̄ܢܵܐ ܡ̣ܢ ܥܲܡܠܹ̈ܐ . ܕܲܫ̈ܢܲܝܵܐ ܤܲܓܿܝܼ̈ܠܵܬܼܵܐ : ܟܲܕܼ ܐܵܦ ܠܵܐ ܚܲܕܼ ܢܦܹܐܫܵܐ ܗܘ̤ܵܐ ܠܝܼ : ܐܵܦ ܠܵܐ ܒܘܼܝܵܐܵܐ ܐ̄ܢܵܫܝܵܐ : ܤܵܦ̇ܩܵܢܡ ܐܸܢܹܝܢ ܓܹܝܪ ܗܵܠܹܝܢ ܒܝܼ̈ܫܬܼܵܐ ܕܐܸܬܼ݂ܵܝ̈ ܥܲܠ ܥܵܠܡܵܐ : ܕܝܲܬܿܝܼܪ ܡܹܢܝ ܡܸܫ̈ܟܿܚܵܢ ܕܲܢܕܲܢ̈ܚܢ ܠܥܹܝܢ ܟܠܢܵܫ : ܛܠܘܼܡܝܵܐ ܕܗܲܝܡܵܢܘܼܬܼܵܐ ܕܲܫܪܵܪܵܐ . ܐܸܠܵܐ ܡܸܛܠ ܕܥܵܕܹܠ ܐܲܢ̄ܬܿ ܠܝܼ : ܕܐܲܝܟܼ ܡ̇ܢ ܕܒܲܨܲܪܹܬܼ ܡ̣ܢ ܕܢܲܗܝܼܪܵܐܝܼܬܼ ܐܹܡܲܪ ܗܵܠܹܝܢ ܕܲܓܼܕܲܫ ܗ̣̄ܘܲܝ̈ : ܐܘܿ ܪܹܫܵܝ ܩܲܕܝܼ̈ܫܹܐ pb. 520 ܤܘܿܦܪܘܿܢܝܲܐ : ܫܡܲܥ ܡܸܟܹܝܠ ܐܵܦ ܐܲܢ̄ܬܿ ܠܗܵܠܹܝܢ ܕܝܵܕܲܥ̇ ܐܲܢ̄ܬܿ : ܘܡܲܤܗܸܕܼ ܐܲܢ̄ܬܿ ܥܲܠ ܫܪܵܪܵܐ ܕܗܵܠܹܝܢ ܕܡܸܬܼܐܲܡܪ̈ܵܢ . ܒܲܪ ܫܵܥܬܹܗ ܓܹܝܪ : ܐܲܝܟܼ ܡ̇ܢ ܕܲܡܦܵܣ ܐܲܢ̄ܬܿ : ܩܲܕܼܡ̣ܬܿ ܚ̣ܙܲܝܬܿ : ܕܠܒܲܪܬܹܗ ܕܗܵܘ̇ ܕܗܵܝܕܝܼܟܼ ܡܲܡܠܸܟܼ ܗ̄ܘ̣ܵܐ : ܚܲܛ̣ܦܵܗ̇ ܗ̄ܘ̣ܵܐ ܡܵܘܬܵܐ . ܘܡ̣ܢ ܒܵܬܲܪ ܗܵܕܹܐ : ܠܕܲܝܘܵܐ ܗܵܘ̇ ܪܹܫܵܐ ܕܓܲܝܵܪܘܼܬܼܵܐ : ܕܲܠܡܲܠܟܿܬܼܵܐ ܒܨܲܥܪܵܐ ܘܲܒܼܚܸܤܕܵܐ ܐܲܪܡܝܼ ܗ̄ܘ̣ܵܐ . ܬܘܼܒܼ ܠܲܡܕܼܝܼ̈ܢܵܬܼܵܐ ܕܐܲܦܪܝܼܩܹܐ ܘܕܐܸܤܦܵܢܝܼܵܐ ܘܲܕܼܡܘܼܙܝܼܩܵܢܘܿܣ ܘܲܠܓܼܵܙܪ̈ܵܬܼܵܐ ܪܵܘܪ̈ܒܼܬܼܵܐ ܘܲܡܫܲܒ̈ܚܵܬܼܵܐ : ܐܵܡܲ݁ܪ ܐ̄ܢܵܐ ܕܹܝܢ ܠܤܝܼܩܝܼܠܝܼܵܐ ܘܲܠܪܘܿܕܼܘܿܣ ܘܲܠܤܲܓܿܝܼ̈ܐܵܬܼܵܐ ܪܵܘܪ̈ܒܼܵܬܼܵܐ ܐ̄ܚܪܵܢܝܵܬܼܵܐ : ܘܠܵܗ̇ ܠܪܗܘܿܡܹܐ : ܕܲܠܒܼܵܐܢܕܝܼܠܘܿܣ ܒܲܪܒܿܪܵܝܵܐ ܠܒܸܙܬܼܵܐ ܐܸܫܬܿܠܸܡ ܗ̣̄ܘܲܝ̈ . ܒܪܲܡ ܕܹܝܢ ܗܵܘ̇ܝܵܐ ܥܠܹܝܗ̇ ܕܪܗܘܿܡܹܐ ܩܲܪܝܼܒܼܵܐܝܼܬܼ ܘܠܵܘ ܠܪܘܼܚܩܵܐ : ܡܹܐܬܼܝܼܬܹܗ ܕܬܲܪܬܹܝܢ ܕܒܲܪܒܿܪܵܝܵܐ : ܕܒܼܵܗ̇ ܐܵܦ ܠܹܐܘܿܢ : ܗܵܘ̇ ܕܲܠܗܲܝܡܵܢܘܼܬܼܵܐ ܡ̇ܢ ܛܵܒܼܵܐܝܼܬܼ ܐܲܚܝܼܕܼ ܗ̄ܘ̣ܵܐ : ܒܗܵܠܹܝܢ ܕܹܝܢ ܕܲܥܠܲܝ ܕܠܵܐ ܒܘܼܚܵܢܵܐ ܘܲܕܼܠܵܐ ܕܝܼܢܵܐ ܠܥܵܘ̣ܠܵܐ ܕܗܵܠܹܝܢ ܕܲܤܥܲܪܘ ܥܠܲܝ ܫܠܸܡ̣ ܗ̄ܘ̣ܵܐ : ܒܐܝܼܕܼܵܘ̈ܗܝ ܕܝܼܠܹܗ ܠܡܵܐܢܲܝ̈ ܩܘܼܕܼܫܵܐ ܐܲܠܵܗܵܝܹ̈ܐ ܡܲܫܠܸܡ ܠܗܘܿܢ ܒܐܝܼܕܲܝ̈ ܒܲܪܒܿܪ̈ܵܝܹܐ . ܘܠܲܒܼ̈ܢܵܬܼܵܐ ܕܡܲܠܟܵܐ ܗܵܘ̇ ܕܡܲܡܠܸܟܼ ܗ̄ܘ̣ܵܐ ܒܗܵܘ̇ ܙܲܒܼܢܵܐ : ܚܵܙܹ̇ܐ ܒܥܲܝܢܵܘ̈ܗܝ ܟܲܕܼ ܡܸܬܿܕܲܒܼܪ̈ܵܢ ܒܲܫܒܼܝܼܬܼܵܐ . ܐܸܢܵܐ ܕܹܝܢ ܠܲܫܚܵܩܵܐ ܕܚܲܝܲܝ̈ : ܘܲܠܟܼܠ ܡܸܕܸܡ ܕܝܼܠܝ ܕܲܒܼܥܵܠܡܵܐ . ܗܵܢܵܐ : ܐܲܝܟܼ ܫܚܵܩܵܐ ܕܚܲܕܼܸ ܝܵܘܡܵܐ ܤܲܝ̇ܒܿܪܹܬܼ : ܘܠܵܐ ܐܸܫܬܲܚ̇ܠܦܹܬܼ ܗܵܐ ܗܵܠܹܝܢ ܟܠܗܹܝܢ ܫܢܲܝ̈ܵܐ . ܕܗܵܐ ܗܵܫܵܐ ܡ̣ܢ ܟܲܕܼܘܼ ܡܲܢ̇ܥܹܬܼ ܠܝܼ pb. 521 ܠܡܸܫܬܿܪܵܝܘܼ : ܘܟܼܠ ܒܝܘܿܡ ܡܸܬܼܟܲܫܲܦ ܐ̄ܢܵܐ ܠܐܲܠܵܗܵܐ ܕܢܸܫܪܹܝܢܝ : ܠܝܼ ܕܲܚܙܲܝ̈ ܥܲܝ̈ܢܲܝ ܦܘܼܪܩܵܢܹܗ ܕܐܲܠܵܗܵܐ . ܫܘܼܠܵܡܵܐ . ܚܕܝܼ ܠܝܼ ܚܲܒܿܝܼܒܼܝܼ ܘܲܡܪܲܒܿܝܵܢܝ ܘܒܹܝܬܼ ܡܲܥܡܲܪܝ ܡܲܕܼܒܿܪܵܐ : ܘܐܹܡܝ ܐܸܟܿܤܘܿܪܝܼܵܐ . ܕܐܵܦ ܡ̣ܢ ܒܵܬܲܪ ܡܵܘܬܿܝ : ܢܵܛܲܪ ܦܲܓܼܪܝ ܥܕܲܡܵܐ ܠܲܩܝܵܡܬܼܵܐ ܒܨܒܼܝܵܢܹܗ ܕܐܲܠܵܗܵܐ . ܐܵܡܹܝܢ . ܫܠܸܡ̣ ܠܡܸܟܼܬܲܒܼ ܟܬܼܵܒܼܵܐ ܕܡܸܬܼܩܪܸܐ ܬܹܐܓܼܘܼܬܵܐ ܕܗܹܪܤܲܩܠܝܼܕܘܿܣ : ܕܲܥܒܼܝܼܕܼ ܠܢܲܨܝܼܚ ܒܩܲܕܝܼ̈ܫܹܐ ܘܛܘܼܒܼܬܼܵܢ ܒܟܼܠ ܡܵܪܝ ܢܸܤܛܘܿܪܝܼܣ : ܐܲܩܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܤܵܕܵܐ ܕܟܼܠܝܘܿܡ : ܘܗ̤ܕܼܪܵܐ ܕܐܵܪܬܵܕܘܿܟܤܝܼܵܐ : ܟܵܪܘܿܙܵܐ ܫܲܪܝܼܪܵܐ ܕܲܬܼܠܝܼܬܼܵܝܘܼܬܼܵܐ ܡܫܲܒܲܚܬܼܵܐ : ܘܲܠܝܹܗܘܲܗ ܫܘܼܒܼܚܵܐ ܐܲܡܝܼܢܵܐ . ܐܵܡܹܝܢ . pb. 523 ܬܩܦܬܐ . ܐ . ܦܘܼܫܵܩܵܐ ܘܐܸܓܪ̈ܵܬܼܵܐ ܕܡܵܪܝ ܩܘܼܪܸܠܘܿܣ ܕܐܵܠܹܟܼܤܲܢܕܪܝܼܵܐ : ܘܲܕܼܡܵܪܝ ܝܘܿܚܲܢܵܢ ܕܐܢܛܝܵܟܼܝܵܐ : ܘܲܕܼܡܵܪܝ ܐܵܬܵܢܵܤܝܼܣ : ܘܲܕܼܡܵܪܝ ܦܪܘܿܩܠܘܿܣ ܕܩܘܼܛܲܢܝܼܢܵܦܘܿܠܝܼܣ : ܥܲܠ ܡܸܬܼܒܲܪܢܫܵܢܘܼܬܼܵܐ ܕܡܵܪܲܢ . ܜܘܼܫܵܩܵܐ ܕܪܹ̈ܫܹܐ ܬܪܸܥܤܲܪ : ܕܪܹܫܵܐ ܕܐܲܦܸܤ̈ܩܘܿܦܹܐ ܕܐܵܠܹܟܼܤܲܢܕܪܝܼܵܐ ܩܘܼܪܸܠܘܿܣ . ܟܠ ܡܸܕܸܡ ܕܠܝܼܠ ܠܐܲܝܠܹܝܢ ܕܡܸܬܼܒܲܝܢܝܼܢ : ܘܲܬܼܪܝܼܨ ܠܐܲܝܠܹܝܢ ܕܡܸܫܟܿܚܝܼܢ ܝܑܼܕܲܥܬܼܵܐ : ܐܲܝܟܼ ܕܲܟܼܬܼܝܼܒܼ . ܐܲܝܠܹܝܢ ܓܹܝܪ ܕܲܒܼܥܲܝ̈ܢܹܐ ܢܲܗܝܼܪ̈ܵܬܼܵܐ ܘܕܲܟܼ̈ܝܵܬܼܵܐ ܕܪܸ̈ܥܝܵܢܹܐ : ܦܵܓܼ̇ܥܝܼܢ ܒܡܸܠܹ̈ܐ ܐܲܠܵܗ̈ܝܵܬܼܵܐ ܕܲܟܼܬܼܵܒܹ̈ܐ ܩܲܕܝܼ̈ܫܹܐ : ܡܸܢܗܹܝܢ ܝܘܼܬܼܪ̈ܵܢܹܐ ܪ̈ܘܼܚܵܢܹܐ : ܐܲܝܟܼ ܤܝܼܡܬܼܵܐ ܡܸܕܸܡ ܫܡܲܝܵܢܵܝܬܼܵܐ ܠܢܲܦ̈ܫܵܬܼܗܘܿܢ ܡܟܲܢܫܝܼܢ . ܐܲܝܠܹܝܢ ܕܹܝܢ ܕܲܩܢܹܝܢ ܪܸܥܝܵܢܵܐ ܕܲܨܠܸܐ ܠܘܵܬܼ ܕܲܓܵܠܘܼܬܼܵܐ : ܘܒܼܵܬܲܪ ܦܘܼܡܵܠܐܐ ܬܪ̈ܲܝܵܢܵܐ ܕܐ̄ܢܵܫ̈ܝܼܢ ܢܬܼܝܼܦ : ܘܐܝܼܬܼܵܘܗܝ ܡܲܚܒܼܵܢܵܐ ܕܝܼܕܲܥܬܼܵܐ ܛܲܢܦܵܬܼܵܐ : ܕܗܢܘܿܢ ܢܸܗܘܘܿܢ ܫܵܘ̈ܬܵܦܹܐ : ܕܗܵܢܘܿܢ ܕܲܥܠܲܝܗܘܿܢ ܛܘܼܒܼܵܢܵܐ ܦܵܘܠܘܿܣ ܟܬܲܒܼ : ܕܐܲܝܠܹܝܢ ܕܐܲܠܵܗܹܗ ܕܥܵܠܡܵܐ ܗܵܢܵܐ ܡܲܕܥܲܝ̈ܗܘܿܢ : ܕܐܲܝܠܹܝܢ ܕܠܵܐ ܡܗܲܝܡܢܝܼܢ : ܕܠܵܐ ܢܸܵܨܡܲܚ ܠܗܘܿܢ ܢܘܼܗܪܵܐ ܕܐܹܘܲܢܓܲܠܝܼܘܿܢ ܕܫܘܼܒܼܚܹܗ pb. 524 ܕܲܡܫܝܼܚܵܐ . ܤܡܹܝܢ ܐܸܢܘܿܢ ܓܹܝܪ : ܘܐܝܼܬܲܝܗܘܿܢ ܡܕܲܒܿܪ̈ܵܢܹܐ ܕܲܤ̈ܡܲܝܵܐ . ܘܲܒܼܓܼܘܼ̈ܡܵܨܐ ܕܐܲܒܼܕܵܢܵܐ ܢܵܦ̇ܠܝܼܢ : ܐܲܝܟܼ ܡܵܐ ܕܐܸܡ݂ܲܪ ܗ̤ܘ ܦܵܪܘܿܩܲܢ : ܕܤܲܡܝܵܐ ܠܤܲܡܝܵܐ ܐܸܢ ܢܕܲܒܲܪ : ܬܪ̈ܲܝܗܘܿܢ ܒܓܼܘܼܡܵܨܵܐ ܢܵܦ̇ܠܝܼܢ . ܤܵܬ̇ܪܝܼܢ ܓܹܝܪ ܐ̄ܢܵܫ̈ܝܼܢ ܠܝܘܿܠܦܵܢܵܐ ܕܲܫܪܵܪܵܐ : ܘܟܲܕܼ ܡܠܹܝܢ ܡܲܕܥܲܝ̈ܗܘܿܢ ܡ̣ܢ ܒܝܼܫܘܼܬܹܗ ܕܐܵܟܹ̇ܠ ܩܲܪܨܵܐ : ܡܸܤܬܲܪܗܒܼܝܼܢ ܠܲܡܫܲܚܠܵܦܘܼ ܠܐ̄ܪܵܙܵܐ ܕܕܸܚܠܲܬܼ ܐܲܠܵܗܵܐ . ܘܕܲܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ ܕܝܼܚܝܼܕܼܵܐ : ܩܘܼܛܪܵܓܼܵܐ ܪܲܒܵܐ ܥܵܒܼ̇ܕܝܼܢ : ܟܲܕܼ ܠܵܐ ܡܸܤܬܲܟܿܠܝܼܢ : ܠܵܐ ܐܲܝܠܹܝܢ ܕܲܡܡܲܠܠܝܼܢ : ܘܠܵܐ ܡܸܕܸܡ ܕܲܥܠܵܘܗܝ ܡܸܢܼܚܪܹܝܢ : ܐܲܝܟܼ ܕܲܟܼܒܼܝܼܒܼ . ܡܸܫ̈ܟܿܚܵܢܹܐ ܕܹܝܢ ܕܪܘܼܫܥܵܐ ܕܐܲܝܟܼ ܗܵܢܵܐ : ܤܲܓܿܝܼ̈ܐܹܐ ܡ̇ܢ ܗܘ̤ܵܘ ܐ̄ܚܪ̈ܵܢܹܐ : ܒܙܲܒܼ̈ܢܹܐ ܗܵܠܹܝܢ ܩܲܕܼ̈ܡܵܝܹܐ ܕܲܥ̣ܒܲܪܘ . ܗܵܫܵܐ ܕܹܝܢ ܡ̣ܢ ܪܘܼܫܥܵܐ ܕܗܵܢܘܿܢ : ܠܵܐ ܒܨܝܼܪܝܼܢ ܒܡܸܕܸܡ ܢܸܤܛܘܿܪܝܼܣ ܘܐܲܝܠܹܝܢ ܕܥܲܡܹܗ : ܟܲܕܼ ܩܵܝ̇ܡܝܼܢ ܐܲܝܟܼ ܦܪ̈ܝܼܫܹܐ ܗܵܢܘܿܢ ܜܲܬܼܝܼ̈ܩܹܐ ܠܘܼܩܒܲܠ ܡܫܝܼܚܵܐ ܘܩܵܥܹ̇ܝܢ ܓܘܼܡܕܵܢܵܐܝܼܬܼ : ܕܲܠܡܵܢܵܐ ܐܲܢ̄ܬܿ ܟܲܕܼ ܐܝܼܬܲܝܟ ܒܲܪ ܐ̄ܢܵܫܵܐ : ܥܵܒܹ̇ܕܼ ܐܲܢ̄ܬܿ ܢܲܦܵܫܟܼ ܐܲܠܵܗܵܐ ؟ ܐܵܠܵܨܵܐ ܗ̄ܘ̣ܵܬܼ ܗܵܟܹܝܠ : ܕܐܵܦ ܚܢܲܢ ܠܘܼܩܒܲܠ ܡܸܠܲܝ̈ܗܘܿܢ ܕܗܵܠܹܝܢ ܢܸܬܿܛܲܝܲܒܲ : ܘܢܲܚܪܸܡ ܠܝܼܠܘܼܦܵܢܲܝ̈ܢܗܘܿܢ ܛܲܢ̈ܦܹܐ ܘܲܡܤܲܝ̈ܒܹܐ : ܟܲܕܼ ܥܲܗܝܼܕܝܼܢ ܚ̄ܢܲܢ ܠܐܲܠܵܗܵܐ ܕܐܸܡ݂ܲܪ ܒܝܲܕܼ ܩܵܠܵܐ ܕܲܢܒܼܝܸ̈ܐ : ܕܟܼܵܗ̈ܢܹܐ ܫܡܲܥܘ ܘܲܘܗܸܕܼܘ ܠܒܲܝܬܹܗ ܕܝܲܥܩܘܿܒܼ : ܐܵܡܲ݁ܪ ܡܲܪܝܵܐ ܕܟܼܠ ܐܲܚܝܼܕ : ܘܬܼܘܼܒܼ : ܥܒܲܪܘ ܒܬܲܪ݁ܥܲܝ : ܘܡ̣ܢ ܐܘܼܪܚܵܐ ܩܘܿܠܘ ܟܹܐܦܹ̈ܐ . ܙܵܕܹܩ ܠܲܬ ܓܹܝܪ ܕܟܲܕܼ ܡܸܬܼܟܲܬܿܫܝܼܢ ܚ̄ܢܲܢ ܚܠܵܦ ܝܘܼܠܦܵܢܵܐ ܕܲܫܪܵܪܵܐ : ܢܪܝܼܡ pb. 525 ܠܟܼܫ̈ܠܹܐ ܡ̣ܢ ܡܨܲܥܬܼܵܐ . ܕܟܲܕܼ ܒܚܲܕܼ ܡ̣ܢ ܙܢܝܼ̈ܢ ܥܲܡܡܹ̈ܐ ܠܵܐ ܡܸܬܿܬܲܩܠܝܼܢ : ܐܲܝܟܼ ܕܲܒܼܝܲܕܼ ܐܘܼܪܚܵܐ ܫܦܝܼܬܼܵܐ ܢܸܪܕܘܿܢ : ܠܘܵܬܼ ܛܝܵܪܹ̈ܐ ܩܲܕܝܼ̈ܫܹܐ ܘܐܲܠܵܗܵܝܹ̈ܐ : ܟܲܕܼ ܐܵܡ̇ܪܝܼܢ ܥܲܠ ܟܠܚܲܕܼ ܡܸܢܗܘܿܢ : ܕܗܵܢܵܘ ܬܲܪܥܹܗ ܕܡܵܪܝܵܐ : ܕܙܲܕܝܼܩܹ̈ܐ ܥܵܐ̇ܠܝܼܢ ܒܹܗ . ܢܸܤܛܘܿܪܝܼܣ ܗܵܟܹܝܠ : ܐܲܝܟܼ ܡ̇ܢ ܕܲܟܼܢܘܼܫܝܵܐ ܕܓܼܘܼ̈ܕܵܦܹܐ ܢܘܼܟܼܪ̈ܵܝܹܐ ܘܪ̈ܲܫܝܼܥܹܐ ܤܵܡ̣ ܒܲܟܼܬܼܵܒܼܵܘ̈ܗܝ : ܐܵܠܨܵܐܝܼܬܼ ܐܲܝܟܼ ܡ̇ܢ ܕܝܲܨܝܼܦܝܼܢ ܚ̄ܢܲܢ ܕܚܲܝܹ̈ܐ ܕܐܲܝܠܹܝܢ ܕܦܵܓܼܥ̇ܝܼܢ ܒܗܘܿܢ : ܤܵܡ̣ܢܲܢ . ܠܵܘ ܟܲܕܼ ܗܵܘ̇ ܡܸܕܸܡ ܕܐܸܬܼ݂ܵܐ ܠܪܸܥܝܵܢܲܢ : ܫܚܘܼܡܵܐܝܼܬܼ ܤܵܡ̣ܢܲܢ ܒܐܸܓܲܪܬܵܐ ܕܡܲܪܬܿܝܵܢܘܼܬܼܵܐ ܕܐܸܬܼܟܲܬܼܒܲܬ̤ ܠܘܵܬܹܗ : ܐܸܠܵܐ ܐܲܝܟܼ ܕܐܸܡ̇ܪܹܬܼ ܗܵܫܵܐ : ܟܲܕܼܸ ܡܒܲܪܹܝܢܲܢ ܘܲܡܢܲܟܼܪܹܝܢܲܢ ܡ̣ܢ ܝܘܼܠܦܵܢܵܐ ܕܕܸܚܠܲܬܼ ܐܲܠܐܵܗܵܐ : ܠܲܫ̈ܟܼܵܚܵܬܼܵܐ ܕܚܲܤܝܼܪܘܼܬܼ ܪܸܥܝܵܢܹܗ ܕܗܵܘ̇ . ܩܵܨ̇ܦܝܼܢ ܕܹܝܢ ܟܒܲܪ ܐ̄ܢܵܫܝܼ̈ܢ ܒܐܲܝܠܹܝܢ ܕܐܸܬܼܐܡܲܪ ܡܸܢܲܢ : ܐܵܘ ܟܲܕܼ ܠܵܐ ܡܸܬܼܒܲܝܢܝܼܢ ܫܲܪܝܼܪܵܐܝܼܬܼ ܒܚܲܝܠܵܐ ܕܐܲܝܠܹܝܢ ܕܲܟܼܬܼܝܼ̈ܒܼܵܢ : ܐܵܘ ܟܲܕܼ ܗܵܘܹ̇ܝܢ ܡܥܲܕܼܪ̈ܵܢܹܐ ܕܗܹܪܹܤܝܼܣ ܛܲܢܦܬܼܵܐ ܕܢܸܤܛܘܿܪܝܼܣ : ܘܲܡܦܲܠܓܼܝܼܢ ܠܪܘܼܫܥܵܐ ܥܲܡܹܗ : ܒܲܕܼ ܡܸܬܼܪܲܥܹܝܢ ܐܲܟܼܘܵܬܹܗ . ܠܐܲܝܠܹܝܢ ܗܵܟܹܝܠ ܕܲܡܥܵܕܝܼܢ ܬܪܝܼܨܵܐܝܼܬܼ ܠܡܸܬܼܪܲܥܝܵܘܼ : ܫܪܵܪܵܐ ܠܵܐ ܛܵܥܹ̇ܐ . ܡܸܛܠ ܕܹܝܢ ܕܲܟܼܡܵܐ ܙܲܒܼܢ̈ܝܼܢ : ܐ̄ܢܵܫ̈ܝܼܢ ܟܲܕܼ ܐܵܙ̇ܠܝܼܢ ܒܵܬܲܪ ܫܟܼܵܚ̈ܬܼܵܐ ܕܡܸܠܲܝ̈ܗܘܿܢ ܕܗܵܠܹܝܢ : ܠܵܐ ܡܸܤܬܲܟܿܠܝܼܬ ܕܐܲܝܟܲܢܵܐ ܘܒܲܐܝܢܵܐ ܙܢܵܐ ܗܘ̤ܵܘ : ܐܸܬܼܚܲܙܲܬ̤ ܠܝܼ ܕܙܵܕܹܩ : ܕܲܠܟܼܠ ܚܲܕܼ ܡ̣ܢ ܚܸܪ̈ܡܹܐ ܐܹܦܲܫܸܩ ܒܝܲܕܼ ܟܲܪ̈ܝܵܬܼܵܐ : ܘܚܲܝܠܗܘܿܢ ܐܲܝܟܼ ܕܡܸܫܟܿܚܵܐ ܫܦܝܼܪ ܐܸܫܬܲܥܸܐ . ܗܵܘܹ̇ܐ ܓܹܝܪ : ܐܲܝܟܼ ܕܡܤܒܲܪ ܐ̄ܢܵܐ : ܤܘܼܥܪܵܢܵܐ ܠܐܲܝܠܹܝܢ ܕܦܵܓܼܥ̇ܝܼܢ ܒܹܗ ܡܠܘܿܐܵܐ ܕܝܘܼܬܼܪܵܢܵܐ . pb. 526 ܚܸܪܡܵܐ ܩܲܕܼܡܵܝܵܐ . ܡ̇ܢ ܕܠܵܐ ܡܵܘܕܸܐ : ܕܐܲܠܵܗܵܐ ܐܝܼܬܼܵܘܗܝ ܒܲܫܪܵܪܵܐ ܥܲܡܲܢܘܼܐܹܝܠ : ܘܡܸܛܠ ܗܵܕܹܐ ܝܵܠܕܲܬܼ ܐܲܠܵܗܐ ܠܲܒܼܬܼܘܼܬܼܠܬܼܵܐ ܩܲܕܝܼܫܬܼܵܐ : ܝܸܠܕܲܬ̤ ܓܹܝܪ ܒܸܤܪܵܐܝܼܬܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܕܲܗܘ̤ܵܐ ܒܸܤܪܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܛܘܼܒܼܵܢܹ̈ܐ ܐܲܒܼܵܗ̈ܬܼܵܐ ܐܲܝܠܹܝܢ ܕܒܲܙܒܲܢ ܒܢܝܼܩܝܼܵܐ ܡܕܼܝܢܬܐ ܐܸܬܼܟܲܢܲܫ : ܟܲܕܼ ܤܵܝ̇ܡܝܼܢ ܬܚܘܼ̈ܡܹܐ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܥܵܒܲܘܿܕܼܵܐ ܕܟܼܠܗܹܝܢ ܐܲܝܠܹܝܢ ܕܡܸܬܼܚܲܙ̈ܝܵܢ ܘܲܕܼܠܵܐ ܡܸܬܼܚܲܘ̈ܝܵܢ . ܘܲܒܼܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܹܗ . ܘܲܒܼܪܘܼܚܵܐ ܕܩܘܼܕܸܫܵܐ . ܟܲܕܼ ܐܵܡ̇ܪܝܼܢ ܠܹܗ ܠܡܸܠܬܼܵܐ : ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼܸ : ܠܗܵܘ̇ ܕܒܼܐܝܼܕܹܗ ܟܠ . ܠܢܘܼܗܪܵܐ : ܕܡ̣ܢ ܢܘܼܗܪܵܐ . ܠܐܲܠܵܗܵܐ ܫܪܝܼܪܵܐ : ܕܡ̣ܢ ܐܲܠܵܗܵܐ ܫܲܪܝܼܪܵܐ . ܕܐܸܬܼܓܲܫܲܡ : ܘܐܸܬܼܒܲܢܲܫ . ܘܚܲܫ̣ ܘܡܝܼܬܼ : ܘ . ܩܵܡ̣ . ܟܲܕܼ ܓܹܝܪ ܐܝܼܬܼܵܘܗܝ ܒܲܟܼܝܵܢܵܠ ܐܲܠܵܗܵܐ : ܝܑܼܚܝܼܕܵܝܐ ܡܸܠܬܼܵܐ ܕܐܲܠܵܗܵܐ : ܠܙܲܪܥܹܗ ܕܐܲܒܼܪܵܗܵܡ ܢܤܲܒܼ : ܐܲܝܟܼ ܕܐܸܡ݂ܲܪ ܛܘܼܒܵܢܸܐ ܦܵܘܠܘܿܣ . ܘܒܼܵܗ̇ ܒܲܕܡܘܼܬܲܢ ܐܸܫܬܵܘܢܬܲܦ : ܠܒܸܤܪܵܐ ܘܲܕܼܡܵܐ . ܗܘ̤ܵܐ ܓܹܝܪ ܒܲܒܼܤܲܪ ܡ̣ܢ ܒܬܼܘܼܠܬܼܵܐ ܩܲܕܼܝܸܫܬܼܵܐ : ܘܒܲܪ ܐ̄ܢܵܫܵܐ ܐܸܬܼܚܵܘܝܼ ܐܲܟܼܘܵܬܲܢ . ܠܵܐ ܟܲܕܼ ܫܲܪܲܥ̣ ܡ̣ܢ ܗܵܝ̇ ܕܐܼܝܼܬܼܵܘܗܝ ܐܲܠܵܗܵܐ : ܚܵܣ ! ܐܸܠܵܐ ܟܲܕܼ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ : ܟܲܬܲܪ ܒܲܟܼܝܵܢܵܐ ܘܫܘܼܒܼܚܵܐ ܕܐܲܠܵܗܘܼܬܹܗ . ܐܸܡ̇ܪܝܼܢܲܢ ܗܵܟܹܝܠ ܕܲܗܘ̤ܵܐ ܒܲܪܢܵܫܵܐ : ܠܵܐ ܗ̄ܘ̣ܵܐ ܟܲܕܼ ܤܲܝܒܲܪ ܫܘܼܚܠܵܦܵܐ ܠܗܵܘ̇ ܡܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܐܵܘ ܫܘܼܓܼܢܵܝܵܐ . ܐܲܡܝܼܢܵܐܝܼܬܼ ܓܹܝܪ pb. 527 ܐܝܼܬܲܘܗܝ ܗܵܘ̇ ܡܵܐ ܕܐܝܼܬܼܵܘܗܝ : ܘܛܸܠܢܝܼܬܼܵܐ ܕܫܘܼܚܠܵܦܵܐ ܠܡܸܤܒܲܠ ܠܵܐ ܡܩܲܒܸܠ : ܐܵܦܠܵܐ ܒܘܼܠܒܵܠܵܐ : ܐܵܘ ܚܒܼܘܼܟܼܝܵܐ : ܐܵܘ ܡܘܼܙܵܓܼܵܐ ܕܲܟܼܝܵܢܵܐ ܕܝܼܠܹܗ : ܕܲܗܘ̤ܵܐ ܠܘܵܬܼ ܒܸܤܪܵܐ ܡܬܲܚܡܝܼܢܲܢ . ܐܵܡ̇ܪܝܼܢ ܚ̄ܢܲܢ ܕܹܝܢ : ܕܲܠܒܸܤܪܵܐ ܕܐܝܼܬܼ ܒܹܗ ܢܲܦܫܵܐ ܡܠܝܼܠܬܼܵܐ ܐܸܬܼܚܲܝܲܕܼ ܡܸܠܬܼܵܐ : ܠܥܸܠ ܡ̣ܢ ܗܵܘܢܵܐ ܘܠܵܐ ܡܸܬܼܡܲܠܠܵܢܵܐܝܼܬܼ ܘܐܲܝܟܼ ܕܗ̤ܘ ܒܲܠܚܘܿܕܼܵܘܗܝ ܝܵܕܲܥ̇ . ܡܵܕܹܝܢ ܟܲܬܲܪ ܐܲܠܵܗܵܐ : ܐܵܦ ܒܲܢܤܝܼܒܼܘܼܬܼܵܐ ܕܒܸܤܪܵܐ . ܘܐܝܼܬܼܵܘܗܝ ܚܲܕܼ ܒܪܵܐ ܕܐܲܠܵܗܵܐ ܘܐܲܒܼܵܐ ܡܵܪܲܢ ܝܼܫܘܿܥ ܡܫܝܼܚܵܐ : ܗ̤ܘ ܟܲܕܼ ܗ̤ܘ ܩܕܼܵܡ ܟܠܗܘܿܢ ܙܲܒܼܢܹ̈ܐ ܘܛܵܘܪܹ̈ܐ : ܒܗܵܝ̇ ܕܡܸܬܿܝܼܕܲܥ ܡܸܠܬܼܵܐ ܘܨܡܚܵܐ ܕܲܩܢܘܿܡܹܗ : ܘܲܒܼܙܲܒܼ̈ܢܹܐ ܐ̄ܚܪ̈ܵܝܹܐ ܡܕܲܒܿܪܵܢܵܐܝܼܬܼ ܒܲܪܢܵܫܵܐ ܡܸܛܠܵܬܲܢ . ܡܸܛܠ ܕܹܝܢ ܕܲܡܪܝܼܡܝܼܢ ܐ̄ܢܵܫ̈ܝܼܢ ܠܝܲܠܕܹܗ ܕܒܲܒܼܤܲܪ : ܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܗܘ̤ܵܐ ܠܚܲܝܹ̈ܐ ܕܟܼܠ : ܠܵܘ ܟܲܕܼ ܩܵܪܹܐ ܠܹܗ ܠܫܘܼܪܵܝܵܐ ܕܲܗܘ̤ܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܵܐ ܕܠܲܢ ܢܦܲܨܐ ܡ̣ܢ ܡܵܘܬܵܐ ܘܲܚܒܼܵܠܵܐ ܟܲܕܼ ܗܘ̤ܵܐ ܐܲܟܼܘܵܬܲܢ . ܡܸܛܠ ܗܵܕܹܐ ܥܸܠܬܼܵܐ : ܚܸܪܡܵܐ ܕܲܥܒܲܕܼܢ ܚ̄ܢܲܢ ܩܲܕܼܡܵܝܵܐ : ܡܲܙܥܸܩ ܠܘܼܩܒܲܠ ܒܝܼܫܘܼܬܼ ܗܲܝܡܵܢܘܼܬܼܗܘܿܢ ܕܗܵܢܘܿܢ . ܗܵܝ̇ ܕܹܝܢ ܕܲܬܼܪܝܼܨܵܐ ܡܵܘܕܸܐ ܟܲܕܼ ܐܵܡܲ݁ܪ : ܕܐܲܠܵܗܵܐ ܐܝܼܬܼܵܘܗܝ ܒܲܫܪܵܪܵܐ ܥܲܡܲܢܘܼܐܹܝܠ : ܘܡܸܛܠ ܗܵܕܹܐ ܝܵܠܕܲܬܼ ܐܲܠܵܗܵܐ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ . ܚܸܪܡܵܐ ܕܲܬܼܪܹܝܢ . ܡ̇ܢ ܕܠܵܐ ܡ̇ܘܕܸܐ : ܕܐܸܬܼܚܲܝܲܕܼ ܩܢܘܿܡܵܐܝܼܬܼ ܠܒܸܤܪܵܐ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܘܚܲܕܼ ܐܝܼܬܼܵܘܗܝ ܡܫܝܼܚܵܐ ܥܲܡ ܒܸܤܪܹܗ : ܗܵܢܵܘ ܕܹܝܢ : ܗ̤ܘ ܟܲܕܼ ܗ̤ܘ ܐܲܠܵܗܵܐ ܘܒܿܪܢܵܫܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܛܘܼܒܼܵܢܵܐ ܦܵܘܠܘܿܣ ܟܵܬܹ̇ܒܼ ܡܦܲܫܩܵܢܵܐ ܕܐ̄ܪ̈ܵܙܹܐ pb. 528 ܐܲܠܵܗܵܝܹ̈ܐ : ܕܫܲܪܝܼܪܵܐܝܼܬܼ ܪܲܒܿ ܗ̄ܘ̣ ܐ̄ܪܵܙܵܐ ܕܕܼܚܸܠܲܬܼ ܐܲܠܵܗܵܐ : ܗܵܘ̇ ܕܐܸܬܼܓܠܝܼ ܒܲܒܼܤܲܪ : ܘܐܸܙܕܲܕܲܩ ܒܪܘܼܚ : ܘܐܸܬܼܚܙܝܼ ܠܡܲܠܲܐܟܹ̈ܐ : ܘܐܸܬܼܟܪܸܙ ܒܹܝܬܼ ܥܲܡܡܹ̈ܐ : ܘܐܸܬܼܗܲܝܡܲܢ ܒܥܵܠܡܵܐ : ܘܐܸܤܬܲܠܲܡ ܒܫܘܼܒܼܚܵܐ . ܡܵܢܵܐ ܐܝܼܬܹܝܗ̇ ܕܐܸܬܼܓܠܝܼ ܒܒܸܪܵܐ ؟ ܗܵܢܵܘ ܕܹܝܢ : ܕܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܒܸܤܪܵܐ ܗܘ̤ܵܐ . ܠܵܐ ܗ̄ܘ̣ܵܐ ܐܲܝܟܼ ܕܲܒܼܫܘܼܢܵܝܵܐ ܐܵܘ ܫܘܼܚܠܵܦܵܐ ܕܲܟܼܝܵܢܹܗ : ܐܲܝܟܼ ܡܵܐ ܕܡ̣ܢ ܟܲܕܼܘܼ ܐܸܡ݂ܲܪܢܲܢ : ܐܸܠܵܐ ܕܟܲܕܼ ܥܲܒܼܕܹܗ ܕܝܼܠܹܗ ܠܒܸܤܪܵܐ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܚܲܕܼ ܘܗ̤ܘ ܟܲܕܼ ܗ̤ܘ ܡܸܬܼܐܡܲܪ ܒܪܵܐ . ܩܕܼܵܡ ܡ̇ܢ ܡܸܬܼܒܲܪܢܵܫܢܘܼܬܼܵܐ : ܡܸܠܬܼܵܐ ܥܕܲܟܹܝܠ : ܕܠܵܐ ܒܸܤܪܵܐ . ܒܵܬܲܪ ܕܹܝܢ ܡܸܬܼܒܲܪܢܵܫܢܘܼܬܼܵܗ : ܗ̤ܘ ܟܲܕܼ ܗ̤ܘ : ܦܲܓܼܪܵܢܵܐ . ܒܗܵܕܹܐ ܗܵܟܹܝܠ ܐܵܡ̇ܪܝܼܢ ܚ̄ܢܲܢ : ܕܗ̤ܘ ܟܲܕܼ ܗ̤ܘ ܐܝܼܬܼܵܘܗܝ ܐܲܠܵܗܵܐ ܐܲܟܼܚ̄ܕܼܵܐ ܘܒܲܪ ܐ̄ܢܵܫܵܐ . ܠܵܐ ܗ̄ܘ̣ܵܐ ܟܲܕܼ ܡܦܲܪܫܝܼܢܲܢ ܠܤܘܼܟܵܠܵܐ ܕܲܥܠܵܘܗܝ : ܠܒܲܪ ܐ̄ܢܵܫܵܐ ܠܚܘܿܕܼܵܐܝܼܬܼ ܕܡܸܢܹܗ ܘܠܹܗ ܤܝܼܡ : ܘܠܲܐܠܵܗܵܐ ܡܸܠܬܼܵܐ ܠܚܘܿܕܵܐܝܼܬܼ : ܕܠܵܐ ܬܪܹܝܢ ܒܢܲܝ̈ܵܐ ܢܸܤܬܲܟܲܠ : ܐܸܠܵܐ ܚܲܕܼ ܘܗ̤ܘ ܟܲܕܼ ܗ̤ܘ ܡܵܘܕܹܝܢܲܢ ܕܐܝܼܬܼܵܘܗܝ ܡܫܝܼܚܵܐ ܘܲܒܼܪܵܐ ܘܡܵܪܝܵܐ . ܠܐܲܝܠܹܝܢ ܕܹܝܢ ܕܠܵܐ ܗ̄ܘ̣ܵܐ ܗܵܟܲܢܵܐ ܐܝܼܬܲܝܗܹܝܢ ܗܵܠܹܝܢ ܡܲܤܒܲܪܝܼܢ : ܐܵܘ ܨܵܒܹ̇ܝܢ ܠܲܡܗܲܝܡܵܢܘܼ : ܡܦܲܠܚܼܝܼܢ ܕܹܝܢ ܠܲܬܼܪܹܝܢ ܒܢܝܼ̈ܢ ܠܚܲܕܼܸ : ܘܲܡܦܲܪܫܝܼܢ ܡ̣ܢ ܚܕܼܵܕܗܹܐ ܠܐܲܝܠܹܝܢ ܕܐܵܬܼܚܲܝܲܕܼܘ ܒܲܫܪܵܪܵܐ . ܐܵܡܲ݁ܪܝܼܢ ܕܹܝܢ : ܕܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ ܘܫܘܼܒܛܵܢܵܐ ܗܘ̤ܵܬܼ ܢܲܩܝܼܦܘܼܬܼܵܐ ܠܒܲܪ ܐ̄ܢܵܫܵܐ ܥܲܡ ܐܲܠܵܗܵܐ . ܕܐܝܼܬܲܝܗܘܿܢ ܢܘܼܟܼܪ̈ܵܝܹܐ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܡܘܼܡܵܐ : ܐܵܡ̇ܪܝܼܢ ܚ̄ܢܲܢ . ܡܵܕܹܝܢ : ܐܵܦܸܢ ܫܠܝܼܚܹ̈ܐ ܡܸܫܬܲܡܲܗ : ܘܐܵܦܸܢ ܕܐܸܬܼܡܫܲܚ ܡܸܬܼܐܡܲܪ : ܘܕܲܒܼܪܵܐ ܐܸܬܿܬܲܚܲܡ pb. 529 ܐܲܠܵܗܵܐ : ܠܵܐ ܒܵܗ̇ܬܝܼܢ ܚ̄ܢܲܢ ܒܲܡܕܲܒܿܪܵܢܘܼܬܼܵܐ . ܐܸܠܵܐ ܠܹܗ ܐܵܡ̇ܪܝܼܢܲܢ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܕܟܲܕܼ ܗܘ̤ܵܐ ܒܲܪ ܐ̄ܢܵܫܵܐ ܐܲܟܼܘܵܬܲܢ : ܗܵܝܕܹܝܢ ܐܸܫܬܲܡܲܗ ܐܵܦ ܫܠܝܼܚܵܐ : ܘܐܸܬܼܡܫܲܚ ܥܲܡܲܢ ܐ̄ܢܵܫܐܝܼܐܬܼ . ܗܵܘ̇ ܓܹܝܪ ܕܲܗܘ̤ܵܐ ܐܲܟܼܘܵܬܲܢ : ܘܐܵܦܸܢ ܟܲܬܲܪ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ : ܠܵܐ ܡܸܫܬܿܐܸܠ ܡ̣ܢ ܗܵܠܹܝܢ ܕܝܼܠܲܢ . ܐܸܠܵܐ ܡܩܲܒܸܿܠ ܥܲܡ ܡܘܼ̈ܫܚܵܬܼܵܐ ܕܐ̄ܢܵܫܘܼܬܼܵܐ : ܠܗܵܠܹܝܢ ܐ̄ܢܵܫܵܝ̈ܬܼܵܐ : ܡܸܛܠ ܡܕܲܒܿܪܵܢܘܼܬܼܵܐ . ܟܲܕܼ ܒܡܸܕܸܡ ܡ̣ܢ ܗܵܪܟܵܐ : ܠܵܐ ܡܸܬܼܢܟܸܐ ܒܫܘܼܒܼܚܹܗ : ܐܵܘ ܒܲܟܼܝܵܢܹܗ . ܐܝܼܬܼܵܘܗܝ ܓܹܝܪ ܐܵܦ ܗܵܟܲܢܵܐ ܐܲܠܵܗܵܐ : ܘܡܵܪܝܵܐ ܕܟܼܠ . ܚܸܪܡܵܐ ܕܲܬܼܠܵܬܼܵܐ . ܡ̇ܢ ܕܲܡܦܲܪܸܫ ܩܢܘܿܡܹ̈ܐ ܒܚܲܕܼ ܫܡܝܼܚܵܐ ܡ̣ܢ ܒܵܬܲܪ ܚܕܼܵܝܘܼܬܵܠܼܐ : ܟܲܕܼ ܒܲܠܚܘܿܕܼ ܒܢܲܩܝܼܦܘܼܬܼܵܐ ܕܐܝܼܩܵܪܵܐ ܐܵܘ ܕܫܘܼܠܛܵܢܵܐ ܐܵܘ ܕܲܚܲܠܵܐ ܡܲܩܸܦ ܠܗܘܿܢ : ܘܠܵܐ ܗ̄ܘ̣ܵܐ ܝܲܬܿܝܼܪܵܐܝܼܬܼ ܒܲܟܼܢܘܼܫܝܵܐ ܕܲܚܕܲܝܘܼܬܼܵܐ ܕܝܵܢܵܝܬܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕܼ ܡܥܲܩܒܼܝܼܢܲܢ ܠܐ̄ܪܵܙܵܐ ܕܲܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ ܕܝܼܚܝܼܕܼܵܝܵܐ ܐܵܡ̇ܪܝܼܢ ܚ̄ܢܲܢ : ܕܲܒܼܬܲܗܪܵܐ : ܘܠܵܐ ܡܸܬܼܡܲܠܠܵܢܵܐܝܼܬܼ ܐܸܬܼܚܲܝܲܕܼ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܠܦܲܓܼܪܵܐ ܩܲܕܝܼܫܵܐ ܕܐܝܼܬܼ ܒܹܗ ܢܲܦܫܵܐ ܡܠܝܼܠܬܼܵܐ . ܘܗܵܟܲܢܵܐ : ܚܲܕܼ ܡܸܤܬܲܟܿܠܝܼܢܲܢ ܒܪܵܐ . ܐܲܝܟܼ ܕܐܵܦ ܒܲܢ ܫܲܠܝܼܛ ܠܡܸܚܙܵܐ : ܕܲܐ̄ܚܪܹܢܵܐ ܗ̄ܘ̣ ܟܝܵܢܵܐ ܕܦܲܓܼܪܵܐ ܡ̣ܢ ܕܢܲܦܫܵܐ : ܒܪܲܡ ܕܹܝܢ ܬܪ̈ܲܝܗܘܿܢ ܠܲܚܕܼܵܐ ܚܕܼܵܝܘܼܬܼܵܐ ܡܪܲܟܿܒܼܝܼܢ . ܐܸܠܵܐ : ܠܵܐ ܗ̄ܘ̣ܵܐ ܕܗܵܟܲܢܵܐ ܐܝܼܬܲܝܗܹܝܢ ܗܵܠܹܝܢ ܡܲܤܒܲܪܝܼܢ ܐ̄ܢܵܫ̈ܝܼܢ . ܒܲܪܢܵܫܵܐ ܕܹܝܢ ܡܩܝܼܡܝܼܢ ܠܹܗ ܡܸܢܹܗ ܘܠܹܗ : ܠܚܘܿܕܼܵܐܝܼܬܼ . ܘܕܐܸܬܼܢܲܩܲܦ ܐܵܡ̇ܪܝܼܢ ܠܡܸܠܬܼܵܐ : pb. 530 ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ . ܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ ܘܫܘܼܠܛܵܢܵܐ : ܘܠܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܗܵܢܵܘ ܕܹܝܢ ܫܲܪܝܼܪܬܵܐ : ܐܲܝܟܼ ܡܵܐ ܕܲܚܢܲܢ ܡܗܲܝܡܢܝܼܢܲܢ . ܗܵܟܲܢܵܐ ܓܹܝܪ ܐܸܡ݂ܲܪ ܐܵܦ ܟܬܼܵܒܼܵܐ ܐܲܠܵܗܵܐ : ܕܐܝܼܬܲܝܢ ܗ̣̄ܘܲܝܢ ܒܲܟܼܝܵܢܵܐ ܒܢܲܝ̈ܵܐ ܕܪܘܼܓܼܙܵܐ : ܐܲܝܟܼ ܕܐܵܦ ܗܵܠܹܝܢ ܕܫܲܪܟܵܐ . ܗܵܝ̇ ܕܹܝܢ ܕܒܲܟܼܝܵܢܵܐ : ܚܠܵܦ ܗܵܝ ܕܫܲܪܝܼܪܵܐܝܼܬܼ ܢܤܲܒ̣ . ܠܵܐ ܗ̄ܘ̣ܵܐ ܗܵܟܹܝܠ ܟܲܕܼ ܡܦܲܪܫܝܼܢ ܚ̄ܢܲܢ ܠܗܘܿܢ ܠܲܩܢܘܿܡܹ̈ܐ ܒܵܬܲܪ ܚܕܼܵܝܘܼܬܼܵܐ : ܘܡܸܢܹܗ ܘܠܹܗ ܤܵܝܡܝܼܢܲܢ ܠܟܼܠ ܚܲܕܼ ܡܸܢܗܘܿܢ : ܗܵܢܵܘ ܕܹܝܢ ܠܒܲܪܢܵܫܵܐ ܘܠܲܐܠܵܗܵܐ : ܘܡܲܥܠܝܼܢ ܚ̄ܢܲܢ ܥܠܲܝܗܘܿܢ ܢܲܩܝܼܦܘܼܬܼܵܐ : ܗܵܝ̇ ܕܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ : ܬܪܹܝܢ ܡ̣ܢ ܟܠܦܪܘܿܣ ܡܩܝܼܡܝܼܢܲܢ ܒܢܲܝ̈ܵܐ : ܟܲܕܼ ܟܬܼܵܒܼܵܐ ܩܲܕܝܼܫܵܐ ܚܲܕܼ ܒܪܵܐ ܐܸܡܲ݁ܪ ܘܡܵܪܝܵܐ . ܡܵܕܹܝܢ ܒܵܬܲܪ ܚܕܼܵܝܘܼܬܼܵܐ ܠܵܐ ܡܸܬܼܡܲܠܠܵܢܝܼܬܼܵܐ : ܘܐܸܢ ܐܲܠܵܗܵܐ ܬܫܲܡܲܗ ܠܥܲܡܲܢܘܼܐܹܝܠ : ܚܢܲܢ ܠܡܸܠܬܼܵܐ ܕܡ̣ܢ ܐܲܠܵܗܵܐ ܕܐܸܬܼܓܲܫܲܡ ܘܐܸܬܼܒܲܪܢܲܫ ܡܸܤܬܲܟܿܠܝܼܢ ܚ̄ܢܲܢ . ܘܐܸܢ ܒܲܪ ܐ̄ܢܵܫܵܐ ܬܹܐܡܲܪ : ܒܵܗ̇ ܒܲܕܼܡܘܼܬܼܵܐ ܠܹܗ ܟܲܕܼ ܠܹܗ : ܕܐܸܬܼܢܲܚܲܬܼ ܠܡܘܼ̈ܫܚܵܬܼܵܐ ܕܐ̄ܢܵܫܘܼܬܼܵܐ ܡܕܲܒܿܪܵܢܵܐܝܼܬܼ ܡܸܫܬܵܘܕܥܝܼܢ ܚ̄ܢܲܢ . ܐܵܡ̇ܪܝܼܢ ܚ̄ܢܲܢ ܕܹܝܢ ܕܲܗܘ̤ܵܐ ܡܸܬܼܓܲܫܫܵܢܵܐ : ܗܵܘ̇ ܕܠܵܐ ܡܸܬܼܓܫܸܫ . ܘܡܸܬܼܚܲܙܝܵܢܵܐ : ܗܵܘ̇ ܕܠܵܐ ܡܸܬܼܞܚܙܸܐ . ܠܵܐ ܗ̄ܘ̣ܵܐ ܓܹܝܪ ܢܘܼܟܼܪܵܝܵܐ ܐܝܼܬܼܵܘܗܝ ܗ̄ܘ̣ܵܐ ܠܹܗ ܦܲܓܼܪܵܐ ܕܐܸܬܼܚܲܝܲܕܼ ܠܹܗ : ܗܵܘ̇ ܕܐܵܦ ܡܸܬܼܓܲܫܫܵܢܵܐ ܐܵܡ̇ܪܝܼܢܲܢ ܕܐܝܼܬܼܵܘܗܝ ܘܡܸܬܼܚܲܙܝܵܢܵܐ . ܠܲܐܲܝܠܹܝܢ ܕܹܝܢ ܕܠܵܐ ܗ̄ܘ̣ܵܐ ܗܵܟܲܢܵܐ ܡܗܲܝܡܢܝܼܢ : ܐܸܠܵܐ ܡܦܲܪܫܝܼܢ ܠܗܘܿܢ ܐܲܝܟܼ ܕܐܸܡ̇ܪܹܬܼ ܠܲܩܢܘܿܡܹ̈ܐ ܒܵܬܲܪ ܚܕܼܸܵܝܘܼܬܼܵܐ : ܘܢܲܩܝܼܦܘܼܬܼܵܐ ܫܚܝܼܡܬܼܵܐ ܡܲܥܠܝܼܢ ܥܠܲܝܗܘܿܢ ܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ ܘܫܘܼܠܛܵܢܵܐ : ܡܒܲܪܸܐ ܠܗܘܿܢ ܡ̣ܢ ܐܲܝܠܹܝܢ ܕܲܬܼܪܝܼܨܵܐܝܼܬܼ ܡܥܵܕܹܝܢ ܠܡܸܬܼܪܲܥܵܝܘܼ ܚܸܪܡܵܐ ܗܵܢܵܐ ܕܤܝܼܡ ܡ̣ܢ ܠܥܸܠ . pb. 531 ܚܸܪܡܵܐ ܕܐܲܪܒܿܥܵܐ . ܡ̇ܢ ܕܠܲܬܼܪܹܝܢ ܦܲܪ̈ܨܘܿܦܹܐ ܐܵܘ ܩܢܘܿܡܹ̈ܐ ܡܦܲܠܸܓܼ ܒ̈ܢܵܬܼ ܩܵܠܹ̈ܐ ܕܤܝܼ̈ܡܵܢ ܒܲܟܼܬܼܵܒܹ̈ܐ ܘܕܹܐܘܲܢܛܲܓܸܤ̈ܛܹܐ ܘܕܲܫܠܝܼܚܹ̈ܐ : ܐܵܘ ܐܲܝܠܹܝܢ ܕܡ̣ܢ ܩܲܕܝܼܫܹ̈ܐ ܥܲܠ ܡܝܼܚܵܐ ܐܸܬܼܐܡܲܪ : ܐܵܘ ܡܸܢܹܗ ܥܲܠ ܢܲܦܫܹܗ : ܘܡܸܢܗܹܝܢ ܐܲܝܟܼ ܕܲܠܒܲܪ ܐ̄ܢܵܫܵܐ ܕܡܸܬܼܝܼܕܲܥ ܠܚܘܿܕܸܼܵܐܝܼܬܼ : ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ ܡܲܩܸܦ : ܡܸܢܗܹܝܢ ܕܹܝܢ ܐܲܝܟܼ ܡ̇ܢ ܕܦܲܐ̈ܝܵܢ ܠܐܲܠܵܗܵܐ : ܠܹܗ ܒܲܠܚܘܿܕܼܵܘܗܝ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕ ܒܲܕܼܡܘܼܬܼܵܐ ܘܫܲܘܝܘܼܬܼܵܐ ܕܐܲܠܵܗܵܐ ܘܐܲܒܼܵܐ ܐܝܼܬܼܵܘܗܝ ܡܸܠܬܼܵܐ ܕܡܸܢܹܗ : ܠܵܐ ܗ̄ܘ̣ܵܐ ܚܛܘܼܦܝܵܐ ܚܲܫܒܵܗ̇ ܕܢܸܗܘܸܐ ܫܘܸܐ ܥܲܡ ܐܲܠܵܗܵܐ : ܐܲܝܟܼ ܕܲܟܼܬܼܝܼܒܼ . ܐܸܠܵܐ ܬܲܚܬܝܼ ܢܲܦܫܹܗ ܠܤܘܼܪܵܩܵܐ ܨܸܒܼܝܵܢܵܝܵܐ : ܘܐܸܬܼ݂ܵܐ ܟܲܕܼ ܒܵܥܹ̇ܐ ܠܘܵܬܼ ܗܵܠܹܝܢ ܕܝܼܠܲܢ : ܠܵܐ ܗ̄ܘ̣ܵܐ ܟܲܕܼ ܫܲܢܝܼ ܡ̣ܢ ܗܵܝ̇ ܕܲܗܘ̤ܵܐ ܐܝܼܬܼܵܗܝ ܗܵܘ̇ ܡܵܐ ܕܐܝܼܬܼܵܘܗܝ . ܐܸܠܵܐ ܟܲܬܲܪ ܐܵܦ ܗܵܟܲܢܵܐ ܐܲܠܵܗܵܐ : ܘܲܠܡܘܸ̈ܫܚܵܬܼܵܐ ܕܐ̄ܢܵܫܘܼܬܼܵܐ ܠܵܐ ܫܵܛ̣ . ܟܠܗܹܝܢ ܗܵܟܹܝܠ ܐܲܠܵܥܵܝ̈ܬܼܵܐ ܘܐ̄ܢܵܫܝ̈ܬܵܐ : ܕܝܼܠܹܗ ܐܸܢܹܝܢ . ܐܲܝܟܲܢܵܐ ܓܹܝܪ ܤܲܪܸܩ̣ ܢܲܦܫܹܗ : ܐܸܢ ܒܡܘܼ̈ܫܚܵܬܼܵܐ ܕܐ̄ܢܵܫܘܼܬܼܵܐ ܡܸܬܼܚܲܡܲܨ ؟ ܘܐܸܢ ܡܸܫܬܿܐܸܠ ܢܸܤܲܒܼ ܗܵܠܹܝܢ ܐ̄ܢܵܫܵܝ̈ܬܼܵܐ : ܡܲܢ̣ܘܼ ܕܐܲܚܬܝܹܿܗ ܐܲܝܟܼ ܕܡ̣ܢ ܐܵܢܲܢܩܹܐ ܘܲܩܛܝܼܪܵܠ ܕܢܸܗܘܸܐ ܐܲܟܼܘܵܬܲܢ ؟ ܟܠܗܹܝܢ ܗܵܟܹܝܠ ܒܢܵܬܼ̈ ܩܵܠܹ̈ܐ ܕܒܹܐܘܲܢܓܲܠܝܼܘܿܢ : ܐ̄ܢܵܫܝ̈ܬܼܵܐ ܘܐܲܠܵܗܵܝ̈ܬܼܵܐ : ܠܚܲܕܼ ܦܲܪܨܘܿܦܵܐ ܡܲܩܦܝܼܢܲܢ . ܡܸܛܠ ܕܐܵܦ ܚܲܕܼ ܡܗܲܝܡܢܝܼܢ ܚ̄ܢܲܢ ܒܪܵܐ ܠܲܡܫܝܼܚܵܐ ܝܼܫܘܿܥ : ܗܵܢܵܘ ܕܹܝܢ ܠܡܸܠܬܼܵܐ ܕܐܲܠܵܗܵܐ ܕܐܸܬܼܒܲܪܢܲܫ ܘܐܸܬܼܓܲܫܲܡ . . . ܡܵܕܹܝܢ ܘܐܸܢ ܐܸܡܲ݁ܪ pb. 532 ܡܸܕܸܡ ܐ̄ܢܵܫܵܝܵܐ ܠܲܡܫܘܼܚܬܼܵܐ ܕܐ̄ܢܵܫܘܼܬܼܵܐ : ܕܝܼܠܹܗ ܚܵܫ̇ܒܿܝܼܢ ܚ̄ܢܲܢ ܠܗܹܝܢ ܠܐ̈ܢܵܫܵܝ̈ܬܼܵܐ : ܕܝܼܠܹܗ ܓܹܝܪ ܬܘܼܒܼ ܐܝܼܬܹܝܗ̇ ܐܵܦ ܐ̄ܢܵܫܘܼܬܼܵܐ . ܘܐܸܢ ܐܲܝܟܼ ܐܲܠܵܗܵܐ ܡܡܲܠܸܠ : ܟܲܕܼ ܡܗܲܝܡܢܹܝܢ ܚ̄ܢܲܢ ܕܐܲܠܵܗܵܐ ܐܝܼܬܼܵܘܗܝ ܗܵܘ̇ ܕܐܸܬܼܒܲܪܢܲܫ : ܬܘܼܒܼ ܐܲܝܟܼ ܕܲܠܚܕܼ ܡܫܝܼܚܵܐ ܘܲܒܼܪܵܐ : ܒܢܵܬܼ̈ ܩܵܠܹ̈ܐ ܕܲܡ̈ܥܲܠܝܵܢ ܡ̣ܢ ܟܝܵܢܵܐ ܕܒܲܪ ܐ̄ܢܵܫܵܐ ܚܵܫ̇ܒܿܝܼܢ ܚ̄ܢܲܢ : ܐܲܝܠܹܝܢ ܕܹܝܢ ܕܲܡܦܲܪܫܝܼܢ ܠܲܬܼܪܹܝܢ ܦܲܪ̈ܨܘܿܦܹܐ : ܬܪܹܝܢ ܡ̣ܢ ܟܠ ܦܪܘܿܣ ܡܲܥܠܝܼܢ ܒܢܝ̈ܐ . ܐܲܟܼܙܢܵܐ ܓܹܝܪ ܕܲܠܒܲܪܢܵܫܵܐ ܕܐܲܟܼܘܵܬܲܢ : ܠܵܐ ܫܲܠܝܼܛ ܠܲܬܼܪܹܝܢ ܦܲܪ̈ܨܘܿܦܹܐ ܠܲܡܦܲܠܵܓܼܘܼ : ܐܵܦܸܢ ܡ̣ܢ ܢܲܦܫܵܐ ܡܸܬܼܝܼܕܲܥ ܘܦܲܓܼܪܵܐ : ܐܸܠܵܐ ܚܲܕܼ ܐܝܼܬܼܵܘܗܝ ܗ̤ܘ ܟܲܕܼ ܗ̤ܘ ܒܲܪܢܵܫܵܐ : ܗܵܟܲܢܵܐ ܐܵܦ ܥܲܡܲܢܘܼܐܹܝܠ : ܡܸܛܠ ܕܐܝܼܬܼܵܘܗܝ ܒܪܵܐ ܘܡܵܪܝܵܐ ܡܸܠܬܼܵܐ ܕܐܲܠܵܗܵܐ ܕܐܸܬܼܓܲܫܲܡ ܘܐܸܬܼܒܲܪܢܲܫ : ܚܲܕܼ ܡ̣ܢ ܟܠ ܦܪܘܿܣ ܐܝܼܬܼܵܘܗܝ ܐܵܦ ܦܲܪܨܘܿܦܹܗ . ܘܠܹܗ ܦܵܪܫܝܼܢܲܢ ܗܵܠܹܝܢ ܐ̄ܢܵܫܝ̈ܬܼܵܐ : ܡܸܛܠ ܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ . ܘܗܵܠܹܝܢ ܬܘܼܒܼ ܐܲܠܵܗܵܝ̈ܬܼܵܐ : ܡܸܛܠ ܝܲܠܕܵܐ ܠܵܐ ܡܸܬܼܡܲܠܠܵܢܵܐ ܕܡ̣ܢ ܐܲܠܵܗܵܐ ܘܐܲܒܼܵܐ . ܐܲܝܠܹܝܢ ܕܹܝܢ ܕܲܡܦܲܪ ܫܝܢ ܘܲܡܦܲܠܓܼܝܼܢ ܠܒܲܪ ܐ̄ܢܵܫܵܐ ܠܚܘܿܕܲܐܝܼܬܼ : ܐܲܝܟܼ ܡ̇ܢ ܕܲܒܼܪܵܐ ܐ̄ܚܪܹܢܵܐ ܐܝܼܬܼܵܗܝ : ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ : ܘܠܲܐܠܵܗܵܐ ܠܚܘܿܕܼܵܐܝܼܬܼ ܐܲܝܟܼ ܡ̇ܢ ܕܲܐ̄ܚܪܹܢܵܐ ܒܪܵܐ ܐܝܼܬܼܵܘܗܝ ܟܲܕܼ ܐܵܡ̇ܪܝܼܢ ܬܪܹܝܢ ܒܢܲܝ̈ܵܐ : ܡܸܬܼܚܲܒܼܫܝܼܢ ܟܹܐܢܵܐܝܼܬܼ ܚܲܝܠܹܗ ܕܚܸܪܡܵܐ ܕܤܝܼܡ ܡ̣ܢ ܠܥܸܠ . ܚܸܪܡܵܐ ܕܚܲܡܫܵܐ . ܡ̇ܢ ܕܡܲܡܪܲܚ ܕܢܹܐܡܲܪ ܒܲܪܢܵܫܵܐ ܕܥܵܡܲ݁ܪ ܒܹܗ ܐܲܠܵܗܵܐ ܠܲܡܫܝܼܚܵܐ : ܘܠܵܐ ܝܲܬܝܼܪܵܐܝܼܬܼ ܕܐܲܠܵܗܵܐ ܐܝܼܬܼܵܘܗܝ ܒܲܫܪܵܪܵܐ ܐܲܝܟܼ ܒܪܵܐ ܚܲܕܼ ܐܵܦ pb. 533 ܒܲܟܼܝܵܢܵܐ : ܐܲܝܟܼ ܡ̇ܢ ܕܲܗܘ̤ܵܐ ܡܸܠܬܼܵܐ ܒܸܤܪܵܐ : ܘܐܸܫܬܵܘܬܲܦ ܒܵܗ̇ ܒܲܕܼܡܘܼܬܲܢ ܒܲܕܼܡܵܐ ܘܒܸܤܪܵܐ : ܚܵܪܡܵܐ ܢܸܗܘܸܐ . ܦܘܼܫܵܩܵܐ . ܕܡܸܠܬܼܵܐ ܒܸܤܪܵܐ ܗܘ̤ܵܐ : ܐܸܡܲ݁ܪ ܛܘܼܒܼܵܢܵܐ ܝܘܿܚܲܢܵܢ ܐܹܘܲܢܓܲܠܸܤܛܵܐ : ܠܵܐ ܗ̄ܘ̣ܵܐ ܕܲܒܼܫܘܼܢܵܝܵܐ ܐܵܘ ܫܘܼܚܠܵܦܵܐ ܕܲܟܼܝܵܢܹܗ ܐܸܬܼܗܦܸܟܼ ܠܒܸܤܪܵܐ : ܐܲܝܟܼ ܡܵܐ ܕܡ̣ܢ ܟܲܕܘ ܐܵܡ̇ܪܝܼܢ . ܩܢܸܐ ܗ̄ܘ̣ ܓܹܝܪ ܗܵܝ̇ ܕܠܵܐ ܢܸܫܬܿܓܼܢܸܐ : ܐܲܝܟܼ ܐܲܠܵܗܵܐ . ܐܸܠܵܐ ܕܐܸܫܬܵܘܬܲܦ ܒܵܗ̇ ܒܲܕܼܡܘܼܬܲܢ ܠܲܕܼܡܵܐ ܘܒܸܤܪܵܐ : ܘܲܗܘ̤ܵܐ ܒܲܪ ܐ̄ܢܵܫܵܐ . ܥܝܵܕܼܵܐ ܓܹܝܪ ܐܝܼܬܼ ܠܲܟܼܬܼܵܒܼܵܐ ܩܲܕܝܼܫܵܐ : ܕܒܸܤܪܵܠ ܢܫܲܡܲܗ ܠܒܲܪ ܐ̄ܢܵܫܵܐ . ܟܬܼܝܼܒܼ ܓܹܝܪ : ܕܢܸܚܙܸܐ ܟܠ ܒܸܪܤܪܵܐ ܦܘܼܪܩܵܢܹܗ ܕܐܲܠܵܗܵܐ . ܐܸܠܵܐ ܡܫܲܒܿܚܵܢܹ̈ܐ ܕܝܘܼܠܦܵܢܹ̈ܐ ܪ̈ܲܫܝܼܥܹܐ ܕܢܸܤܛܘܿܪܝܼܣ ܘܐܲܝܠܹܝܢ ܕܥܲܡܹܗ : ܗܵܢܵܘ ܕܹܝܢ ܐܲܝܠܹܝܢ ܕܐܲܟܼܘܵܬܹܗ ܡܸܬܼܪܲܥܹܝܢ ܡܚܵܘܹܝܢ ܡ̇ܢ ܕܡܵܘܕܹܝܢ ܒܒܲܪܬܼ ܩܵܠܵܐ ܕܡܸܬܼܓܲܫܡܵܢܘܼܬܼܵܐ . ܠܵܐ ܗ̄ܘ̣ܵܐ ܕܹܝܢ ܕܐܸܬܼܓܲܫܲܡ ܫܲܪܝܼܪܵܐܝܼܬܼ ܐܵܡ̇ܪܝܼܢ ܡܸܠܬܼܵܐ ܕܐܲܠܵܗܵܐ : ܗܵܢܵܘ ܕܹܝܢ ܕܲܗܘ̤ܵܐ ܒܲܪ ܐ̄ܢܵܫܵܐ ܐܲܟܼܘܵܬܲܢ : ܥܲܡ ܗܵܝ̇ ܕܟܲܬܲܪ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ . ܐܸܠܵܐ : ܐܲܝܟܼ ܕܲܒܼܒܲܪ ܐ̄ܢܵܫܵܐ ܚܲܕܼ ܡ̣ܢ ܩܲܕܝܼ̈ܫܹܐ : ܒܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܡܸܬܼܚܪܹܝܢ ܕܲܥ̣ܡܲܪ ܝܑܼܚܝܼܕܼܵܝܵܐ ܡܸܠܬܼܵܐ ܕܐܲܠܵܗܵܐ . ܐܲܝܟܼ ܕܠܵܐ ܡܸܟܹܝܠ ܚܲܕ ܡܫܝܼܚܵܐ ܢܸܬܿܬܵܘܕܹܐ : ܘܲܒܼܪܵܐ ܘܡܵܪܝܵܐ ܘܲܤܓܼܝܼܕܼܵܐ . ܐܸܠܵܐ : ܐܲܝܟܼ ܒܲܪ ܐ̄ܢܵܫܵܐ ܕܲܠܚܘܿܕܼܵܐܝܼܬܼ ܘܡܸܢܹܗ ܘܠܹܗ ܡܸܬܼܝܼܕܲܥ : ܒܲܠܚܘܿܕܼ ܕܲܒܼܢܲܩܝܼܦܘܼܬܼܵܐ ܕܲܚܕܼܵܝܘܼܬܼܵܐ ܕܐܝܼܩܵܪܵܐ ܡܝܲܩܲܪ : ܢܸܤܬܿܓܸܕܼ ܥܲܡܹܗ ܘܢܸܫܬܲܒܲܚ . ܥܵܡܲ݁ܪ ܒܲܢ ܓܹܝܪ ܐܲܠܵܗܵܐ ܕܟܼܠ : ܒܝܲܕܼ ܪܘܼܚܵܐ ܕܩܘܼܕܼܫܵܐ . ܐܲܝܟܼ ܕܐܵܦ ܡ̣ܢ ܩܕܝܼܡ ܐܸܡ݂ܲܪ ܒܝܲܕܼ ܚܲܕܼ ܡ̣ܢ ܢܒܼܝܹ̈ܐ ܩܲܕܼ̈ܫܹܐ : ܕܐܸܥܡܲܪ ܒܗܘܿܢ pb. 534 ܘܐܹܗܲܠܸܟܼ ܒܗܘܿܢ . ܘܐܸܗܘܸܐ ܠܗܘܿܢ ܐܲܠܵܗܵܐ : ܘܗܸܢܘܿܢ ܢܸܗܘܘܿܢ ܠܝܼ ܥܲܡܵܐ . ܟܵܐܹ̄ܒܼ ܕܹܝܢ ܐܵܦ ܛܘܼܒܼܵܢܵܐ ܦܵܘܠܘܿܣ : ܕܠܵܐ ܝܵܕܼܥ̇ܝܼܢ ܐܢ̄ܬܿܘܿܢ ܕܗܲܝ̈ܟܿܠܹܐ ܐܲܢ̄ܬܿܘܿܢ ܕܐܲܠܵܗܵܐ : ܘܪܘܼܚܹܗ ܕܐܲܠܵܗܵܐ ܥܵܡܲܪ ܒܟܼܘܿܢ ؟ ܐܸܡ݂ܲܪ ܕܹܝܢ ܐܵܦ ܗ̤ܘ ܡܫܝܼܚܵܐ : ܡܸܛܠ ܢܒܼܝܹ̈ܐ ܩܲܕܝܼ̈ܫܹܐ : ܘܡܸܛܠ ܟܹܐܢܹ̈ܐ ܩܲܕܼܡܵܝܹ̈ܐ : ܕܐܸܢ ܠܗܵܢܘܿܢ ܐܸܡ݂ܲܪ ܐܲܠܵܗܹ̈ܐ : ܠܘܵܬܼ ܗܵܢܘܿܢ ܕܲܗܘ̤ܵܬܼ ܡܸܠܬܼܵܐ ܕܐܲܠܵܗܵܐ : ܗܵܘ̇ ܕܐܲܒܼܵܐ ܩܲܕܸܫ̣ ܘܫܲܕܲܪ ܠܥܵܠܡܵܐ : ܐܲܢ̄ܬܿܘܿܢ ܐܵܡ̇ܪܝܼܢ ܐܢ̄ܬܿܘܿܢ ܕܡܓܲܕܸܦ ܐܲܢ̄ܬܿ : ܥܲܠ ܕܐܸܡ̇ܪܹܬܼ ܕܲܒܼܪܵܐ ܐܝܼܬܲܝ ܕܐܲܠܵܗܵܐ ؟ ܐܸܠܵܐ ܠܵܐ ܗ̄ܘ̣ܵܐ ܐܲܝܟܼ ܡܵܐ ܕܒܲܢ ܥܵܡܪ ܐܠܵܗܵܐ : ܗܵܟܲܢܵܐ ܐܵܦ ܒܲܡܫܝܼܚܵܐܘ ܐܲܠܵܗܵܐ ܓܹܝܪ ܐܝܼܬܼܵܘܗܝ ܒܲܟܼܝܵܢܵܐ : ܕܐܸܬܼܚܵܘܝܼ ܐܲܟܼܘܵܬܲܢ . ܘܚܲܕܼ ܐܝܼܬܼܵܘܗܝ ܒܪܵܐ : ܐܵܦ ܟܲܕܼ ܗܘ̤ܵܐ ܒܸܤܪܵܐ . . ܐܲܝܠܹܝܢ ܗܵܟܹܝܠ ܕܡܲܡܪܝܼܚܢ ܕܢܹܐܡܪܘܼܢ : ܕܒܲܪܢܵܫܵܐ ܕܥܵܡܲ݁ܪ ܒܹܗ ܐܲܠܵܗܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܕܹܝܢ ܝܲܬܝܼܪܵܐܝܼܬܼ ܐܲܠܵܗܵܐ ܕܐܸܬܸܒܲܪܢܲܫ : ܢܵܦ̇ܠܝܼܢ ܐܵܠܵܨܵܐܝܼܬܼ ܬܚܹܝܬܼ ܚܸܪܡܵܐ ܕܤܝܼܡ ܡ̣ܢ ܠܥܸܠ . ܚܸܪܡܵܐ ܕܐܸܫܬܼܵܐ . ܡ̇ܢ ܕܐܸܡܲ݁ܪ : ܕܐܲܠܵܗܹܗ ܗ̄ܘ̣ ܕܲܡܫܝܼܚܵܐ ܐܵܘ ܡܵܪܹܗ : ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ . ܘܠܵܐ ܗ̄ܘ̣ܵܐ ܝܲܬܝܼܪܵܐܝܼܬܼ ܠܹܗ ܟܲܕܼ ܠܹܗ ܡܵܘܕܸܐ : ܐܲܠܵܗܵܐ ܐܲܟܼܚ̄ܕܼܸܵܐ ܘܒܲܪ ܐ̄ܢܵܫܵܐ : ܐܲܝܟܼ ܡ̇ܢ ܕܲܗܘ̤ܵܐ ܡܸܠܬܼܵܐ ܒܸܤܪܵܐ : ܐܲܝܟܼ ܕܲܟܼܬܼܝܼܒܼ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܡܵܪܲܢ ܝܼܫܘܿܥ ܡܫܝܼܚܵܐ : ܐܲܝܟܼ ܡ̇ܢ ܕܚܲܕܼ ܐܝܼܬܼܵܘܗܝ ܘܒܲܠܚܘܿܕܼܵܘܗܝ ܫܲܪܝܼܪܵܐܝܼܬܼ ܒܪܵܐ ܕܐܲܠܵܗܵܐ ܘܐܲܒܼܵܐ : ܐܵܦ ܟܲܕܼ ܗܘ̤ܵܐ pb. 535 ܡܠܬܼܵܐ ܒܸܤܪܵܐ : ܐܲܚܝܼܕܼ ܗ̄ܘ̣ ܟܠ : ܥܲܡ ܝܵܠܘܿܕܹܗ . ܘܟܼܵܦܵܐ ܠܹܗ ܟܠ ܒܘܼܪܟܵܐ : ܕܲܡܫܲܝܵܢܹ̈ܐ ܘܕܲܐܪ̈ܥܵܢܹܐ : ܘܕܼܲܠܬܲܚܬܿ ܡ̣ܢ ܐܲܪܥܵܐ . ܘܡܵܘܕܸܐ ܟܠ ܠܸܫܵܢܵܐ : ܕܡܵܪܝܵܐ ܗ̄ܘ̣ ܝܼܫܘܿܥ ܡܫܝܼܚܵܐ : ܠܬܸܫܒܿܘܿܚܵܐ ܕܐܲܠܵܗܵܐ ܘܐܲܒܼܵܐ . ܐܝܼܬܼܵܘܗܝ ܗܵܟܹܝܠ ܗ̤ܘ ܡܵܪܝܵܐ ܕܟܼܠ : ܒܗܵܝ̇ ܕܡܸܬܼܝܼܕܲܥ ܘܐܝܼܬܸܵܘܗܝ ܐܲܠܵܗܵܐ : ܐܵܦܸܢ ܠܵܐ ܗ̄ܘ̣ܵܐ ܠܒܲܪ ܡ̣ܢ ܒܸܤܪܵܐ ܒܵܬܲܪ ܡܸܬܼܒܲܪܢܫܵܢܘܼܬܼܵܐ . ܗ̤ܘ ܕܹܝܢ ܕܢܲܦܫܹܗ : ܠܵܐ ܐܲܠܵܗܵܐ ܐܝܼܬܼܵܘܗܝ : ܘܠܵܐ ܡܵܪܵܐ . ܐܵܦ ܓܹܝܪ ܛܵܒܼ ܫܟܼܝܼܪܵܐ : ܗܵܢܵܘ ܕܹܝܢ : ܟܠܹܗ ܪܘܼܫܥܵܐ ܡܲܠܝܵܐ ܫܲܪܝܼܪܵܐܝܼܬܼ : ܗܵܝ̇ ܕܗܵܟܲܢܵܐ ܢܸܬܼܪܲܥܐ ܐܵܘ ܢܹܐܡܲܪ . ܙܵܕܼܩܵܐܝܼܬܼ ܗܵܟܹܝܠ ܥܠܹܝܗ̇ ܥܲܠ ܗܵܕܹܐ : ܗܘ̤ܵܐ ܚܸܪܡܵܐ ܕܤܝܼܡ ܡ̣ܢ ܠܥܸܠ . ܚܸܪܡܵܐ ܕܫܲܒܼܥܵܐ . ܡ̇ܢ ܕܐܵܡܲܪ : ܕܐܲܝܟܼ ܕܲܒܼܒܲܪ ܐ̄ܢܵܫܵܐ ܐܲܥܒܸܿܕܼ ܐܲܠܵܗܵܐ ܡܸܠܬܼܵܐ ܒܝܼܫܘܿܥ : ܘܲܫܒܼܝܼܚܘܼܬܼܵܐ ܕܚܝܼܕܼܵܝܵܐ ܐܲܩܸܦ̣ ܠܹܗ : ܐܲܝܟܼ ܗܵܘ̇ ܕܲܐ̄ܚܪܹܢܵܐ ܐܝܼܬܼܵܘܗܝ ܠܒܲܪ ܡܸܢܹܗ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕܼ ܠܝܲܠܕܵܐ ܕܒܲܒܼܤܲܪ ܕܚܝܼܕܼܵܝܵܐ ܒܪܵܐ ܕܐܲܠܵܗܵܐ : ܡܤܲܒܲܪ ܗ̄ܘ̣ܵܐ ܠܲܒܼܬܼܘܼܬܼܵܐ ܩܕܝܼܫܵܬܼܵܐ ܛܘܼܒܼܵܢܵܐ ܓܲܒܼܪܝܹܠ : ܐܸܡ݂ܲܪ : ܕܬܹܐܠܕܝܼܢ ܒܪܵܐ : ܘܬܸܩܪܹܝܢ ܫܡܹܗ ܝܼܫܘܿܥ . ܗ̤ܘ ܓܹܝܪ ܢܸܦܪܩܝܼܘܗܣ ܠܥܲܡܹܗ ܡ̣ܢ ܚܛܵܗܲܝ̈ܗܘܿܢ . ܐܸܬܼܡܫܲܚ ܕܹܝܢ ܐܵܦ ܡܫܝܼܚܵܐ : ܥܲܠ ܕܐܸܬܼܡܫܲܚ ܥܲܡܲܢ ܐ̄ܢܵܫܵܐܝܼܬܼ : ܐܲܝܟܼ ܩܵܠܹܗ ܕܗܵܘ̇ ܕܲܡܙܲܡܲܪ : ܕܲܪܚܸܡ̣ܬܿ ܙܲܕܝܼܩܘܼܬܼܵܐ : ܘܲܤ̣ܢܲܝܬܿ ܥܵܘ̣ܠܵܐ . ܡܸܛܠ ܗܵܢܵܐ ܡܲܫܚ̣ܵܟܼ ܐܲܠܵܗܵܐ ܐܲܠܵܗܵܟܼ : ܡܸܫܚܵܐ pb. 536 ܕܚܲܕܼܘܼܬܼܵܐ ܝܲܬܿܝܼܪ ܡ̣ܢ ܚܲܒܼܪ̈ܲܝܟܼ . ܘܟܲܕܼ ܛܵܒܼ ܐܝܼܬܼܵܘܗܝ ܗ̤ܘ ܝܵܗܘܿܒܼܵ ܕܪܘܼܚܵܐ ܕܩܘܼܕܼܫܵܐ : ܘܠܵܐ ܗ̄ܘ̣ܵܐ ܡ̣ܢ ܡܫܘܼܚܬܼܵܐ ܝܵܗܹ̇ܒܼ ܠܹܗ ܠܐܲܝܠܹܝܢ ܕܫܵܘܹ̇ܝܢ . ܡܲܠܝܵܐ ܓܹܝܪ ܐܝܼܬܼܵܘܗܝ : ܘܡ̣ܢ ܡܲܠܝܘܼܬܹܗ ܚܢܲܢ ܟ̱ܠܲܢ ܢܤܲܒܼܢ : ܐܝܟ ܕܲܟܼܬܼܝܼܒܼ . ܡܕܲܒܿܪܵܢܵܐܝܼܬܼ : ܐܲܝܟܼ ܒܲܪ ܐ̄ܢܵܫܵܐ ܡܸܬܼܐܡܲܪ ܕܐܸܬܼܡܫܲܚ : ܟܲܕܼ ܡܤܲܬܬܼܵܐܝܼܬܼ ܐܲܓܸܢ ܥܠܵܘܗܝ ܪܘܼܚܵܐ ܕܩܘܼܕܼܫܵܐ : ܕܐܵܦ ܒܲܢ ܢܸܥܡܲܪ ܗܵܘ̇ ܕܡܸܛ ܡܸܬܼܥܲܒܼܪܵܢܘܼܬܼܵܐ ܕܒܼܵܐܕܼܵܡ ܫܲܢܝܼ ܒܫܘܼܪܵܝܵܐ . ܗ̤ܘ ܗܵܟܹܝܠ ܝܑܼܚܝܼܕܼܵܝܵܐ ܡܸܠܬܼܵܐ ܕܐܲܠܵܗܵܐ : ܟܲܕܼ ܗܘ̤ܵܐ ܒܸܤܪܵܐ : ܐܸܬܼܩܪܝ ܡܫܝܼܚܵܐ . ܘܟܲܕܼ ܚܲܝܠܵܐ ܕܲܦܐܸܐ ܠܐܲܠܵܗܵܐ : ܕܝܼܠܹܗ ܐܝܼܬܼܵܘܗܝ ܤܵܥܲܪ ܬܡܝܼ̈ܗܵܬܼܵܐ . ܐܲܝܠܹܝܢ ܗܵܟܹܝܠ ܕܐܵܡ̇ܪܝܼܢ : ܕܲܫܒܼܝܼܚܘܼܬܹܗ ܕܝܼܚܝܼܕܼܵܝܵܐ ܠܡܸܬܼܡܲܨܝܵܢܘܼܬܹܗ ܕܲܡܫܝܼܚܵܐ ܐܸܬܼܢܲܩܦܲܬ̤ : ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܝܑܼܚܝܼܸܕܼܵܝܵܐ ܠܒܲܪ ܡ̣ܢ ܡܫܝܼܚܵܐ : ܬܪܹܝܢ ܒܢܝܼ̈ܢ ܡܸܬܼܪܲܥܹܝܢ . ܚܲܕܼ ܕܡܲܥܒܸܿܕܼ : ܘܲܐܚ̄ܪܹܢܵܐ ܕܒܹܗ ܗܵܘ̇ܝܵܐ ܡܲܥܒܿܕܼܵܢܘܼܬܼܵܐ : ܐܲܝܟܼ ܒܲܪܢܵܫܵܐ ܚܲܕܼ ܡ̣ܢ ܐܲܝܠܹܝܢ ܕܐܲܟܼܘܵܬܲܢ . ܘܲܒܼܗܵܕܹܐ : ܗܵܘܹ̇ܝܢ ܐܚܹܝܬܼ ܚܲܝܠܹ̈ ܕܚܸܪܡܵܐ . ܚܸܪܡܵܐ ܕܲܬܼܡܲܬܢܝܵܐ . ܡ̇ܢ ܕܡܲܡܪܲܚ ܕܢܹܐܡܲܪ ܠܒܲܪ ܐ̄ܢܵܫܵܐ ܕܐܸܬܼܢܤܸܒܼ : ܕܥܲܡ ܐܲܠܵܗܵܐ ܡܸܠܬܼܵܐ ܘܵܠܹ̇ܐ ܕܢܸܤܬܿܓܸܕܼ : ܘܥܲܡܹܗ ܢܸܫܬܲܒܲܚ : ܘܥܲܡܹܗ ܢܸܫܬܲܡܲܗ ܐܲܠܵܗܵܐ : ܐܲܝܟܼ ܐ̄ܚܪܹܢܵܐ ܥܲܡ ܐ̄ܚܪܹܢܵܐ . ܗܵܝ̇ ܓܹܝܪ ܕܥܲܡ ܕܐܲܡܝܼܢܵܐܝܼܬܼ ܡܸܬܬܵܘܤܦܵܐ : ܗܵܕܹܐ ܥܵܨ̇ܝܵܐ ܠܡܸܤܬܲܟܵܠܘܼ . ܘܠܵܐ ܗ̄ܘ̣ܵܐ ܝܲܬܿܝܼܪܵܐܝܼܬܼ ܒܲܚܕܼܵܐ ܤܸܓܼܕܬܼܵܐ ܡܝܲܩܲܪ ܠܥܲܡܲܢܘܼܐܹܝܠ : ܘܲܚܕܼܵܐ ܬܸܫܒܿܘܿܚܬܐ pb. 537 ܡܩܲܪܸܒܼ ܠܹܗ : ܐܲܝܟܼ ܡ̇ܢ ܕܲܗܘ̤ܵܐ ܡܸܠܬܼܵܐ ܒܸܤܪܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܒܚܲܕܼ ܐܲܠܵܗܵܐ ܐܲܒܼܵܐ ܐܲܚܝܼܕܼ ܟܠ : ܘܲܒܼܚܲܕܼ ܒܪܵܐ ܡܵܪܲܢ ܝܼܫܘܿܥ : ܘܲܒܼܚܲܕܼ ܪܘܼܚܵܐ ܕܩܘܼܕܼܫܵܐ ܥܡܝܼܕܼܝܼܢܲܢ . ܐܸܡ݂ܲܪ ܕܹܝܢ ܐܵܦ ܛܘܼܒܼܵܢܵܐ ܦܵܘܠܘܿܣ : ܕܠܵܐ ܝܵܕܼܥ̇ܝܼܢ ܐܢ̄ܬܿܘܿܢ ܕܐܲܝܠܹܝܢ ܕܒܲܡܫܝܼܚܵܐ ܥܡܲܕܼܢܲܢ : ܒܡܵܘܬܹܗ ܗ̄ܘ̣ ܥܡܲܕܼܢ ؟ ܐܸܬܼܩܒܲܪܢ ܗܵܟܹܝܠ ܥܲܡܹܗ ܒܝܲܕܼ ܡܲܥܡܘܿܕܼܝܼܬܼܵܐ ܒܡܵܘܬܵܐ . ܕܐܲܝܟܲܢܵܐ ܕܩܵܡ̣ ܡܫܝܼܚܵܐ ܡ̣ܢ ܒܹܝܬܼ ܡܝܼ̈ܬܹܐ ܒܝܲܕܼ ܫܘܼܒܼܚܵܐ ܕܐܲܒܼܵܐ : ܗܵܟܲܢܵܐ ܐܵܦ ܚܢܲܢ ܒܚܲܝܹ̈ܐ ܚܲܕ̈ܬܹܐ ܡܗܲܠܸܟ . ܗܲܝܡܸܢܢ ܗܵܟܹܝܠ ܘܲܥܡܲܕܼܢ ܚ̄ܢܲܬܢ : ܐܲܝܟܼ ܡܵܐ ܕܐܸܡ̇ܪܹܬܼ : ܒܚܲܕܼ ܒܪܵܐ ܡܵܪܲܢ ܝܫܘܿܥ ܡܫܝܼܚܵܐ . ܗܵܢܵܘ ܕܹܝܢ : ܒܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܕܐܸܬܼܓܲܫܲܡ ܘܐܸܬܼܒܲܪܢܲܫ . ܘܲܠܚܕܼ ܕܐܝܼܬܼܵܘܗܝ ܐܲܠܵܗܵܐ ܫܲܪܝܼܪܑܵܝܼܬܼ ܠܡܸܤܓܲܕܼ ܝܑܼܠܸܦܢܲܢ . ܘܥܲܡܲܢ : ܐܵܦ ܚܲܝ̈ܠܹܐ ܥܸܠܵܝܹ̈ܐ . ܟܬܼܝܼܒܼ ܓܹܝܪ : ܕܐܸܡܲܬܼܝ ܕܡܲܥܸܠ ܒܘܼܟܼܪܵܐ ܠܬܹܒܹܝܠ : ܐܸܡ݂ܲܪ : ܘܢܸܤܓܕܘܼܢ ܠܹܗ ܟܠܗܘܿܢ ܡܲܠܲܐܟܼܵܘ̈ܗܝ ܕܐܲܠܵܗܵܐ . ܗܘ̤ܵܐ ܕܹܝܢ ܒܘܼܟܼܪܵܐ ܝܑܼܚܝܼܕܼܵܝܐ : ܟܲܕܼ ܐܸܬܼܚܵܘܝܼ ܒܲܪ ܐܲܟܼܘܵܬܲܢ . ܗܵܝܕܹܝܢ ܓܹܝܪ : ܐܵܦ ܐܲܚܵܐ ܐܸܬܼܩܪܝܼ ܕܐܲܝܠܹܝܢ ܕܡܲܚܒܼܝܼܢ ܠܹܗ . . ܐܲܝܢܵܐ ܗܵܟܹܝܠ ܕܐܵܡܲ݁ܪ : ܕܤܡܸܬܓܸܕܼ ܥܲܡܹܗ ܐܲܝܟܼ ܒܲܪܢܵܫܵܐ ܠܚܘܿܕܼܵܐܝܼܬܼ : ܕܐܝܼܬܼܵܘܗܝ ܐ̄ܚܪܹܢܵܐ ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ : ܘܠܵܐ ܗ̄ܘ̣ܵܐ ܟܲܕܼ ܡܟܲܢܲܫ ܒܲܚܕܼܵܝܘܼܬܼܵܐ ܫܲܪܝܪܬܵܐ ܠܚܲܕܼ ܡܫܝܚܵܐ ܘܲܒܼܪܵܐ ܘܡܵܪܝܵܐ : ܒܲܚܕܼܵܐ ܤܸܓܼܕܬܼܵܐ ܡܝܲܩܲܪ ܠܹܗ : ܡܸܬܼܚܒܸܫ ܟܹܐܢܵܐܝܼܬܼ ܬܚܹܝܬܼ ܚܲܝܠܹܗ ܕܚܸܪܡܵܐ . pb. 538 ܚܸܪܡܵܐ ܕܬܸܫܥܵܐ . ܡ̇ܢ ܕܐܵܡܲ݁ܪ ܥܲܠ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܕܡ̣ܢ ܪܘܼܚܵܐ ܐܸܫܬܲܒܲܚ : ܐܲܝܟܼ ܗܵܘ̇ ܕܲܒܼܚܝܠܵܐ ܢܘܼܟܼܪܵܝܵܐ ܕܝܼܠܹܗ ܕܪܘܼܚܵܐ ܡܸܬܼܚܲܫܲܚ ܗ̄ܘ̣ܵܐ : ܘܡܸܢܹܗ ܢܤܲܒܼ ܗܵܝ̇ ܕܢܸܬܼܡܨܐ ܠܡܲܥܒܵܕܼܘܼ ܠܘܼܩܒܲܠ ܪ̈ܘܼܚܹܐ ܛܲܢ̈ܦܵܬܼܵܐ : ܘܕܲܢܫܲܡܠܸܐ ܒܲܒܼܢܲܝ̈ܢܵܫܵܐ ܐܵܬܼ̈ܘܼܬܼܵܐ ܕܐܲܠܵܗܵܐ : ܘܠܵܐ ܗ̄ܘ̣ܵܐ ܝܲܐܝܼܪܵܐܝܼܬܼ ܕܕܼܸܝܼܠܹܗ ܗ̄ܘ̣ ܪܘܼܚܵܐ ܐܵܡܲ݁ܪ : ܕܒܼܐܝܼܕܼܗ ܐܵܦ ܤ̣ܥܲܪ ܐܸܬܼ̈ܘܼܬܼܵܐ ܕܐܲܠܵܗܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕܼ ܗܘ̤ܵܐ ܒܲܪܢܵܫܵܐ ܝܑܼܚܝܼܕܼܵܝܵܐ ܡܸܠܬܼܵܐ ܕܐܲܠܵܗܵܐ : ܟܲܬܲܪ ܐܵܦ ܗܵܟܲܢܵܐ ܐܲܠܵܗܵܐ . ܟܲܕܼ ܐܝܼܬܼܵܘܗܝ ܡܸܕܸܡ ܕܐܝܼܬܼܵܘܗܝ ܐܵܦ ܐܲܒܼܵܐ : ܤܛܲܪ ܡ̣ܢ ܗܵܝ̇ ܕܢܸܗܘܸܐ ܐܲܒܼܵܐ . ܘܟܲܕܼ ܐܝܼܬܼ ܠܹܗ ܪܘܼܚܵܐ ܩܲܕܝܼܫܵܐ ܕܡܸܢܹܗ ܐܝܼܬܼܵܘܗܝ : ܘܲܟܼܝܵܢܵܐܝܼܬܼ ܐܝܼܬܼܵܘܗܝ ܒܹܗ : ܤܵܥܲܪ ܗ̄ܘ̣ܵܐ ܐܵܬܼ̈ܘܵܬܼܵܐ ܕܐܲܠܵܗܵܐ . ܡܵܕܹܝܢ ܐܵܦ ܟܲܕܼ ܗܘ̤ܵܐ ܒܲܪܢܵܫܵܐ : ܡܸܛܠ ܕܟܲܬܲܪ ܐܵܦ ܗܵܟܲܢܵܐ ܐܲܠܵܗܵܐ : ܐܲܝܟܼ ܕܒܼܚܲܝܠܵܐ ܕܝܼܠܹܗ : ܒܗܵܘ̇ ܕܲܒܼܝܲܕܼ ܪܘܼܚܵܐ ܡܫܲܡܠܸܐ ܗ̄ܘ̣ܵܐ ܬܸܕܼܡܪܗܵܬܼܵܐ : ܐܲܝܠܹܝܢ ܕܹܝܢ ܕܐܵܡ̇ܪܝܼܢ ܕܐܲܝܟܼ ܒܲܪ ܐ̄ܢܵܫܵܐ ܕܐܲܟܼܘܵܬܲܢ : ܗܵܢܵܘ ܕܹܝܢ ܚܲܕܼ ܡ̣ܢ ܩܲܕܝܼ̈ܫܹܐ : ܐܸܫܬܲܒܲܚ ܒܝܲܕܼ ܡܲܥܒܿܕܼܵܢܘܼܬܼܵܐ ܕܪܘܼܚܵܐ : ܘܠܵܐ ܗ̄ܘ̣ܵܐ ܐܲܝܟܼ ܕܲܒܼܚܝܠܵܐ ܕܝܼܠܹܗ : ܐܸܠܵܐ ܐܲܝܟܼ ܕܲܒܼܢܘܼܟܼܪܵܝܐ ܐܸܬܼܚܲܫܲܚ ܕܲܦܐܸܐ ܠܐܲܠܵܗܵܐ : ܘܒܲܡܢܵܬܼܵܐ ܕܛܲܝܒܿܘܼܬܼܵܐ ܢܤܲܒܼ ܡ̣ܢ ܪܘܼܚܵܐ ܕܩܘܼܕܼܫܵܐ ܡܲܤܲܩܬܼܵܐ ܕܠܲܫܡܲܝܵܐ : ܡܸܫܬܲܥܒܿܕܝܼܢ ܟܹܐܢܵܐܝܼܬܼ ܠܚܲܝܠܹܗ ܕܚܸܪܡܵܐ . pb. 539 ܚܸܪܡܵܐ ܕܥܸܤܪܵܐ . ܕܲܗܘ̤ܵܐ ܡܫܝܼܚܵܐ ܪܹܫ ܟܘܼܡܪܹ̈ܐ ܘܲܫܠܝܼܚܵܐ ܕܬܼܵܘܕܝܬܲܢ : ܟܬܼܵܒܼܵܐ ܐܲܠܵܗܵܝܵܐ ܐܸܡ݂ܲܪ : ܘܲܕܼܲܪܸܒܼ ܢܲܦܫܹܗ ܚܠܵܦܲܝܢ ܪܹܚܵܝܐ ܒܲܤܝܼܡܵܐ ܠܐܲܠܵܗܵܐ ܘܐܲܒܼܵܐ . ܡ̇ܢ ܕܐܵܡܲ݁ܪ ܗܵܟܹܝܠ : ܕܪܹܫ ܟܘܼܡܪܹ̈ܐ ܘܲܫܠܝܼܚܵܐ ܕܬܼܵܘܕܝܼܬܲܢ : ܠܵܘ ܗ̤ܘ ܡܸܠܬܼܵܐ ܕܡ̣ܢ ܐܲܠܵܗܵܐ ܐܝܼܬܼܵܘܗܝ : ܟܲܕܼ ܗܘ̤ܵܐ ܒܸܤܪܵܐ ܘܒܲܪ ܐ̄ܢܵܫܵܐ ܐܲܟܼܘܵܬܲܢ : ܐܸܠܵܐ ܐܲܝܟܼ ܒܲܪܢܵܫܵܐ ܐ̄ܚܪܹܢܵܐ ܡ̣ܢ ܐܲܢ̄ܬܿܬܼܵܐ ܠܚܘܿܕܼܵܐܝܼܬܼ ܠܒܲܪ ܡܸܢܹܗ . ܐܵܘ ܐܸܢ ܐ̄ܢܵܫ ܢܹܐܡܲܪ : ܕܲܚܠܵܦ ܢܲܦܫܹܗ ܩܲܪܸܒܼ ܩܘܼܪܒܵܢܵܐ : ܘܠܵܐ ܕܹܝܢ ܝܲܬܿܝܼܪܵܐܝܼܬܼ ܚܠܵܦܲܝܢ ܕܝܼܠܲܢ ܒܲܠܚܘܼܕܼܸ : ܠܵܐ ܓܹܝܪ ܤܢܝܼܩ ܗ̄ܘ̣ܵܐ ܥܲܠ ܩܘܼܪܒܵܢܵܐ ܗܵܘ̇ ܕܠܑܵ ܝܑܼܕܲܥ̣ ܚܛܝܼܬܼܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܕܲܙܥܘܿܪ̈ܝܵܢ ܐ̄ܢܵܫܝ̈ܬܼܵܐ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܸܬܼܝܼܠܸܕܼ : ܡܵܘܕܹܝܢܲܢ . ܒܪܲܡ ܕܹܝܢ : ܠܵܐ ܗ̄ܘ̣ܵܐ ܡܲܤ̈ܠܲܝܵܬܼܵܐ ܐܸܢܹܝܢ ܡܸܛܠ ܡܕܲܒܿܪܵܢܘܼܬܼܵܐ . ܟܲܕܼ ܓܹܝܪ ܐܝܼܬܼܵܘܗܝ ܡܵܪܝܵܐ ܕܟܼܠ ܒܲܟܼܝܵܢܵܐ : ܬܲܚܬܝܼ ܢܲܦܫܹܗ ܠܗܵܠܹܝܢ ܕܝܼܠܲܢ : ܟܲܕܼ ܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܐܸܬܼܩܪܝܼ ܪܹܫ ܟܘܼܡܪܹ̈ܐ ܕܝܼܠܲܢ ܘܲܫܠܝܼܚܵܐ : ܟܲܕܼ ܩܵܪܹܝܢ ܠܹܗ ܠܘܵܬܼ ܗܵܕܹܐ ܡܫܘܼܚܬܼܵܐ ܕܐ̄ܢܵܫܘܼܬܼܵܐ . ܩܲܪܸܒܼ ܕܹܝܢ ܢܲܦܫܹܗ ܚܠܵܦܲܝܢ ܪܹܚܝܵܐ ܤܒܲܝܼܡܵܐ ܠܐܲܠܵܗܵܐ ܘܐܲܒܼܵܐ : ܒܚܲܕܼ ܓܹܝܪ ܩܘܼܪܒܵܢܵܐ ܓܡܲܪ ܠܐܲܝܠܹܝܢ ܕܡܸܬܼܩܲܕܫܝܼܢ ܠܥܵܠܲܡ : ܐܲܝܟܼ ܕܲܟܼܬܼܝܼܒܼ . ܐܸܠܵܐ ܠܵܐ ܝܵܕܲܥ̇ܢܵܐ ܐܲܝܟܲܢܵܐ ܗܵܠܹܝܢ ܕܲܐ̄ܚܪܵܢܝܵܐܝܬܼ ܡܸܬܼܪܲܥܹܝܢ ܡܸܬܼܚܪܹܝܢ : ܕܠܵܐ ܗ̄ܘ̣ܵܐ ܗ̤ܘ ܡܸܠܬܼܵܐ ܕܡ̣ܢ ܐܲܠܵܗܵܐ ܗܘ̤ܵܐ ܒܲܪܢܵܫܵܐ : ܘܐܸܬܼܩܪܝܼ ܫܠܝܼܚܵܐ ܘܪܹܫ ܟܘܼܡܪܹ̈ܐ ܕܬܼܵܘܕܝܼܬܲܢ . pb. 540 ܐܸܠܵܐ ܒܲܪ ܐ̄ܢܵܫܵܐ ܐ̄ܚܪܹܢܵܐ ܠܒܲܪ ܡܸܢܹܗ : ܕܲܠܚܘܿܕܼܵܐܝܼܸܬܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܐܸܬܼܝܠܸܕܼ : ܐܵܡ̇ܪܝܼܢ : ܕܐܸܬܼܩܪܝܼ ܫܠܝܼܚܵܐ ܘܪܹܫ ܟܘܼܡܪܹ̈ܐ : ܘܲܒܼܬܲܪܒܿܝܼܬܼܵܐ ܠܗܵܕܹܐ ܐܸܬܼ݂ܵܐ . ܘܠܵܐ ܗ̄ܘ̣ܵܐ ܚܠܵܦܲܝܢ ܕܝܼܠܲܢ ܝܲܬܼܝܼܪܵܐܝܼܬܼ : ܐܸܠܵܐ : ܚܠܵܦܵܘܗܝ ܕܝܼܠܹܗ : ܩܲܪܸܒܼ ܢܲܦܫܹܗ ܕܼܒܼܚܵܬ ܠܐܲܠܵܗܵܐ ܘܐܲܒܼܵܐ . ܗܵܝ̇ ܕܐܝܼܬܹܝܗ̇ : ܢܘܼܟܼܪܵܝܬܼܵܐ ܠܲܓܼܡܵܪ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܡܘܼܡܵܐ . ܠܵܐ ܓܹܝܪ ܥ̣ܒܲܕܼ ܚܛܝܼܬܼܵܐ . ܗܵܘ̇ ܕܹܝܢ ܕܲܡܥܲܠܲܝ ܡ̣ܢ ܒܘܼܨܵܪܹ̈ܐ : ܘܲܡܒܲܪܲܝ ܟܠ ܟܠܹܗ ܡ̣ܡ ܟܠܵܗ̇ ܚܛܝܼܬܼܵܐ : ܠܵܐ ܡܸܤܬܿܢܸܩ ܗ̄ܘ̣ܵܐ ܥܲܠ ܕܸܒܼܚܬܼܵܐ ܕܲܚܠܵܦܵܘܗܝ . ܡܸܛܠ ܕܹܝܢ : ܕܟܲܕܼ ܠܗܵܝ̇ ܕܲܬܼܪܝܼܨܵܐ ܕܵܚ̇ܩܝܼܢ ܗܵܠܹܝܢ ܕܲܐ̄ܚܪܵܢܝܵܐܝܼܬܼ ܡܸܬܼܪܲܥܹܝܢ : ܬܘܼܒܼ ܬܪܹܝܢ ܒܢܲܝ̈ܐ ܡܲܥܠܝܼܢ : ܐܵܠܨܵܐܝܼܬܼ ܗܘ̤ܵܐ ܚܸܪܬܵܐ ܗܵܢܵܐ : ܕܲܡܚܵܘܸܐ ܠܪܘܼܫܥܗܘܿܢ ܓܲܠܝܵܐܝܼܬܼ . ܚܸܪܡܵܐ ܕܲܚܕܲܥܤܲܪ . ܡ̇ܢ ܕܠܵܐ ܡܵܘܓܸܐ : ܕܒܸܤܪܹܗ ܕܡܵܪܝܵܐ ܡܲܚܝܵܢܵܐ ܐܝܼܬܼܵܘܗܝ : ܘܕܝܠܹܗ ܕܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܐܸܠܵܐ ܕܲܐ̄ܚܪܹܢܵܐ ܠܒܲܪ ܡܸܢܹܗ ܕܲܡܚܲܝܲܕܼ ܠܹܗ ܒܐܝܼܦܵܪܵܐ . ܐܵܘ ܕܒܲܠܚܘܿܕܼ ܥܡܘܼܪܝܵܐ ܐܲܠܵܗܵܐ ܩܢܸܐ : ܘܠܵܐ ܗ̄ܘ̣ܵܐ ܕܹܝܢ ܝܲܬܝܼܪܵܐܝܼܬܼ ܡܲܚܝܵܢܵܐ : ܐܲܝܟܼ ܕܐܸܡ̇ܪܹܬܼ : ܐܲܝܟܼ ܡ̇ܢ ܕܲܗܘ̤ܵܐ ܕܝܼܠܹܗ ܕܡܸܠܬܼܵܐ ܗܵܘ̇ ܕܲܡܨܸܐ ܠܡܲܚܵܝܘܼ ܟܠ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܕܸܒܼܚܬܼܵܐ ܚܲܝܬܼܵܐ ܘܩܲܕܝܼܫܬܼܵܐ ܘܲܕܼܠܵܐ ܕܡܵܐ : ܒܥܹ̈ܕܵܬܼܵܐ : ܡܫܲܠܡܝܼܢܲܢ . ܠܵܐ ܗ̄ܘ̣ܵܐ ܕܚܲܕܼ ܡ̣ܢ ܗܵܠܹܝܢ ܕܐܲܟܼܘܵܬܲܢ : ܕܐܝܼܬܵܘܗܝ ܦܲܓܼܪܵܐ ܫܚܝܼܡܵܐ ܕܒܲܪ ܐ̄ܢܵܫܵܐ : ܡܸܕܸܡ ܕܡܸܬܼܩܲܪܲܒܼ ܡܗܲܝܡܢܝܼܢܲܢ . pb. 541 ܒܵܗ̇ ܕܹܿܝܢ ܒܲܕܼܡܘܼܬܼܵܐ : ܐܵܦ ܕܡܵܐ ܝܲܩܝܼܪܵܐ . ܐܸܠܵܐ ܡܩܲܒܿܠܝܼܢ ܚ̄ܢܲܢ . ܐܲܝܟܼ ܡ̇ܢ ܕܲܗܘ̤ܵܐ ܦܲܓܼܪܵܐ ܘܲܕܼܡܵܐ ܕܡܸܠܬܼܵܐ ܡܲܚܸܐ ܟܠ . ܒܸܤܪܵܐ ܓܹܝܪ ܫܚܝܼܡܵܐ ܠܡܲܚܵܝܘܼ : ܠܵܐ ܡܨܸܐ . ܘܲܕܼܗܵܕܹܐ ܐܝܼܬܼܵܘܗܝ ܤܵܗܕܵܐ ܗ̤ܘ ܦܵܪܘܿܩܲܢ ܟܲܕܼ ܐܵܡܲ݁ܪ : ܕܒܸܤܪܵܐ ܡܸܕܸܡ ܠܵܐ ܡܲܗܢܸܐ : ܪܘܼܚܵܐ ܗ̄ܘ̣ ܕܡܲܚܸܐ . ܡܸܛܠ ܓܹܝܪ ܕܕܼܝܼܠܹܗ ܕܡܲܚܝܵܢܵܐ ܗܘ̤ܵܐ : ܒܗܵܕܹܐ ܡܸܬܼܝܼܕܲܥ ܕܐܝܼܬܼܵܘܗܝ ܡܲܚܝܵܢܵܐ : ܐܲܝܟܼ ܡܵܐ ܕܐܸܡ݂ܲܪ ܗ̤ܘ ܦܵܪܘܿܩܲܢ : ܕܐܲܝܟܲܢܵܐ ܕܫܲܕܪܲܢܝ ܐܲܒܼܵܐ ܚܲܝܵܐ : ܐܵܦ ܐܸܢܵܐ ܚܲܝ ܐ̄ܢܵܐ ܡܸܛܠ ܐܲܒܼܵܐ . ܘܐܲܝܢܵܐ ܕܐܵܟܹ̇ܠ ܠܝܼ : ܐܵܦ ܗ̤ܘ ܢܸܚܸܐ ܡܸܛܠܵܬܼܝ . ܡܸܛܠ ܕܹܝܢ ܕܢܸܤܛܘܼܪܝܼܣ ܘܐܲܝܠܹܝܢ ܕܢܲܦܝܼܠܝܼܢ ܒܟܼܘܼܪܗܵܢܵܐ ܕܪܸܥܝܵܢܹܗ : ܡܙܲܥܙܥܝܼܢ ܠܹܗ ܒܚܲܤܝܼܪܘܼܬܼ ܝܘܼܠܦܵܢܗܘܿܢ ܠܚܲܝܠܹܗ ܕܐ̄ܪܵܙܵܐ : ܒܗܵܕܹܐ : ܛܵܒܼ ܙܵܕܼܩܵܐܝܼܬܼ ܗܘ̤ܵܐ ܚܸܪܡܵܐ ܗܵܢܵܐ . ܚܸܪܡܵܐ ܕܲܬܼܪܸܥܤܲܪ . ܡ̇ܢ ܕܠܵܐ ܡܵܘܕܸܐ : ܕܡܸܛܠܬܼܵܐ ܕܡ̣ܢ ܐܲܠܵܗܵܐ ܚܲܫ̣ ܒܒܸܤܪܵܐ : ܘܐܸܙܕܩܸܦ ܒܒܸܪܵܐ : ܘܲܛܥܸܡ̣ ܡܵܘܬܵܐ ܒܒܸܪܵܐ : ܘܲܗܘ̤ܵܐ ܒܘܼܟܼܪܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܐܲܝܟܼ ܡ̇ܢ ܕܚܲܝܵܐ ܐܝܼܬܼܵܘܗܝ ܘܡܲܚܵܢܵܐ ܐܲܝܟܼ ܐܲܠܵܗܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܠܵܐ ܚܵܫܘܿܫܵܐ : ܘܠܵܐ ܡܵܝܘܿܬܼܵܐ ܐܝܼܬܼܵܘܗܝ ܡܸܠܬܼܵܐ ܕܡ̣ܢ ܐܲܠܵܗܵܐ . ܡܥܲܠܲܝ ܗ̄ܘ̣ ܓܹܝܪ ܡ̣ܢ ܕܢܸܚܲܫ ܟܝܵܢܵܐ ܐܲܠܵܗܵܝܵܐ : ܘܠܵܐ ܡܸܬܼܡܲܠܠܵܢܵܐ . ܘܗ̤ܘ ܟܠ ܡܸܕܸܡ ܡܲܚܸܐ : ܘܲܡܒܲܪܲܝ ܗ̄ܘ̣ ܡ̣ܢ ܚܒܼܵܠܵܐ : ܘܡ̣ܢ ܟܠ ܡܸܕܸܡ ܕܲܡܥܵܕܼ ܠܲܡܥܵܩܘܼ . ܐܸܠܵܐ : ܘܟܲܕܼ ܗܵܠܹܝܢ ܐܝܼܬܼܵܘܗܝ pb. 542 ܟܝܵܢܵܐܝܼܬܼ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܕܝܼܠܹܗ ܥܲܒܼܕܹܗ ܠܒܸܤܪܵܐ ܡܩܲܒܿܠܵܢܵܐ ܕܡܵܘܬܵܐ . ܕܲܒܼܗܵܘ̇ ܕܲܡܥܵܕܲ ܠܡܸܚܲܫ : ܟܲܕܼ ܠܚܲܫܵܐ ܕܲܚܠܵܦܲܝܢ ܘܡܸܛܠܵܬܲܢ ܠܹܗ ܢܤܲܒܼ : ܠܟܼܠܲܢ ܢܦܲܨܸܐ ܡ̣ܢ ܡܵܘܬܵܐ ܘܲܚܒܼܸܵܠܵܐ . ܟܲܕܼ ܐܲܚܝܼ ܐܲܠܵܗܵܐ ܠܦܲܓܼܪܵܐ ܕܝܼܠܹܗ : ܘܲܗܘ̤ܵܐ ܪܹܫܝܼܬܼܵܐ ܕܕܲܡ̈ܟܹܿܐ ܘܒܼܘܼܟܼܪܵܐ ܕܡ̣ܢ ܒܹܝܬܼ ܡܝܼ̈ܬܹܐ . ܠܵܐ ܗ̄ܘ̣ܵܐ ܓܹܝܪ ܒܲܪܢܵܫܵܐ ܫܚܝܼܡܵܐ ܕܲܠܚܘܿܕܼܵܐܝܼܬܼ ܘܡܸܢܹܗ ܘܠܹܗ ܡܸܬܼܝܼܕܥ : ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ ܐܝܼܬܼܵܘܗܝ ܗ̄ܘ̣ܵܐ : ܗܵܘ̇ ܕܡܸܛܠܵܬܲܢ ܤܲܝܒܲܪ ܨܒܝܼܒܼܵܐ ܝܲܩܝܼܪܵܐ ܘܲܛܥܸܡ̣ ܡܵܘܬܵܐܘ ܐܸܠܵܐ ܗ̤ܘ ܡܵܪܵܐ ܕܐܸܫܒܿܘܿܚܬܼܵܐ ܚܲܫ̣ ܒܒܸܤܪܵܐ : ܐܲܝܟܼ ܟܬܼܒܹ̈ܐ . ܡܸܛܠ ܕܹܝܢ ܕܗܵܠܹܝܢ ܝܘܼܠܵܢܹ̈ܐ ܚܲܕܼ̈ܬܹܐ ܘܪ̈ܲܫܝܼܥܹܐ : ܥܲܠ ܗܲܝܡܵܢܘܼܬܼܵܐ ܐܪܝܼܨܬܵܐ ܘܲܕܼܠܵܐ ܡܘܼܡܵܐ ܠܡܲܥܵܠܘܼ ܨܵܒܹ̇ܝܢ : ܟܲܕܼ ܐܵܡ̇ܪܝܼܢ : ܕܒܲܪ ܐ̄ܢܵܫܵܐ ܫܚܝܼܡܵܐ ܤܲܝܒܲܪ ܙܩܝܼܦܵܐ ܕܲܚܠܵܦܝܼܢ : ܐܵܠܨܵܐܝܼܬܼ ܗܘ̤ܵܐ ܚܸܪܡܵܐ ܗܵܢܵܐ : ܕܲܡܚܵܘܸ̇ܐ ܪܲܒܿܘܼܬܼܵܐ ܕܪܘܼܫܥܵܐ ܕܐܝܼܬܼ ܒܗܘܿܢ . ܫܠܸܡ̣ ܦܘܼܫܩܵܐ ܕܪܹ̈ܫܹܐ ܬܪܸܥܤܲܪ : ܕܛܘܼܒܼܵܢܵܐ ܩܘܼܪܸܠܘܿܣ . ܐܸܓܲܪܬܵܐ ܕܫܲܕܲܪ ܡܵܪܝ ܩܘܼܪܸܠܘܿܣ : ܠܛܘܼܒܼܵܢܵܐ ܘܵܠܹܪܝܵܢܵܐ ܐܲܦܸܤܩܘܿܦܵܐ ܕܐܝܼܩܘܿܢܝܘܿܢ . ܠܡܵܪܝ ܘܚܲܒܿܝܼܒܼ ܢܲܦܫܝ ܘܐܵܚܝ ܬܸܫܡܸܫܬܿܝ ܘܵܠܹܪܝܵܢܵܐ . ܩܘܼܪܸܠܘܿܣ ܒܡܵܪܲܢ ܫܠܵܡ . ܤܵܦ̇ܩܵܐ ܗ̣̄ܝ ܐܲܝܟܼ ܕܡܲܤܒܲܪ ܐ̄ܢܵܐ : ܗܵܢܵܘ ܕܹܝܢ ܐܲܝܟܼ ܕܐܵܦ pb. 543 ܫܲܪܝܼܪܵܐ ܗ̣̄ܝ : ܕܥܝܪܘܼܬܼܵܐ ܕܚܲܤܝܘܼܬܼܵܟܼ ܬܸܫܟܲܚ ܚܲܝܠܬܼܵܢܵܐܝܼܬܼ ܕܲܬܼܩܘܼܡ ܠܘܼܩܒܲܠ ܡܸܠܹ̈ܐ ܡܪ̈ܝܼܩܵܬܼܵܐ ܕܐ̄ܢܵܫ̈ܝܼܢ . ܦܲܟܿܝܼܗܵܐܝܼܬܼ ܓܹܝܪ ܠܥܸܠ ܘܲܠܬܲܚܬܿ : ܟܠܡܸܕܼܸܡ ܕܵܠܚ̇ܝܼܢ . ܘܲܡܕܲܡܹܝܢ ܕܐܲܝܟܼ ܗܵܘ̇ ܕܩܲܛܝܼܢܵܐܝܼܬܼ ܒܵܨ̇ܝܢ ܠܐ̄ܪܵܙܵܐ ܕܦܲܓܼܪܵܢܘܼܬܹܗ ܕܚܝܼܕܼܵܝܵܐ : ܘܡܲܤܒܿܪܝܼܢ ܕܲܡܦܵܤܝܼܢ ܒܵܗ̇ . ܦܫܝܼܩܵܐܝܼܬܼ ܕܹܝܢ ܡܲܗܦܟܼܝܼܢ ܠܹܗ ܠܡܸܕܸܡ ܕܠܵܐ ܘܵܠܹ̇ܐ : ܘܲܡܦܲܬ̈ܠܵܬܼܵܐ ܡܸܤܬܲܟܿܠܝܼܢ . ܕܡܲܪܝܼܪܵܐ ܡ̣ܢ ܟܠ : ܗܵܕܼܵܐ ܗ̣̄ܝ : ܒܵܕܹܝܢ ܓܹܝܪ ܘܲܡܕܲܡܹܝܢ : ܐܲܝܟܼ ܗܵܘ̇ ܕܲܬܼܪ̈ܝܼܨܵܬܼܵܐ ܒܵܥܹ̇ܝܢ ܠܡܸܬܼܚܲܫܵܒܼܘܼ . ܘܟܲܕܼ ܡܲܤܒܿܪܵܢܘܼܬܼܵܐ ܠܢܲܦܫܥܗܘܿܢ ܝܵܗ̇ܒܿܝܼܢ : ܘܐܲܝܟܼ ܡ̇ܢ ܕܲܠܘܵܬܼ ܗܵܕܹܐ ܨܠܹܝܢ : ܥܲܠ ܦܲܪ̈ܨܘܿܦܲܝܗܘܿܢ ܤܵܝ̇ܡܝܼܢ : ܡܸܪܬܹܗ ܕܪܲܫܝܼܥܵܐ ܢܸܤܛܘܿܪܝܼܣ : ܥܲܠ ܢܲܦ̈ܫܵܬܼܵܐ ܕܲܦܫܝܼ̈ܛܹܐ ܐܵܫ̇ܕܝܼܢ . ܕܵܡܹ̇ܝܢ ܕܹܝܢ ܠܗܵܢܘܿܢ ܕܲܡܥܵܕܹܝܢ ܕܢܲܐܤܘܿܢ ܓܘܼ̈ܫܡܹܐ : ܗܵܢܘܿܢ ܕܲܒܼܤܲܡ̈ܡܵܢܹܐ ܡܲܪܝܼܪܹ̈ܐ ܕܸܒܼܫܵܐ ܚܲܝܠܵܐ ܚܵܠܛ̇ܝܼܢ ܕܢܸܓܼܒܼܘܼܢܵܝܗܝ ܠܛܲܥܡܵܐ . ܠܵܐ ܕܹܝܢ ܥܵܪܩܝܼܢ ܡܸܢܲܢ ܚܘܼܫܵܒܲܝ̈ܗܘܿܢ : ܕܬܲܪܥܝܼܬܹܗ ܕܲܡܫܝܼܚܵܐ ܐܝܼܬܼ ܠܲܢ : ܐܲܝܟܼ ܡܸܠܬܹܗ ܕܦܵܘܿܠܘܿܣ . ܐܸܠܘ̣ ܓܹܝܪ ܐܝܼܬܼ ܗ̄ܘ̣ܵܐ ܐ̄̇ܢܵܫ ܕܐܵܡܲ݁ܪ : ܕܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ : ܝܑܼܚܝܼܕܼܵܝܵܐ ܐܲܠܵܗܵܐ ܡܸܠܬܼܵܐ ܥܵܒܼܘܿܕܸܼܗܘܿܢ ܕܥܵܠܡܹ̈ܐ : ܪܹܫܝܼܬܼܵܐ ܕܲܗܘܵܝܹܗ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܩܲܒܸܿܠ̣ : ܡܸܤܬܲܒܼܪܵܐ ܗ̄ܘ̣ܵܬܼ : ܕܫܵܠ̇ܡܵܐ ܠܢܝܼܫܗܘܼܿܢ : ܕܛܵܒܼܵܐܝܼܬܼ ܐܵܡ̇ܪܝܼܢ : ܕܐܸܢ ܪܘܼܚܵܐ ܗ̄ܘ̣ ܒܲܟܼܝܵܢܹܗ ܐܲܠܵܗܵܐ ܡܸܠܬܼܵܐ : ܐܲܝܟܲܢܵܐ ܡܸܬܼܝܼܠܸܕܼ ܗ̄ܘ̣ܵܐ ܡ̣ܢ ܦܲܓܼܪܵܐ : ܟܲܕܼ ܡܵܪܲܢ ܐܸܡ݂ܲܪ : ܕܡܸܕܸܡ ܕܝܼܠܝܼܕܼ ܡ̣ܢ ܒܸܪܵܐ ܒܸܤܪܵܐ ܗ̄ܘ̣ ؟ ܡܸܛܠ ܕܹܝܢܡ ܕܡܸܠܬܼܵܐ ܕܥܲܠ ܐ̄ܪܵܙܵܐ ܕܲܡܫܝܼܚܵܐ : ܒܲܫܒܼܝܼܠܵܐ ܐ̄ܚܪܹܢܵܐ ܪܵܕܹܝܵܐ ܕܲܦܫܝܼܛ ܘܲܬܼܪܝܼܨ : ܘܲܕܼܠܲܝܬܿ ܒܹܗ ܡܸܕܸܡ ܕܲܦܬܼܝܼܠ : ܡܸܛܠ pb. 544 ܡܵܢܵܐ ܤܪܝܼܩܵܐܝܼܬܼ ܡܦܲܪܡܝܼܢ : ܟܲܕܼ ܠܵܐ ܡܸܤܬܿܟܿܠܝܼܢ ܡܸܕܸܡ ܕܐܵܡ̇ܪܝܼܢ : ܘܠܵܐ ܕܲܠܡܵܐ ܫܵܠ̇ܡܝܼܢ ؟ ܐܵܡ̇ܪܝܼܢܲܢ ܓܹܝܪ : ܕܝܼܚܝܼܕܼܵܝܵܐ ܡܸܠܬܼܵܐ ܐܲܠܵܗܵܐ : ܪܘܼܚܵܐ ܐܝܼܬܼܵܘܗܝ ܐܲܝܟܼ ܐܲܠܵܗܵܐ : ܐܲܝܟܼ ܕܲܟܼܬܼܝܼܒܼ : ܘܡܸܛܠ ܦܘܼܩܵܢܵܐ ܕܟܼܠܲܢ ܐܸܬܼܓܲܫܲܡ ܘܲܗܘ̤ܵܐ ܒܲܪܢܡܵܫܵܐ . ܟܲܕܼ ܠܵܘ ܡ̣ܢ ܟܝܵܢܹܗ ܕܝܼܠܹܗ ܫܲܚܠܸܦ ܠܹܗ ܓܘܼܫܡܵܐ : ܘܠܵܐ ܟܲܕܼ ܐܲܪܦܝܼ ܡ̣ܢ ܗܵܝ̇ ܕܐܝܼܬܼܵܘܗܝ ܗ̄ܘ̣ܵܐ : ܘܠܵܐ ܐܸܫܬܿܚܠܲܦ ܘܠܵܐ ܐܸܫܬܲܓܿܢܝܼ : ܐܸܠܵܐ ܡ̣ܢ ܒܬܼܘܼܠܬܼܵܐ ܩܲܕܝܼܫܬܐ ܓܘܼܫܡܵܐ ܕܠܵܐ ܡܘܼܡ ܢܤܲܒܼ : ܘܐܝܼܬܼܵܘܗܝ ܒܢܲܦܫܵܐ ܡܸܠܝܼܠܬܼܵܐ . ܘܕܝܼܠܹܗ ܥܲܒܼܕܹܗ ܒܲܚܕܼܵܝܘܼܬܼܵܐ ܕܠܵܐ ܡܸܬܼܪܲܢܝܵܐ : ܘܠܵܐ ܡܸܬܼܒܲܠܒܿܠܵܐ : ܘܠܵܐ ܡܸܬܼܡܲܠܠܵܐ ܠܲܓܼܡܵܪ . ܘܲܕܼܠܵܘ ܕܲܐ̄ܚܪܹܝܢ : ܐܸܠܵܐ ܕܝܼܠܹܗ ܗܵܢܵܐ ܡܸܬܼܝܼܕܲܥ . ܘܗܵܟܲܢܵܐ ܥܲܠ̣ ܠܥܵܠܵܡ ܝܑܼܚܝܼܕܼܵܝܵܐ : ܘܒܼܘܼܟܼܪܵܐ ܕܐܲܚܹ̈ܐ ܤܲܓܝܼ̈ܐܹܐ ܗܘ̤ܵܐ . ܗܵܘ̇ ܠܵܐ ܡܸܬܼܐܡܢܸܐ ܥܲܡ ܒܪܝܼܬܼܵܐ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ . ܡܵܐ ܗܵܟܹܝܠ ܕܡܸܬܼܐܡܲܪ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܐܵܠܖܵܐܒܼܝܼܬܼ : ܗܵܝ̇ ܕܒܲܒܼܤܲܪ ܢܵܩ̇ܦܵܐ : ܕܠܵܐ ܢܸܤܬܿܒܲܪ ܕܪܹܫܝܼܬܼܵܐ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܢܤܲܒܼ . ܟܲܕܼ ܛܵܒܼ ܩܕܼܵܡ ܥܵܠܡܹ̈ܐ : ܐܝܼܬܼܵܘܗܝ ܐܲܡܝܼܢܵܐܝܼܬܼ ܥܲܡ ܐܲܒܼܘܼܗܝ ܐܲܠܵܗܵܐ ܡܸܠܬܼܵܐ : ܐܸܠܵܐ ܟܲܕܼ ܒܨܒܼܝܵܢܹܗ ܕܐܲܒܼܵܐ ܕܡܘܼܬܼܵܐ ܕܥܲܒܼܕܵܐ ܢܤܲܒܼ : ܗܵܝܕܹܝܢ ܘܕܸܐܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ ܦܲܓܼܪܵܢܵܐܝܼܬܼ ܡܸܬܼܐܡܲܪ . ܡܵܕܹܝܢ : ܟܲܕܼ ܝܑܼܕܼܝܼܥܵܐ ܗ̣̄ܝ : ܕܡܸܕܸܡ ܕܡ̣ܢ ܒܸܤܪܵܐ ܒܸܤܪܵܐ ܗ̄ܘ̣ : ܘܡܸܕܸܼܡ ܕܡ̣ܢ ܐܲܠܵܗܵܐ ܐܲܠܵܗܵܐ ܗ̄ܘ̣ : ܐܝܼܬܼܵܘܗܝ ܕܹܝܢ ܬܲܪ̈ܢܲܝܗܹܝܢ ܐܲܟܼܚ̄ܕܼܵܐ ܚܲܕܼ ܡܫܝܼܚܵܐ : ܚܲܕܼ ܒܪܵܐ ܘܡܵܪܝܵܐ ܥܲܡ ܦܲܓܼܪܹܗ ܢܲܦܫܵܢܵܝܵܐ : ܐܲܝܟܼ ܕܐܸܡ̇ܪܹܬܼ ܐܝܼܬܼܵܘܗܝ : ܠܵܐ ܗܵܟܹܝܠ ܢܦܲܪܫܘܼܢ ܠܲܢ ܠܲܬܼܪܹܝܢ ܠܚܲܕܼ ܒܪܵܐ : pb. 545 ܘܝܼܚܝܼܕܼܵܐܝܼܬܼ ܢܩܝܼܡܘܼܢ ܠܗܘ̇ ܡܵܠܬܼܵܐ ܘܲܒܼܪܵܐ : ܘܝܼܚܝܼܕܼܵܐܝܼܬܼ ܠܒܲܪܢܵܫܵܐ ܗܵܘ̇ ܕܡ̣ܢ ܐܲܢ̄ܬܿܬܸܵܐ : ܐܲܝܟܼ ܕܗܸܢܘܿܢ ܐܵܡ̇ܪܝܼܢ . ܐܸܠܵܐ ܢܸܕܲܥܘܼܢ : ܕܠܵܐ ܗ̄ܘ̣ܵܐ ܒܲܪܢܵܫܵܐ ܢܩܸܦ̣ ܠܐܲܠܵܗܵܐ ܡܸܠܬܼܵܐ . ܐܸܠܵܐ : ܗ̤ܘ ܡܸܬܼܐܡܲܪ ܕܲܗܘ̤ܵܐ ܒܲܪܢܵܫܵܐ : ܟܲܕܼ ܡ̣ܢ ܙܲܪܥܹܗ ܕܐܲܒܼܪܵܗܵܡ ܢܤܲܒܼ : ܐܲܝܟܼ ܕܲܟܼܬܼܝܼܒܼ . ܘܲܒܼܟܼܠ ܡܸܕܸܡ ܐܸܬܿܕܲܡܝܼ ܠܐܲܚܵܘ̈ܗܝ : ܤܛܲܪ ܡ̣ܢ ܚܛܝܼܬܼܵܐ . ܕܵܡܝܘܼܬܼܵܐ ܕܹܝܢ ܕܲܒܼܟܼܠܡܸܕܸܡ ܐܝܼܬܼ ܠܹܗ ܩܕܼܵܡ ܟܠ : ܝܲܠܕܵܐ ܕܡ̣ܢ ܐܲܢ̄ܬܿܬܼܵܐ : ܗܵܘ̇ ܕܡܸܬܼܪܢܸܐ ܡ̇ܢ ܐܵܦ ܥܠܲܝܼܢ : ܐ̄ܢܵܫܵܐܝܼܬܼ . ܥܲܠ ܝܑܼܚܝܼܕܼܵܝܵܐ ܕܹܝܢ : ܠܥܸܠ ܡ̣ܢ ܗܵܕܹܐ . ܐܲܠܵܗܵܐ ܗ̄ܘ̣ܵܐ ܓܹܝܪ ܕܲܡܓܲܫܲܡ : ܘܡܸܛܠ ܗܵܕܹܐ ܝܵܠܕܲܬܼ ܐܲܠܵܗܵܐ ܡܸܬܼܩܲܪܝܵܐ ܒܬܼܘܼܠܬܼܵܐ ܩܲܕܝܼܫܬܼܵܐ . ܐܸܢ ܕܹܝܢ ܢܹܐܡܲܪܘܼܢ : ܕܐܲܠܵܗܵܐ ܘܒܲܪ ܐ̄ܢܵܫܵܐ ܐܸܬܼ݂ܵܘ ܠܘܵܬܼ ܚܕܼܵܕܹ̈ܐ : ܘܲܥ̣ܒܲܕܼܘ ܚܲܕܼ ܡܫܝܼܚܵܐ : ܟܲܕܼ ܢܛܝܪ ܩܢܘܿܡܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܕܠܵܐ ܒܘܼܠܒܵܠܵܐ : ܠܵܘ ܚܠܝܼܡܵܐܝܼܬܼ ܗܵܕܹܐ ܡܸܤܬܲܟܿܠܝܼܢ ܘܐܵܡ̇ܪܝܼܢ . ܠܵܘ ܓܹܝܪ ܐܲܝܟܼ ܕܐܵܡ̇ܪܝܼܢ ܐܲܠܵܗܵܐ ܘܒܲܪܢܵܫܵܐ : ܐܸܬܼ݂ܵܘ ܠܘܵܬܼ ܚܕܼܵܕܹ̈ܐ : ܘܲܥ̣ܒܲܕܼܘ ܚܲܕܼ ܡܫܝܼܚܵܐ . ܐܸܠܵܐ : ܐܲܝܟܼ ܕܩܲܕܿܡܹ̇ܬܼ ܐܸܡ̇ܪܹܬܼ : ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܒܲܕܼܡܘܼܬܲܢ ܐܸܫܬܵܘܬܲܦ ܒܒܸܤܪܵܐ ܘܲܕܼܡܵܐ : ܕܐܲܠܵܗܵܐ ܕܲܗܘ̤ܸܵܐ ܒܲܪܢܵܫܵܐ ܢܸܬܼܝܼܕܲܥ . ܘܦܲܓܼܪܲܢ ܫܩܲܠ̣ : ܘܕܝܼܠܹܗ ܥܲܒܼܕܹܗ . ܕܐܲܟܼܙܢܵܐ ܕܲܠܘܵܬܲܢ ܚܲܕܼܸ ܒܲܪܢܵܫܵܐ ܡܸܬܼܝܼܕܲܥ : ܗܵܘ̇ ܕܡ̣ܢ ܢܲܦܫܵܐ ܘܦܲܓܼܪܵܐ ܐܝܼܬܼܵܘܗܝ ܩܘܼܝܵܡܹܗ : ܗܵܟܵܢܵܐ ܐܵܦ ܗ̤ܘ ܚܲܕܼ ܒܪܵܐ ܘܚܲܕܼ ܡܵܪܝܵܐ ܢܸܬܿܬܵܘܕܸܐ ܕܐܝܼܬܼܵܘܗܝ . ܚܲܕܼ ܓܹܝܪ ܡܸܬܿܬܵܘܕܸܐ ܟܝܵܢܵܐ ܕܒܲܪܢܵܫܵܐ ܘܩܘܼܝܵܡܹܗ : ܐܵܦܸܢ ܡ̣ܬ ܨܸܒܼ̈ܘܵܬܼܵܐ ܡܫܲܚ̈ܠܦܵܬܼܵܐ : ܘܲܕܼܠܵܐ pb. 546 ܕܵܡ̈ܝܵܢ ܠܲܚܕܼܵܕܹ̈ܐ ܐܝܼܬܼܵܘܗܝ . ܐ̄ܚܪܹܢܵܐ ܗ̄ܘ̣ ܓܹܝܪ ܟܝܵܢܹܗ ܕܓܼܘܼܫܡܵܐ ܨܝܕ ܢܲܦܫܵܐ : ܐܸܠܵܐ ܕܝܼܠܵܗ̇ ܗ̄ܘ̣ . ܘܲܡܫܲܠܡܵܢܵܐ ܗ̄ܘ̣ ܕܲܩܢܘܿܡܵܐ ܕܚܲܕܼ ܒܲܪܢܵܫܵܐ : ܘܲܒܼܬܲܪܥܝܼܬܼܵܐ ܘܲܒܼܤܘܼܟܵܠܵܐ ܕܐܲܝܠܹܝܢ ܕܐܸܬܼܐܡܲܪ ܠܵܐ ܡܚܲܦܲܝ . ܟܢܘܼܫܝܼܗܘܿܢ ܕܹܝܢ ܐܵܘ ܡܹܐܬܼܝܼܗܘܿܢ ܕܲܠܚܲܕܼ ܕܠܵܐ ܡܸܬܼܦܪܸܫ : ܚܕܼܵܐ ܚܲܝܘܼܬܼܵܐ ܥܵܒܹ̇ܕܼ ܠܹܗ ܠܒܲܪܢܵܫܵܐ . ܝܑܼܚܝܼܕܼܵܝܐ ܗܵܟܹܝܠ ܐܲܠܵܗܵܐ ܡܸܠܬܼܵܐ : ܠܵܘ ܒܲܪܢܵܫܵܐ ܢܤܲܒܼ ܠܹܗ ܘܲܢܦܲܩ̣ ܒܲܪܢܵܫܵܐ : ܐܸܠܵܐ ܟܲܕܼ ܛܵܒܼ ܝܲܠܕܵܐ ܕܠܵܐ ܡܸܬܼܡܲܠܲܠ ܐܝܼܬܼ ܠܹܗ ܡ̣ܢ ܐܲܒܵܐ : ܒܝܲܕܼ ܪܘܼܚܵܐ ܕܩܘܼܕܼܫܵܐ ܒܲܪ ܟܝܵܢܹܗ : ܗܲܝܟܠܵܐ ܥ̣ܒܲܕܼ ܠܹܗ : ܘܲܗܘ̤ܵܐ ܒܲܪܢܵܫܵܐ . ܡܸܛܠ ܗܵܕܹܐ ܒܵܗ̇ ܒܗܵܕܹܐ : ܚܲܕܼ ܡܸܬܼܝܼܕܲܥ : ܐܵܦܸܢ ܒܤܘܼܟܵܠܵܐ ܡܸܤܬܿܒܲܪ ܕܲܐ̄ܚܪܹܢܵܐ ܗ̄ܘ̣ ܟܝܵܢܵܐ ܕܓܼܘܼܫܡܹܗ ܡܸܢܹܗ . ܬܸܬܵܘܕܸܐ ܕܹܝܢ ܒܟܼܠ ܕܘܼܟ : ܕܢܲܦܫܵܢܵܝܵܐ ܗ̄ܘ̣ܵܐ ܓܘܼܫܡܹܗ : ܒܢܲܦܫܵܐ ܡܸܠܝܼܠܬܼܵܐ . ܝܸܠܦܹ̇ܬܼ ܕܹܝܢ ܕܲܠܗܵܕܹܐ ܫܵܢܝܘܼܬܼܵܐ ܐܸܬܼ݂ܵܘ ܐ̄ܢܵܫ̈ܝܼܢ : ܕܠܵܐ ܢܸܕܼܚܠܘܼܢ ܕܢܹܐܡܪܘܼܢ : ܕܲܒܼܐ̄ܢܵܫ ܝܼܫܘܿܥ ܕܡ̣ܢ ܒܬܼܘܼܠܬܼܵܐ ܐܸܬܼܝܼܠܸܕܼ : ܥ̣ܡܲܪ ܐܲܠܵܗܵܐ ܡܸܠܬܼܵܐ : ܘܲܠܗܵܢܵܐ ܥܲܒܼܕܹܗ ܐܲܠܵܗܵܐ . ܐܸܠܵܐ ܐܵܡ̇ܪܝܼܢܲܢ ܠܗܘܿܢ : ܕܗܵܕܹܐ : ܐܘܿ ܚܲܒܼܝ̈ܒܲܝܢ : ܠܵܘ ܗܵܝ̇ ܗ̣̄ܝ ܕܐܸܬܼܓܲܫܲܡ : ܘܲܗܘ̤ܵܐ ܒܲܪܢܵܫܵܐ ܡܸܠܬܼܵܐ ܕܡ̣ܢ ܐܲܠܵܗܵܐ : ܕܢܸܥܡܲܪ ܕܹܝܢ ܒܒܲܪܢܵܫܵܐ ܐܲܝܟܼ ܚܲܕܼ ܡ̣ܢ ܢܒܼܝܹ̈ܐ ܩܲܕܝܼ̈ܫܹܐ : ܠܵܘ ܡܲܫܠܡܵܢܘܼܬܼܵܐ ܗ̣̄ܝ ܕܐ̄ܪܵܙܵܐ . ܐܸܠܵܐ : ܐܲܝܟܼ ܡܸܕܸܡ ܕܩܲܕܸܡ̣ܢ ܚ̄ܢܲܢ ܐܸܡ݂ܲܪܢܲܢ : ܨܒܼܵܐ ܕܗܵܘ̇ ܡܸܠܬܼܵܐ ܕܐܸܬܼܝܼܠܸܕܼ ܡ̣ܢ ܐܲܒܼܵܐ : ܦܲܓܼܪܵܐ ܢܸܗܘܸܐ : ܐܲܝܟܼ ܕܲܟܼܬܼܝܼܒܼ : ܠܵܘ ܒܫܘܼܢܵܝܵܐ ܕܲܟܼܝܵܢܵܐ ܐܵܘ ܒܫܘܼܚܠܵܦܵܐ : ܐܵܘ ܒܫܘܼܓܼܢܝܵܐ ܕܲܠܘܵܬܼ ܦܲܓܼܪܵܐ . ܐܸܠܵܐ ܠܦܲܓܼܪܵܐ ܢܲܦܫܵܢܵܝܵܐ : ܕܝܼܠܹܗ ܥܲܒܼܕܹܗ . ܘܐܸܬܼܝܼܠܸܕܼ ܘܲܢܦܲܩ̣ : ܒܲܪܢܵܫܵܐ . ܠܵܘ ܟܲܕܼ ܠܒܲܪܢܵܫܵܐ ܢܩܸܦ̣ : pb. 547 ܘܠܵܐ ܥ̣ܡܲܪ : ܐܲܝܟܼ ܕܐܵܡ̇ܪܝܼܢ . ܗܵܝ̇ ܕܹܝܢ ܕܲܗܘ̤ܵܐ ܒܲܪܢܵܫܵܐ ܐܲܠܵܗܵܐ ܡܸܛܠ ܗܵܘ̇ ܕܲܥ̣ܡܲܪ ܒܹܗ : ܐܲܝܟܼ ܕܗܸܢܘܿܢ ܐܵܡ̇ܪܝܼܢ : ܗܵܕܹܐ ܓܹܝܪ ܡܲܤܠܝܵܐ ܗ̣̄ܝ ܠܲܢ ܠܲܓܼܡܵܪ : ܐܲܝܟܲܢܵܐ ܠܵܘ ܬܲܚܘܝܼܬܼܵܐ ܕܫܵܢܝܘܼܬܼܵܐ ܐܝܼܬܼ ܒܵܗ̇ ؟ ܢܵܨ̇ܝܵܐ ܓܹܝܪ ܢܝܼܫܹܗ ܕܲܟܼܬܼܵܒܼܵܐ ܠܲܠܵܗܵܝܵܐ . ܡܫܲܒܿܚܵܐ ܓܹܝܪ ܫܠܝܼܚܵܐ : ܠܐܲܠܵܗܵܐ ܡܸܠܬܼܵܐ ܕܐܝܼܬܼܵܘܗܝ ܒܲܕܼܡܘܼܬܼܵܐ ܘܲܒܼܫܲܘܝܘܼܬܼܵܐ ܕܐܲܒܼܵܐ ܒܟܼܠܡܸܕܸܡ : ܐܸܡ݂ܲܪ : ܕܠܵܐ ܗ̄ܘ̣ܵܐ ܒܲܚܛܘܼܦܝܵܐ ܚܲܫܒܵܗ̇ ܗܵܕܹܐ ܕܐܝܼܬܼܵܘܗܝ ܦܸܚܡܵܐ ܕܐܲܠܵܗܵܐ . ܢܲܦܫܹܗ ܕܹܝܢ ܤܲܪܸܩ̣ ܘܲܢܤܲܒܼ ܕܡܘܼܬܼܵܐ ܥܲܒܼܕܵܐ : ܘܒܲܕܼܡܘܼܬܼܵܐ ܕܲܒܼܢܲܝ̈ܢܵܫܵܐ ܗܘ̤ܵܐ ܒܲܪܢܵܫܵܐ : ܘܡܲܟܸܟܼ ܢܲܦܫܹܗ . ܗܵܢܘܿܢ ܕܹܝܢ ܠܕܲܠܩܘܼܒܼܠܵܐ : ܟܠܗܹܝܢ ܨܼܒܼ̈ܘܵܬܼܵܐ ܡܲܗܦܟܼܝܼܢ . ܘܲܠܚܲܝܠܵܗ̇ ܕܫܲܪܝܼܬܵܐ : ܡܙܲܒܿܢܝܼܢ . ܘܐܵܡ̇ܪܝܼܢ : ܕܒܲܪܢܵܫܵܐ ܗܘ̤ܵܐ ܐܲܠܵܗܵܐ . ܘܡܲܢ̣ܘܼ ܟܲܝ ܗܵܘ̇ ܕܤܲܪܸܩ̣ ܢܲܦܫܹܗ : ܚܲܒܿܝܼ̈ܒܲܝܢ ؟ ܘܐܲܝܟܲܢܵܐ ܐܸܬܼܡܲܟܲܟܼ ؟ ܘܐܲܝܕܵܐ ܕܡܘܼܬܼܵܐ ܕܥܲܒܼܕܵܐ ܢܤܲܒܼ ؟ ܐܸܡܲܪܘ ܠܝܼ ܡܲܥܠܵܐ ܓܹܝܪ ܐܲܝܟܼ ܕܕܼܵܡܝܵܐ ܡܸܠܲܬܼܗܘܿܢ : ܒܲܪܢܵܫܵܐ ܚܲܕܼ ܡܸܢܲܢ ܕܐܸܬܿܬܿܪܝܼܡ . ܘܡ̣ܢ ܤܘܼܪܵܩܵܐ ܕܝܼܠܲܢ : ܕܲܤܠܸܩ̣ ܠܫܘܼܡܠܵܝܵܐ ܕܐܲܠܵܗܘܼܬܼܵܐ . ܘܡ̣ܢ ܕܡܘܼܬܼܵܐ ܕܥܲܒܼܕܵܐ : ܕܲܡܫܲܢܸܐ ܠܲܕܼܡܘܼܬܼܵܐ ܕܡܵܪܘܼܬܼܵܐ . ܘܐܲܝܟܲܢܵܐ ܐܵܡ̇ܪܝܼܢ ܕܐܸܤܬܿܪܲܩ ܝܑܼܚܝܼܕܼܵܝܵܐ : ܐܵܘ ܐܲܝܟܲܢ ܤܲܝܒܲܪ ܡܘܼܟܵܟܲܢ : ܠܐ ܡܸܫܟܲܚܢܵܐ ܕܐܸܕܲܥ : ܐܸܢ ܗ̤ܘ ܕܤܘܼܪܵܩܹܗ ܠܵܐ ܗ̄ܘ̣ܵܐ ܗܵܢܵܐ ܐܵܡ̇ܪܝܼܢ : ܕܲܒܼܫܘܼܒܼܚܹܗ ܝܲܩܪܹܗ ܠܒܲܪܢܵܫܵܐ . ܘܐܸܢ ܟܲܕܼ ܡܝܲܩܲܪ ܡܸܤܬܿܓܸܦ : ܘܟܲܕܼ ܡܫܲܒܲܚ ܡܸܤܬܲܪܲܩ : ܐܲܝܟܲܢܵܐ ܠܵܘ ܝܲܬܿܝܼܪܵܐܝܼܬܼ ܐܵܡܲ݁ܪ ܐ̄ܢܵܫ : ܕܦܵܩ̇ܚܵܐ ܠܹܗ ܗܵܝ̇ ܕܠܵܐ ܗ̄ܘ̣ܵܐ ܡܝܲܩܲܪ ܘܠܵܐ ܗ̄ܘ̣ܵܐ ܡܫܲܒܲܚ ܠܐ̄ܢܵܫ ؟ ܡܩܵܘܸ̇ܐ ܗ̄ܘ̣ܵܐ ܓܹܝܪ ܒܪܲܒܿܘܼܬܹܗ : pb. 548 ܐܸܠܘܼ ܠܵܐ ܝܲܩܪܹܗ ܘܠܵܐ ܫܲܒܿܚܹܗ : ܠܗܵܘ̇ ܒܲܪܢܵܫܵܐ : ܕܐܲܝܟܼ ܕܗܸܢܘܿܢ ܐܵܡ̇ܪܝܼܢ : ܢܩܸܦ̣ ܠܹܗ . ܐܵܪܵܐ ܠܵܘ ܠܓܼܘܼܚܟܵܐ ܫܵܘ̈ܝܵܢ ܗܵܠܹܝܢ : ܘܠܸܠܘܼܬܼܵܐ ܡܲܠ̈ܝܵܢ : ܕܲܢܼܟܼܝܼܠܝܼܢ ܥܠܲܝܗܹܝܢ ܕܚܲܟܿܝܼ̈ܡܵܢ ؟ ܐܸܠܵܐ ܡܸܠܬܼܵܐ ܕܲܫܪܵܪܵܐ : ܠܵܐ ܪܵܢܝܵܐ ܐܸܤܬܲܪܲܩ ܡܸܕܸܡ ܡ̣ܢ ܡܬܼܘܿܡ : ܐܸܠܵܐ ܐܝܼܬܼܵܘܗܝ ܡܲܠܝܵܐ ܘܲܡܫܲܠܡܵܢܵܐ ܒܲܟܼܝܵܢܹܗ . ܘܠܵܐ ܡܲܤܒܿܪܵܐ ܕܐܸܬܼܡܲܟܲܟܼ ܡܸܕܵܡ : ܐܸܠܵܐ ܪܵܡ ܘܲܡܥܲܠܲܝ ܡ̣ܢ ܟܠ : ܘܒܼܵܬܲܪܟܸܢ ܢܚܸܬܼ ܠܗܵܘ̇ ܡܸܕܸܡ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܠܗܵܘ̇ ܕܹܝܢ ܕܲܢܤܒܼ ܕܡܘܼܬܼܵܐ ܕܥܲܒܼܕܵܐ : ܝܵܕܼܥܵܐ ܕܒܲܟܼܝܵܢܹܗ : ܒܲܪ ܚܹܐܪܹ̈ܐ ܗ̄ܘ̣ ܡ̣ܢ ܩܕܼܝܼܡ . ܘܲܠܗܵܘ̇ ܕܲܗܘ̤ܵܐ ܒܲܪ ܐ̄ܢܵܫܵܐ : ܠܵܐ ܝܵܕܼܥܵܐ ܠܹܗ ܒܲܪܢܵܫܵܐ ܡ̣ܢ ܩܕܼܵܡ ܕܢܸܗܘܸܐ ܒܲܪܢܵܫܵܐ . ܕܲܟܼܬܼܵܒܼܵܐ ܗܵܟܹܝܠ ܐܲܠܵܗܵܝܵܐ : ܤܘܼܪܵܩܵܐ ܘܲܕܼܡܘܼܬܼܵܐ ܕܥܲܒܼܕܵܐ ܡܫܲܡܲܗ : ܘܬܼܘܼܒܼ ܐ̄ܢܵܫܘܼܬܼܵܐ : ܘܲܠܗܵܘ̇ ܕܗܵܠܹܝܢ ܩܲܒܸܠ ܒܨܒܼܝܵܢܹܗ : ܕܐܲܠܵܗܵܐ ܗ̄ܘ̣ ܡܸܠܬܼܵܐ ܐܸܡܲ݁ܪ : ܡܵܢܵܐ ܡܲܗܦܟܼܝܼܢ ܠܵܗ̇ ܗܵܢܘܿܢ ܠܕܲܠܩܘܼܒܼܠܵܐ : ܠܗܵܕܹܐ ܡܕܲܒܿܪܵܢܘܼܬܼܵܐ ܡܲܠܝܲܬܼ ܚܸܟܼܡܬܼܵܐ : ܘܐܵܡ̇ܪܝܼܢ ܕܒܲܪ ܐ̄ܢܵܫܵܐ ܗܘ̤ܵܐ ܐܲܠܵܗܵܐ : ܕܠܵܐ ܗܘ̤ܵܘ ܦܪܝܼܫܝܼܢ ܟܪܸ̈ܤܛܝܵܢܹܐ : ܡ̣ܢ ܗܵܢܘܿܢ ܕܲܦܠܲܚ̣ܘ ܠܲܒܼܪܝܼܬܼܵܐ ܛܵܒܼ ܡ̣ܢ ܕܲܠܒܼܵܪܘܿܝܵܗ̇ ؟ ܐܵܘ ܟܒܲܪ ܡܲܤܒܿܪܝܼܢ : ܕܐܵܦ ܡܲܠܲܐ̈ܟܹܐ ܩܲܕܝܼ̈ܫܹܐ ܥܲܡܢ ܛܥ̣ܵܘ : ܗܵܢܘܿܢ ܕܲܦܩܲܕܼ ܠܗܘܿܢ ܟܬܼܵܒܼܵܐ ܩܲܕܝܼܫܵܐ : ܕܢܸܤܓܕܘܼܢ ܠܒܘܼܟܼܪܵܐ ܕܥܲܠ̣ ܠܥܵܠܡܵܐ ؟ ܫܡܵܐ ܕܹܝܢ ܕܒܼܘܼܟܼܪܵܐ : ܐܲܝܟܲܢܵܐ ܠܵܚܹ̇ܡ ܠܝܼܚܝܼܕܼܵܝܵܐ : ܐܸܠܵܐ ܗܘ̤ܵܐ ܒܲܪܢܵܫܵܐ ؟ ܐܸܢ ܓܹܝܪ ܫܲܪܝܼܪܵܐ : ܕܡܸܛܠ ܐܲܚܹ̈ܐ ܤܲܓܼܝܼ̈ܐܹܐ ܡܸܬܼܝܼܕܲܥ ܒܘܼܟܼܪܵܐ : ܗܵܝܕܹܝܢ ܢܚܸܬܼ ܠܐܲܚܘܼܬܼܵܐ ܗܵܝ̇ ܕܲܠܘܵܬܲܢ : ܟܲܕܼ ܐܲܟܼܘܵܬܲܢ ܗܘ̤ܵܐ ܒܲܪ ܐ̄ܢܵܫܵܐ : ܘܐܸܬܿܕܲܡܝܼ ܠܲܢ : ܤܛܲܪ ܡ̣ܢ ܚܛܝܼܬܼܵܐ . ܤܦ̇ܩܵܐ ܠܲܢ ܕܹܝܢ ܠܕܸܚܠܲܬܼ ܐܲܠܵܗܵܐ ܕܢܸܪܢܸܐ ܘܢܸܤܬܲܟܲܠ : ܕܕܲܗܘ̤ܵܐ ܦܲܓܼܪܵܐ ܕܐܲܠܵܗܵܐ ܗܵܘ̇ ܕܟܼܠ pb. 549 ܡܲܚܵܐ : ܚܲܝܠܹܗ ܘܤܵܥܘܿܪܘܼܬܹܗ ܐܝܼܬܼ ܠܹܗ : ܥܲܬܼܝܼܪ ܕܹܝܢ ܒܫܘܼܒܼܚܵܐ ܕܠܵܐ ܡܸܬܼܡܲܠܲܠ . ܐܲܝܠܹܝܢ ܕܹܝܢ ܕܗܵܠܹܝܢ ܡܸܬܼܪܲܥܹܝܢ : ܐ̄ܚܪܹܢܵܐ ܛܠܘܼܡܝܵܐ ܡܲܥܠܝܼܢ ܥܲܠ ܟܬܼܵܒܼܵܐ ܐܲܠܵܗܵܝܵܐ : ܘܐܵܡ̇ܪܝܼܢ : ܕܠܵ . ܠܦܲܪܨܘܿܦܹܗ ܕܝܼܚܝܼܕܼܵܝܵܐ ܠܵܚܹ̇ܡ ܨܲܥܪܵܐ ܕܲܗܘ̤ܵܐ ܡ̣ܢ ܝܗ̄ܘܼ̈ܕܵܝܹܐ : ܘܠܵܐ ܬܘܼܒܼ ܡܵܘܬܵܐ ܦܲܓܼܪܵܢܵܝܵܐ : ܐܸܠܵܐ ܠܕܲܐ̄ܚܪܹܢܵܐ ܒܪܵܐ : ܗܵܘ̇ ܕܡ̣ܢ ܐܲܢ̄ܬܿܬܼܵܐ ܐܸܬܼܝܼܠܸܕܼܸ . ܘܠܵܐ ܝܵܕܲܥܢܵܐ ܒܐܲܝܕܵܐ ܡܲܤܒܿܪܵܢܘܼܬܼܵܐ ܕܦܲܪܨܘܿܦܵܐ ܕܚܸܠܲܬܼ ܐܲܠܵܗܵܐ : ܡܲܪܦܹܝܢ ܐܘܼܪܚܵܐ ܬܪܝܼܨܬܵܐ : ܘܫܵܘܪܝܼܢ ܒܐܘܼܪܚܵܐ ܕܓܼܘܼܡܵܨܵܐ : ܘܠܸܐܫܬܵܗ̇ ܕܲܫܝܘܿܠ : ܐܲܝܟܼ ܕܲܟܼܬܼܝܼܒܼ ؟ ܐܝܼܬܼܵܘܗܝ ܓܹܝܪ ܫܲܪܝܼܪܵܐܝܼܬܼ ܐܲܠܵܗܵܐ : ܠܵܐ ܚܵܫܘܿܫܵܐ ܘܠܵܐ ܡܸܬܼܓܲܫܫܵܢܵܐ . ܡܸܛܠ ܕܲܕܼܠܵܐ ܓܘܼܫܡܵܐ ܗ̄ܘ̣ : ܐܸܠܵܐ ܠܗܲܠ ܡ̣ܢ ܒܪܝܼܬܼܵܐ ܗ̄ܘ̣ ܕܡܸܬܼܝܼܕܼܥܵܐ ܘܡܸܬܼܚܲܙܝܵܐ : ܘܲܕܼܠܵܐ ܓܫܘܿܡ ܐܝܼܬܼܵܘܗܝ ܒܲܟܼܝܵܢܵܐ ܕܠܵܐ ܡܸܬܼܝܼܕܲܥ . ܡܸܛܠ ܕܹܝܢ ܕܝܼܚܝܼܕܵܝܵܐ ܐܲܠܵܗܵܐ ܡܸܠܬܼܵܐ : ܓܘܼܫܡܵܐ ܫܩܲܠ̣ ܡ̣ܢ ܡܲܪܝܲܢ ܒܬܼܘܼܠܬܼܵܐ : ܟܲܕܸ : ܐܲܝܟܼ ܕܐܸܡ̇ܪܹܬܼ ܙܲܒܼ̈ܢܝܼܢ ܤܲܓܝܼ̈ܐܢ : ܕܝܼܠܹܗ ܥܲܒܼܕܹܗ : ܘܩܲܪܸܒܼ ܢܲܦܫܹܗ ܚܠܵܦܲܝܢ ܠܪܹܚܝܵܐ ܒܲܤܝܼܡܵܐ : ܕܸܒܼܚܬܼܵܐ ܠܐܲܠܵܗܵܐ ܐܲܒܼܵܐ ܕܠܵܐ ܡܘܼܡ : ܒܗܵܕܹܐ ܡܸܬܼܐܡܲܪ ܡܸܢܲܢ ܕܗ̤ܘ ܤܲܝܒܲܪ ܟܠ ܡܸܕܸܡ ܕܲܓܼܕܲܫ̣ ܠܦܲܓܼܪܹܗ . ܕܗܵܘ̇ ܡ̇ܢ ܓܹܝܪ ܕܐܝܼܬܼܵܘܗܝ ܦܲܓܼܪܵܐ : ܒܵܬܼܪܹܗ ܐܵܙ̈ܠܢ ܟܠܗܹܝܢ ܗܵܠܹܝܢ ܕܦܲܓܼܪܹܗ : ܤܛܲܪ ܡ̣ܢ ܚܛܝܼܬܼܵܐ . ܘܡܸܛܠ ܕܐܲܠܵܗܵܐ ܡܸܠܬܼܵܐ ܗܘ̤ܵܐ ܒܲܪܢܵܫܵܐ : ܦܵܫ̣ ܐܲܠܵܗܵܐܝܼܬܼ ܕܠܵܐ ܚܲܫܵܐ : ܟܲܕܼ ܚܲܫܹ̈ܐ ܕܦܲܓܼܪܹܗ ܕܝܼܠܹܗ ܥ̣ܒܲܕܼ ܐܸܢܘܿܢ : ܘܡܸܬܼܐܡܲܪ ܕܚܲܫ̣ ܒܲܦܓܲܪ : ܟܲܕܼ ܠܵܐ ܡܢܲܤ̣ܝ ܒܚܲܫܹ̈ܐ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ . ܡܲܤܒܿܪܵܢܘܼܬܼܵܐ ܗܵܟܹܝܠ ܕܕܸܚܠܲܬܼ ܐܲܠܵܗܑܵܐ : ܡܲܤܛܝܵܐ ܠܗܘܿܢ pb. 550 ܡ̣ܢ ܫܪܵܪܵܐ . ܘܠܵܐ ܢܸܤܬܲܟܿܠܝܼܢ ܕܲܢܛܝܼܪܵܐ ܗ̣̄ܝ ܠܵܐ ܚܵܫܘܿܫܘܼܬܹܗ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ . ܟܬܼܝܼܒܼ ܕܹܝܢ ܥܠܵܘܗܝ : ܕܚܲܫ̣ ܚܠܵܦܲܝܢ ܒܲܦܓܿܪ . ܒܗܵܝ̇ ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܹܗ : ܗܘ̤ܵܐ ܦܲܓܼܪܵܐ . ܒܲܦܓܿܪ : ܒܗܵܝ̇ ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܝܵܢܹܗ : ܗܘ̤ܵܐ ܦܲܓܼܪܵܐ . ܗܵܢܵܘ ܕܹܝܢ : ܒܲܪܢܵܫܵܐ ܡܫܲܠܡܵܢܵܐ . ܡܲܢ̣ܘܼ ܓܹܝܪ ܗܵܘ̇ ܕܐܸܡ݂ܲܪ ܗ̄ܘ̣ܵܐ ܠܐܲܒܼܵܐ : ܘܠܲܐܠܵܗܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܲܫܡܲܝܵܐ : ܕܕܼܒܼ̈ܚܹܐ ܘܩܘܼܪ̈ܒܵܢܹܐ ܠܵܐ ܨܒܲܝܬܿ : ܘܝܲܩ̈ܕܹܐ ܫܲܠܡܹ̈ܐ ܕܲܚܠܵܦ ܚܛܵܗܹ̈ܐ ܠܵܐ ܫܐܸܠܬܿ : ܦܲܓܼܪܵܐ ܓܹܝܪ ܬܲܩܸܢܬܿ ܠܝܼ . ܗܵܝܕܹܝܢ ܐܸܡ̇ܪܹܬܼ : ܕܗܵܐ ܐܵܬܹ̇ܐ ܐ̄ܢܵܐ : ܠܡܸܥܒܲܕܼ ܨܒܼܝܵܢܵܟܼ ܐܲܠܵܗܵܐ ؟ ܗܵܘ̇ ܓܹܝܪ ܕܐܝܼܬܼܵܘܗܝ ܠܒܲܪ ܡ̣ܢ ܓܘܼܫܡܵܐ ܐܲܝܟܼ ܐܲܠܵܗܵܐ : ܕܐܲܢܸܩܸܢ ܠܹܗ ܓܘܼܫܡܵܐ ܐܵܡܲ݁ܪ : ܕܲܢܩܲܒܸܿܠ ܒܹܗ ܚܠܵܦܲܝܢ ܚܲܫܹ̈ܐ : ܘܲܒܼܫܘܼ̈ܡܵܬܹܗ ܠܟܼܠܲܢ ܢܲܐܤܸܐ : ܐܲܝܟܼ ܦܸܬܼܓܼܵܡܹܗ ܕܲܬܒܼܝܼܵܐ . ܐܲܝܟܲܢܵܐ ܕܹܝܢ ܚܲܕܼ ܚܠܵܦ ܤܲܓܝܼ̈ܐܹܐ ܡܝܼܬܼ : ܘܲܫ̣ܘܵܐ ܕܲܚܠܵܦ ܟܠܢܵܫ ܢܡܘܼܬܼ : ܐܸܢ ܕܡܲܢ ܕܗ̤ܘ ܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ ܚܲܫܵܐ ؟ ܐܸܢ ܕܹܝܢ ܚܲܫ̣ ܐ̄ܢܵܫܵܐܝܼܬܼ : ܐܲܝܟܼ ܡܲܢ ܕܚܲܫܹ̈ܐ ܕܚܘܼܫܡܹܗ ܕܝܼܠܹܗ ܐܝܼܬܲܝܗܘܿܢ : ܡܵܕܹܝܢ ܐܵܡ̇ܪܝܼܢ ܚ̄ܢܲܢ ܬܪܝܼܨܵܐܝܼܬܼ : ܕܲܫܘܸܐ ܗ̄ܘ̣ ܡܵܘܬܹܗ ܕܒܼܦܓܲܪ ܕܚܲܕܼ : ܕܢܸܬܼܩܘܿܠ ܠܘܼܩܒܲܠ ܚܲܝܹ̈ܐ ܕܟܼܠ . ܠܵܐ ܗ̄ܘ̣ܵܐ ܐܲܝܟܼ ܡܲܢ ܕܐܲܝܟܼ ܚܲܕܼ ܡܸܢܲܢ ܐܝܼܬܼܵܘܗܝ : ܐܸܠܵܐ ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܹܗ : ܗܘ̤ܵܐ ܒܲܪܢܵܫܵܐ : ܐܲܝܟܼ ܬܵܘܕܝܼܬܼܵܐ ܕܐܲܒܼܵܗܲܝ̈ܢ ܐܸܢ ܕܹܝܢ ܡܲܥܒܿܪܝܼܢ ܐ̄ܢܵܫ̈ܝܼܢ ܡ̣ܢ ܝܑܼܚܝܼܕܼܵܝܵܐ : ܐܲܝܟܼ ܡܲܢ ܕܠܵܐ ܠܵܚ̇ܡܵܐ ܘܠܵܐ ܦܲܐܝܵܐ ܠܹܗ ܗܵܝ̇ ܕܢܸܚܲܫ ܒܲܦܓܲܪ : ܢܒܲܛܠܘܼܢ ܡܸܢܹܗ : ܐܵܦ ܗܵܝ̇ ܕܐܸܬܼܝܼܠܸܕܼ ܒܲܒܼܤܲܪ ܡ̣ܢ ܒܬܼܘܼܠܬܼܵܐ . ܐܸܢ ܓܹܝܪ ܠܵܐ ܦܲܐܝܵܐ ܠܹܗ ܕܬܸܬܐܡܲܪ ܥܠܵܘܗܝ ܕܚܲܫ̣ ܒܲܦܓܲܪ : ܩܲܕܝܼܡܵܐ ܗ̣̄ܝ ܠܵܗ̇ ܗܵܝ̇ ܕܐܸܬܼܝܼܠܸܕܼ ܒܲܦܓܲܪ . ܘܡܸܟܹܝܠ pb. 551 ܒܗܵܠܹܝܢ : ܒܛܸܠ̣ ܥ̇ܒܼܵܕܼܵܗ̇ ܕܲܡܕܲܒܿܪܵܢܘܼܬܼܵܐ : ܘܒܼܛܸܠ̣ܘ ܠܗܘܿܢ ܐ̄ܪ̈ܵܙܹܐ ܕܲܟܼܪܸ̈ܛܝܵܢܹܐ : ܘܲܗܘ̤ܵܐ ܠܹܗ ܠܲܗܪܝܼܩܘܼܬܼܵܐ ܤܲܒܼܪܵܐ ܕܦܘܼܪܩܵܢܲܢ . ܐܸܠܵܐ ܐܵܡ̇ܪܝܼܢ : ܕܐܲܝܟܲܢܵܐ ܚܵܐܹ̇ܫ ܗܵܘ̇ ܕܠܵܐ ܝܵܕܲܥ̇ ܕܢܸܚܲܫ ؟ ܡܸܢܬܿܬܵܘܕܸܐ ܗ̄ܘ̣ : ܐܲܝܟܼ ܕܐܸܡ̇ܪܹܬܼ : ܠܵܐ ܚܵܫܘܿܫܵܐ ܒܲܟܼܝܵܢܹܗ ܐܲܠܵܗܵܐ ܡܸܠܬܼܵܐ . ܡܸܬܼܐܡܲܪ ܕܹܝܢ ܕܲܒܼܦܲܓܼܪܹܗ ܚܲܫ̣ : ܐܲܝܟܼ ܡܸܕܸܡ ܕܲܟܼܬܼܝܼܒܼ : ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܒܓܼܘܼܫܡܵܐ ܚܵܫ̇ܘܫܵܐ . ܘܲܡܫܲܪܲܪ ܠܵܗ̇ ܐܵܦ ܦܲܛܪܘܿܣ : ܟܲܕܼ ܟܵܬܹ̇ܒܼ ܥܠܵܘܗܝ : ܕܗܵܘ̇ ܡܲܢ ܠܲܡ ܕܐܲܤܸܩ̣ ܚܛܵܗܲܝ̈ܢ ܒܓܼܘܼܫܡܹܗ ܥܲܠ ܩܲܝܤܵܐ : ܡܵܕܹܝܢ ܠܵܐ ܚܵܫܘܿܫܵܐ ܗ̄ܘ̣ ܡܸܠܬܼܵܐ ܒܗܵܝ̇ ܐܝܼܬܼܵܘܗܝ ܐܲܠܵܗܵܐ : ܕܝܼܠܹܗ ܕܹܝܢ : ܡܕܲܒܿܪܵܢܵܐܝܼܬܼ ܡܸܬܼܪܢܹܝܢ ܚܲܫܹ̈ܐ ܕܦܲܓܼܪܵܐ . ܘܐܸܠܵܐ : ܒܐܲܝܢܵܐ ܙܢܵܐ ܒܘܼܟܼܪܵܐ ܕܟܼܠܗܹܝܢ ܒܸܪ̈ܝܵܬܼܵܐ : ܗܵܘ̇ ܕܒܹܗ ܗܘ̤ܵܘ ܪܹ̈ܫܹܐ ܘܫܘܼ̈ܠܛܵܢܹܐ : ܘܡܵܪ̈ܵܘܼܬܼܵܐ ܘܡܵܘ̈ܬܿܒܹܐ : ܗܵܘ̇ ܕܟܼܠ ܒܹܗ ܩܵܡ̣ : ܒܘܼܟܼܪܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܕܲܗܘ̤ܵܐ ܘܪܹܫܝܼܬܼܵܐ ܕܟܼܠܗܘܿܢ ܕܲܡ̈ܟܹܿܐ : ܐܸܠܘܼ ܓܘܼܫܡܵܐ ܕܲܡܟܼܵܢ ܕܢܸܚܲܫ : ܕܝܼܠܹܗ ܠܵܐ ܥܲܒܼܕܹܗ ܐܲܠܵܗܵܐ ܡܸܠܬܼܵܐ ؟ ܐܲܟܼܙܢܵܐ ܓܹܝܪ ܕܐܸܬܼܝܼܠܸܕܼ ܦܲܓܼܪܵܢܵܐܝܼܬܼ ܡ̣ܢ ܐܲܢ̄ܬܿܬܼܵܐ : ܟܲܕܼ ܡܸܫܬܵܘܬܲܦ ܒܡܵܘܠܵܕܼܵܐ ܕܝܼܠܲܢ ܐ̄ܢܵܫܵܐܝܼܬܼ : ܟܲܕܼ ܛܵܒܼ ܐܝܼܬܼ ܠܹܗ ܡܵܘܠܵܕܼܵܐ ܡ̣ܢ ܐܲܒܼܘܼܗܝ : ܗܵܟܲܢܵܐ ܡܸܬܼܐܡܲܪ ܕܚܲܫ̣ ܒܲܦܓܼܪ ܐܲܟܼܘܵܬܲܢ ܐ̄ܢܵܫܵܐܝܼܬܼ : ܟܲܕܼ ܐܝܼܬܼ ܠܹܗ ܒܲܟܼܝܵܢܹܗ ܠܵܐ ܚܵܫܘܿܫܘܼܬܼܵܐ : ܒܗܵܝ̇ ܕܐܝܼܬܼܵܘܗܝ ܐܲܠܐܵܗܵܐ :. ܗܵܟܲܢܵܐ ܓܹܝܪ ܡܸܬܼܝܼܕܲܥ ܕܚܲܕܼ ܐܝܼܬܼܵܘܗܝ ܡܫܝܼܚܵܐ : ܘܗܵܟܲܢܵܐ ܐܝܼܬܼܵܘܗܝ ܒܲܪ ܡܵܘܬܿܒܼܵܐ ܕܐܲܒܼܘܼܗܝ . ܠܵܐ ܐܲܝܟܼ pb. 552 ܒܲܪ ܐ̄ܢܵܫܵܐ ܕܲܡܝܲܩܲܪ ܒܲܥܡܘܼܪܝܵܐ ܕܐܲܠܵܗܵܐ ܡܸܠܬܼܵܐ : ܐܸܠܵܐ ܐܲܝܟܼ ܒܪܵܐ ܫܲܪܝܼܪܵܐ : ܘܟܲܕܼ ܗܘ̤ܵܐ ܒܲܪܢܵܫܵܐ . ܢܛܝܼܪܵܐ ܗ̣̄ܝ ܓܹܝܪ ܡܝܲܬܿܪܘܼܬܼܵܐ ܕܲܟܼܝܵܢܹܗ : ܐܵܦܸܢ ܗܘ̤ܵܐ ܡܕܲܒܿܪܵܢܵܐܝܼܬܼ ܒܲܕܼܡܘܼܬܼܵܐ ܕܥܲܒܼܕܵܐ . ܡܵܕܹܝܢ ܐܲܝܟܼ ܕܐܸܡܲܪܢܲܢ : ܐܵܦܸܢ ܡܫܵܘܬܲܦ ܗ̄ܘ̣ܵܐ ܠܲܟܼܝܵܢܲܢ ܒܗܵܝ̇ ܕܲܗܘ̤ܵܐ ܒܲܪܢܵܫܵܐ : ܐܸܠܵܐ ܥܲܡ ܗܵܕܹܐ : ܠܥܸܠ ܡ̣ܢ ܟܠܵܗ̇ ܒܪܝܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ . ܝܸܠܦܹ̇ܬܼ ܕܹܝܢ ܕܐ̄ܢܵܫ̈ܝܼܢ : ܟܲܕܼ ܡܦܲܫܩܝܼܢ ܥܸܠܲܬܼ ܡܲܤܲܩܬܹܗ ܕܲܠܲܫܡܲܝܵܐ : ܐܵܡ̇ܪܝܼܢ : ܕܠܲܐܬܼܪܵܐ ܠܲܡ ܐܸܙܲܠ̣ ܢܛܝܼܪܵܐ : ܕܠܵܐ ܡܸܬܼܚܲܒܲܨ . ܫܘ̣ܵܐ ܕܹܝܢ : ܕܐܵܦ ܒܲܪ ܡܵܘܬܿܒܼܵܐ ܕܐܲܒܼܵܐ ܢܸܗܘܸܐ . ܐܲܝܟܲܢܵܐ ܠܲܡ ܕܸܒܼܥܸܠܕܒܼܵܒܹܗ ܕܲܟܼܝܵܢܲܢ : ܠܵܐ ܡܸܫܟܲܚ ܕܢܸܩܪܘܿܒܼ ܘܢܲܟܼܝܘܗܝ : ܢܵܛܘܿܪܵܐ ܗܵܟܹܝܠ : ܐܸܡ݂ܲܪ ܠܝܼ : ܗܘ̤ܵܐ ܠܹܗ ܫܡܲܝܵܐ . ܘܲܥܪܘܼܩܝܵܐ ܗ̣̄ܝ ܘܠܵܘ ܤܘܼܠܵܩܵܐ : ܡܲܤܲܩܬܹܗ ܕܡ̣ܢ ܠܘܵܬܲܢ ܕܒܼܵܗ̇ ܡܸܫܬܲܒܼܗܪܝܼܢܲܢ ؟ ܐܸܢ ܕܲܚܝܼܠ ܗ̄ܘ̣ܵܐ ܕܹܝܢ ܐܲܝܟܼ ܕܡܸܤܬܲܒܼܪܵܐ : ܕܕܲܡ ܬܘܼܒܼ ܢܲܩܪܸܒܼ ܥܲܡܹܗ ܒܝܼܫܵܐ : ܐܸܠܘܼ ܠܵܐ ܤܠܸܩ̣ : ܘܒܼܵܬܼܵܪ ܩܝܵܡܬܹܗ ܡܤܲܓܸܦ ܗ̄ܘ̣ܵܐ ܠܹܗ . ܡܲܢ ܠܵܐ ܢܸܥܪܘܿܩ ܡ̣ܢ ܗܵܢܵܐ ܬܝܘܿܒܼܵܐ ؟ ܘܡܲܢ ܠܵܐ ܢܲܪܚܸܩ ܘܲܢܫܲܢܸܐ ܡ̣ܢ ܗܵܕܹܐ ܛܘܼܥܝܲܝ : ܘܢܸܫܒܿܩܘܼܢ ܐܸܢܘܿܢ ܠܗܵܢܘܿܢ ܕܗܵܠܹܝܢ ܡܲܡܪܚܝܼܢ ܠܡܹܐܡܲܪ ؟ ܠܲܝܬܿ ܡܸܕܸܡ ܕܦܲܟܿܝܼܗ ܡ̣ܢ ܗܵܠܹܝܢ ܡܸܠܹ̈ܐ : ܠܦܲܛܥܘܼܬܼ ܬܪܥܝܼܬܼܵܐ ܓܹܝܪ ܫܵܪܟܵܐ ܨܒܼܘܼܬܼܗܘܿܢ . ܡ̣ܢ ܕܫܲܡܠܝܼ ܓܹܝܪ ܡܫܝܼܚܵܐ ܡܕܲܒܿܪܵܢܘܼܬܼܵܐ ܕ : ܚܠܵܦܲܝܢ : ܘܕܵܫܹܗ ܠܤܵܛܵܢܵܐ ܘܐܲܙܝܼܥ̣ ܠܟܼܠܹܗ ܚܲܝܠܹܗ : ܘܲܫ̣ܪܵܝܗܝ ܠܫܘܼܠܛܵܢܹܗ ܕܡܵܘܬܵܐ : ܕܪܲܫ̣ ܠܲܢ ܐܘܼܪܚܵܐ ܚܕܼܵܬܵܐ ܘܚܲܝܬܼܵܐ : ܟܲܕܼ ܣܠܸܩ̣ ܠܲܫܡܲܝܵܐ : ܘܐܸܬܼܚܙܝܼ ܚܠܵܦܲܝܢ ܩܕܼܵܡ ܐܲܠܵܗܵܐ ܐܲܒܼܵܐ : ܐܲܝܟܼ ܕܲܟܼܬܼܝܼܒܼ . ܐܝܼܬܼܵܘܗܝ ܕܹܝܢ ܒܲܪ ܡܵܘܬܿܒܹܗ : pb. 553 ܘܦܲܓܼܪܵܢܵܐܝܼܬܼ . ܠܵܘ ܐܲܝܟܼ ܒܲܪ ܐ̄ܢܵܫܵܐ ܕܼܚܝܼܕܼܵܐܝܼܬܼ ܡܬܼܪܢܸܐ ܐ̄ܚܪܹܢܵܐ ܒܪܵܐ : ܠܒܲܪ ܡ̣ܢ ܡܸܠܬܼܵܐ ܐܲܠܵܗܵܐ . ܘܠܵܘ ܐܲܝܟܼ ܗܵܘ̇ ܕܡܸܥܡܲܪ ܥ̣ܡܲܪ ܒܒܲܪ ܐ̄ܢܵܫܵܐ : ܐܸܠܵܐ ܐܲܝܟܼ ܒܪܵܐ ܫܲܪܝܼܪܵܐ : ܚܲܕܼ ܘܒܲܠܚܘܿܕܼܵܘܗܝ . ܘܟܲܕܼ ܗܘ̤ܵܐ ܒܲܪ ܐ̄ܢܵܫܵܐ : ܘܝܵܬܹ̇ܒܼ ܐܲܝܟܼ ܐܲܠܵܗܵܐ ܥܲܡ ܐܲܠܵܗܵܐ : ܘܡܵܪܝܵܐ ܥܲܡ ܡܵܪܝܵܐ : ܘܲܒܼܪܵܐ ܥܲܡ ܐܲܒܼܵܐ . ܥܲܡ ܗܵܘ̇ ܕܐܝܼܬܼܵܘܗܝ ܒܲܪ ܟܝܵܢܹܗ ܫܲܪܝܼܪܵܐܝܼܬܼ : ܐܵܦܸܢ ܐܝܼܬܼ ܠܹܗ ܦܲܓܼܪܵܐ . ܡܸܫܟܿܚܵܐ ܗ̄ܘ̣ܵܬܼ ܓܹܝܼ : ܕܲܒܼܡܸܠܹ̈ܐ ܐܲܪ̈ܝܼܟܼܵܬܼܵܐ ܠܚܲܒܼܪܹ̈ܐ ܕܦܲܛܥܘܼܬܼܗܘܿܢ ܕܗܵܢܘܿܢ ܢܲܟܸܣ : ܕܲܒܼܤܲܓܝܼ̈ܐܵܬܼܵܐ ܕܹܝܢ ܢܹܐܡܲܪ ܠܘܼܩܒܲܠ ܦܲܟܿܝܼ̈ܗܵܬܼܵܐ : ܐܲܟܼܒܲܪ ܦܲܟܵܢܘܼܬܼܗܘܿܢ ܥܲܡ ܦܲܛܥܘܼܬܼܗܘܿܢ ܟܵܕܼܢܵܐ ܗ̄ܘ̣ܵܬܼ ܠܲܢ . ܐܵܠ̇ܨܐ ܕܹܝܢ ܠܡܲܩܵܦܘܼ ܠܐܲܝܠܹܝܢ ܕܐܸܡ̇ܪܹܬܼ : ܗܵܠܹܝܢ ܕܡܲܤܒܿܪܝܼܢ ܕܲܒܼܗܹܝܢ ܡܸܫܟܿܚܝܼܢ ܠܲܡܕܲܚܵܠܘܼ ܠܲܟܼܢܘܼܫܬܹܗ ܕܡܵܪܝܵܐ : ܐܲܝܟܼ ܕܲܟܼܬܼܝܼܒܼ : ܠܡܸܫܕܵܐ ܒܥܲܡܛܵܢܵܐ ܒܲܬܼܪ̈ܝܼܨܲܣ ܠܸܒܵܐ . ܗܵܢܵܘ ܕܹܝܢ : ܒܗܵܢܘܿܢ ܕܲܒܼܬܲܡܝܼܡܘܼܬܼ ܬܲܪܥܝܼܬܼܵܐ ܡܥܵܕܝܼܢ ܠܡܸܚܵܐ : ܘܲܠܡܲܫܡܵܢܘܼܬܼܵܐ ܕܗܲܝܡܵܢܘܼܬܼܵܐ : ܐܲܝܟܼ ܓܘܼܥܠܵܢܵܐ ܢܵܛ̇ܪܝܼܢ ܒܠܸܒܵܐ : ܟܲܕܼ ܚܠܝܼܡܵܐ ܘܠܵܐ ܡܒܲܠܒܿܠܵܐ . ܗܵܢܘܿܢ ܓܹܝܪ ܕܲܨܢܝܼܥܝܼܢ ܠܘܵܬܼ ܛܘܼܥܝܲܝ : ܘܡܸܟܿܚܝܼܢ ܫܘܼ̈ܐܵܠܹܐ ܡܥܲܩ̈ܡܹܐ : ܡܲܝܬܹܿܝܢ ܡ̣ܢ ܫܲܪܝܼܪܹ̈ܐ : ܠܐܲܝܠܹܝܢ ܕܠܵܐ ܡܕܲܪܫܝܼܢ . ܘܲܡܫܲܐܠܝܼܢ ܠܵܐ ܪܲܕܼܝܵܐܝܼܬܼ : ܐܲܝܟܼ ܕܐܵܦ ܗܲܪ̈ܵܛܝܼܩܘܿ ܚܲܒܼܪ̈ܲܝܗܘܿܢ ܡܥܵܕܹܝܢ ܠܲܡܫܲܐܵܠܘܼ : ܟܕܲ ܠܵܐ ܡܸܤܬܲܟܿܠܝܼܢ ܗܵܝ̇ ܕܲܟܼܬܼܝܼܒܼܵܐ : ܕܘܵܝ ܠܡܲܢ ܕܡܲܫܩܸܐ ܠܚܲܒܼܪܹܗ ܬܸܛܪܵܐ ܗܦܝܼܟܼܵܐ ! ܡܥܲܕܼܪ̈ܵܢܹܐ ܓܹܝܪ ܕܪܘܼܫܥܹܗ ܕܐܵܪܝܼܘܿܣ ܠܝܼܚܝܼܕܼܵܝܵܐ ܡܸܠܬܼܵܐ ܐܲܠܵܗܵܐ : ܡ̣ܢ ܟܝܵܢܵܐ ܐ̄ܚܪܹܢܵܐ ܐܵܡ̇ܪܝܼܢ ܕܐܝܼܬܼܵܘܗܝ . ܘܕܲܬܼܪܹܝܢ ܠܝܵܠܘܿܕܹܗ : ܤܵܝ̇ܡܝܼܢ ܠܹܗ . ܒܲܪܝܵܐ ܘܲܥܒܼܝܼܕܼܸܵܐ : pb. 554 ܐܵܡ̇ܪܝܼܢ ܠܹܗ . ܘܥܲܡ ܒܪܝܼܬܼܵܐ ܚܵܫ̇ܒܿܝܼܢ ܠܹܗ : ܠܗܵܘ̇ ܕܟܼܠ ܒܐܝܼܕܹܗ ܗܘ̤ܵܐ . ܘܬܼܘܼܒܼ ܟܲܕܼ ܡܥܲܩܒܼܝܼܢ ܥܲܠ ܐ̄ܪܵܙܵܐ ܕܦܲܓܼܪܵܢܘܼܬܹܗ : ܨܢܝܼܥܵܐܝܼܬܼ ܡܚܲܒܿܠܝܼܢ ܠܹܗ ܠܚܲܝܠܹܗ ܕܲܫܪܵܪܵܐ : ܘܲܒܼܬܲܪܥܝܼܬܹܗ ܕܐܵܦܘܿܠܝܼܢܵܪܝܼܣ ܡܩܲܕܲܡܝܼܢ ܡܸܬܼܟܲܪܗܝܼܢ ܘܐܵܡ̇ܪܝܼܢ : ܕܦܲܓܼܪܵܐܠ ܡܲܢ ܫܩܲܠ̣ ܐܲܠܵܗܵܐ ܡܸܠܬܼܵܐ : ܠܲܝܬܿ ܗ̄ܘ̣ܵܐ ܠܲܡ ܕܹܝܢ ܒܹܗ ܢܲܦܫܵܐ ܡܠܝܼܠܬܼܵܐ . ܐܝܼܬܼܵܘܗܝ ܕܹܝܢ ܒܦܲܓܼܪܵܐ : ܚܠܵܦ ܗܵܘܢܵܐ ܘܢܲܦܫܵܐ . ܕܲܨܢܝܼܥܵܐܝܼܬܼ ܕܹܝܢ ܥܵܒܼܕܝܼܢ ܗܵܕܹܐ : ܥܓܲܠ ܡܸܬܿܬܲܚܕܝܼܢ . ܕܠܵܐ ܓܹܝܪ ܢܲܤܒܲܪ ܕܡܸܠܹ̈ܐ : ܕܐ̄ܢܵܫܐܝܼܬܼ ܐܲܡܝܼܪܵܢ ܥܲܠ ܡܵܪܲܢ : ܥܲܠ ܡܕܲܒܿܪܵܢܘܼܬܹܗ ܘܠܹ̇ܐ ܕܢܸܫܬܲܩ̈ܠܵܢ : ܘܐܲܝܟܼ ܡܵܐ ܕܲܦܐܸܐ ܠܲܡܫܝܼܚܵܐ ܕܐ̄ܢܵܫܘܼܬܹܗ : ܡܸܛܠ ܕܲܗܘ̤ܵܐ ܒܲܪܢܵܫܵܐ : ܓܵܢ̇ܒܿܝܼܢ ܠܵܗ̇ ܠܢܲܦܫܵܐ ܡܠܝܼܠܬܼܵܐ ܡ̣ܢ ܦܲܓܼܪܵܐ : ܘܲܡܬܲܚܬܹܝܢ ܠܹܗ ܠܲܒܼܪܵܐ ܡ̣ܢ ܟܝܵܢܵܐ ܕܐܲܒܼܘܼܗܝ . ܘܥܵܒܼ̇ܕܝܼܢ ܠܹܗ ܕܘܼܟܲܬܼ ܢܲܦܫܵܐ : ܠܦܲܓܼܪܵܐ . ܘܲܡܠܲܩܛܝܼܢ ܡܸܠܹ̈ܐ ܡ̣ܢ ܟܬܼܵܒܹ̈ܐ : ܠܥܲܠܲܬܼ ܛܠܘܡܝܼܗܘܿܢ . ܐܸܠܵܐ ܗܵܐ ܐܵܦ ܗܵܫܵܐ ܡܡܲܪ̈ܝܵܢܹܐ ܕܠܵܐ ܪܲܕܝܘܼܬܼܗܘܿܢ ܕܗܵܠܹܝܢ : ܡܲܪܝܼܪܵܐܝܼܬܼ ܢܒܲܥ̣ܘ ܒܡܸܠܹ̈ܐ ܚܲܕܼ̈ܬܼܵܬܼܵܐ ܕܢܸܤܛܘܿܪܝܼܣ : ܕܢܲܩܪܒܼܘܼܢ ܥܲܡ ܗܲܝܡܵܢܘܼܬܼܵܐ ܒܫܘܼ̈ܐܵܠܲܝܗܘܿܢ . ܐܵܡ̇ܪܝܼܢ ܓܹܝܪ : ܕܛܘܼܒܼܸܵܢܵܐ ܦܵܘܠܘܿܣ ܐܸܡ݂ܲܪ ܥܲܠ ܡܫܝܼܚܵܐ ܦܵܪܘܿܩܲܢ : ܕܤܲܪܸܩ̣ ܢܲܦܫܹܗ ܘܲܕܼܡܘܼܬܼܵܐ ܕܥܲܒܼܕܵܐ ܢܤܲܒܼ . ܘܲܗܘ̤ܵܐ : ܒܲܕܼܡܘܼܬܼܵܐ ܕܲܒܼܢܲܝ̈ ܐ̄ܢܵܫܵܐ : ܘܒܸܐܤܟܹܡܵܐ ܐܸܫܬܿܟܲܚ : ܐܲܝܟܼ ܒܲܪܢܵܫܵܐ . ܘܡܲܟܸܟܼ ܢܲܦܫܹܗ ܘܐܸܫܬܿܡܲܥ : ܥܕܲܡܵܐ ܠܡܵܘܬܵܐ . ܡܵܘܬܵܐ ܕܹܝܢ : ܕܲܙܩܝܼܦܵܐ . ܡܸܛܠ ܗܵܢܵܐ ܐܵܦ ܐܲܠܵܗܵܐ ܐܲܤܓܝܼ : ܘܪܲܡܪܡܸܗ . ܘܝܲܗ̣̄ܒܼ ܠܹܗ ܫܡܵܐ ܕܲܡܝܲܬܲܪ : ܡ̣ܢ ܟܠ ܫܡܵܗܝܼ̈ܢ . pb. 555 ܘܬܼܘܼܒܼ ܐܵܦ ܒܕܼܘܼܟܿܬܼܵܐ ܐ̄ܚܪܹܬܼܵܐ : ܐܲܠܵܗܵܐ ܗ̄ܘ̣ܵܐ ܓܹܝܪ ܒܲܡܫܝܼܚܵܐ : ܗܵܘ̇ ܕܪܲܥ̣ܝ ܠܥܵܠܡܵܐ ܥܲܡ ܪܲܒܿܘܼܬܹܗ . ܘܬܼܘܼܒܼ : ܕܒܹܗ ܥ̣ܡܲܪ ܟܠܹܗ ܡܘܼܠܵܝܵܐ ܕܐܲܠܵܗܘܼܬܼܵܐ ܓܘܼܫܡܵܢܵܐܝܼܬܼ . ܬܵܢܹ̇ܝܢ ܕܹܝܢ ܐܵܦ ܠܲܒܼ̈ܢܵܬܼ ܩܵܠܵܘ̈ܗܝ ܕܦܲܛܪܘܿܣ ܕܐܸܡ݂ܲܪ : ܝܼܫܘܿܥ ܢܵܨܪܵܝܵܐ : ܗܵܘ̇ ܕܲܡܫܲܚ̣ ܐܲܠܵܗܵܐ ܒܪܘܼܚܵܐ ܕܩܘܼܕܼܫܵܐ ܘܲܒܼܚܲܝܠܵܐ . ܗܵܘ̇ ܕܡܸܬܼܟܿܪܸܟܼ ܗ̄ܘ̣ܵܐ ܘܡܲܐܤܸܐ ܠܟܼܠܗܘܿܢ ܐܲܝܠܹܝܢ ܕܡ̣ܢ ܒܝܼܫܵܐ ܡܸܬܼܢܟܹܝܢ ܗ̄ܘ̣ܵܘ : ܡܸܛܠ ܕܐܲܠܵܗܵܐ ܗ̄ܘ̣ܵܐ ܥܲܡܹܗ . ܘܬܼܘܼܒܼ : ܕܐܲܥܒܲܪ ܐܲܠܵܗܵܐ ܠܙܲܒܼ̈ܢܹܐ ܕܛܵܥܝܘܼܬܼܵܐ : ܘܗܵܫܵܐ ܡܦܲܩܸܕܼ ܠܟܼܠܗܘܿܢ ܒܢܲܝ̈ܢܵܫܵܐ : ܕܲܒܼܟܼܠܕܘܼܟܼ : ܢܬܼܘܼܒܼܘܼܢ . ܐܲܝܟܼ ܡܸܕܸܡ ܕܩܲܕܸܩ̣ ܪܫܲܡ̣ ܝܵܘܡܵܐ ܕܕܼܝܼܢܵܐ ܕܒܹܗ ܥܬܼܝܕܼ ܕܲܢܕܲܘܼܢܵܗ̇ ܠܟܼܠܵܗ̇ ܐܲܪܥܵܐ : ܒܝܲܕܼ ܓܲܒܼܪܵܐ ܐܲܝܢܵܐ ܕܲܦܪܲܫ̣ . ܘܐܲܦܢܝܼ ܠܟܼܠ ܐ̄ܢܵܫ ܠܗܲܝܡܵܢܘܼܬܹܗ : ܒܐܲܩܝܼܡܸܗ ܡ̣ܢ ܒܹܝܬܼ ܡܝܼ̈ܬܹܐ . ܠܗܵܠܹܝܢ ܤܵܝ̇ܡܝܼܢ ܘܠܲܐܝܠܹܝܢ ܕܒܲܙܢܵܐ ܐ̄ܚܪܹܢܵܐ ܐ̄ܢܵܫܐܝܼܬܼ ܐܲܡܝܼܪܵܢ : ܘܒܲܪ ܫܵܥܬܹܗ ܡ̣ܢ ܬܲܪܥܝܼܬܼܵܐ ܒܝܼܫܬܼܵܐ : ܡܸܠܹ̈ܐ ܡܲܪܝܼܪ̈ܵܬܼܵܐ ܓܵܤܹ̇ܝܢ . ܠܡܲܢ̣ܘܼ ܠܲܡ ܝܲܗ̣̄ܒܼ ܐܲܠܵܗܵܐ ܫܡܵܐ ܕܲܡܝܲܬܲܪ ؟ ܠܐܲܠܵܗܵܐ ܡܸܠܬܼܵܐ ؟ ܘܐܲܝܟܲܢܵܐ ܠܲܡ ܡܸܬܼܩܲܒܿܠܵܐ ܗܵܕܹܐ ؟ ܐܝܼܬܼܵܘܗܝ ܗ̄ܘ̣ܵܐ ܠܹܗ ܓܹܝܪ ܒܟܼܠܙܒܲܢ ܐܲܠܵܗܵܐ : ܐܲܝܟܼ ܡ̇ܢ ܕܡܸܢܹܗ ܟܝܵܢܵܐܝܼܬܼ ܝܑܼܠܝܼܕܼ . ܫܡܵܐ ܓܹܝܪ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܗܵܢܵܐ ܐܝܼܬܼܵܘܗܝ . ܡܵܢܵܐ ܓܹܝܪ ܐܝܼܐܼ ܕܥܸܠܵܝ : ܡ̣ܢ ܗܵܘ̇ ܕܲܟܼܝܵܢܵܐܝܼܬܼ ܐܝܼܬܼܵܘܗܝ ܐܲܠܵܗܵܐ ؟ ܠܡܲܢ̣ܘܼ ܕܹܝܢ ܡܫܲܚ̣ ܒܪܘܼܚܵܐ ܕܩܘܼܕܼܫܵܐ ؟ ܐܵܘ ܥܲܡ ܡܲܢ̣ܘܼ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ؟ pb. 556 ܡܵܘܤܦܝܼܢ ܕܹܝܢ ܥܲܠ ܗܵܠܹܝܢ : ܐ̄ܚܪ̈ܵܢܝܵܬܼܵܐ . ܘܲܡܦܲܩܩܝܼܢ : ܘܕܼܵܠ̇ܚܝܼܢ ܬܲܪ̈ܥܝܵܬܼܵܐ ܕܲܦܫܝܼ̈ܛܹܐ : ܟܲܕܼ ܕܹܝܢ ܡܦܲܪܫܝܼܢ ܒܟܼܠ ܕܘܼܟܼ . ܢܲܦ̈ܫܵܢܹܐ ܓܹܝܪ ܐܝܼܬܲܝܗܘܿܢ : ܕܪܘܼܚܵܐ ܠܲܝܬܿ ܒܗܘܿܢ . ܘܲܡܦܲܠܓܼܝܼܢ ܠܲܬܼܪܹܝܢ ܒܢܝܼ̈ܢ ܠܚܲܕܼ ܡܫܝܼܚܵܐ ܕܐܝܼܬܼܵܘܗܝ ܒܪܵܐ ܘܡܵܪܝܵܐ ܕܟܼܠ : ܒܡܸܕܸܡ ܕܗܵܡ̇ܤܝܼܢ ܢܵܦ̇ܠܝܼܢ . ܚܲܕܼ ܓܹܝܪ ܡܫܝܼܚܵܐ ܘܡܵܪܝܵܐ ܘܲܒܼܪܵܐ ܡܕܲܡܹܝܢ ܕܡܵܘܕܹܝܢ : ܘܚܲܕܼ ܦܲܪܨܘܿܦܵܐ ܐܵܡ̇ܪܝܼܢ ܕܐܝܼܬܼ ܠܹܗ . ܘܟܲܕܼ ܡܦܲܪܫܝܼܢ ܠܹܗ ܬܘܼܒܼ ܠܲܬܼܪܹܝܢ ܩܢܘܿܡ̈ܝܼܢ ܕܢܘܼܟܼܪܵܝܝܑܼܢ ܠܲܚܕܼܵܕܹ̈ܐ : ܒܟܼܠܗܹܝܢ ܛܵܠܡ̇ܝܼܢ ܠܹܗ ܠܐ̄ܪܵܙܵܐ . ܐܵܡ̇ܪܝܼܢ ܓܹܝܪ : ܕܗܵܘ̇ ܕܡ̣ܢ ܐܲܢ̄ܬܿܬܼܵܐ : ܐܵܘ ܗܵܝ̇ ܕܡܘܼܬܼܵܐ ܕܥܲܒܼܕܵܐ : ܝܑܼܚܝܼܕܼܵܐܝܼܬܼܵ ܘܒܲܠܚܘܿܕܼܵܘܗܝ ܩܲܒܸܠ̣ ܫܡܵܐ ܕܲܡܝܲܬܲܪ . ܘܗ̤ܘ ܠܲܡ ܐܸܬܼܡܫܲܚ ܒܪܘܼܚܵܐ ܕܩܘܼܕܼܫܵܐ : ܘܗ̤ܘ ܐܝܼܬܼܵܘܗܝ ܗܵܘ̇ ܕܥܲܡܹܗ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܤܘܼܠܦܵܢܵܐ ܕܹܝܢ : ܘܪܹܝܚܵܐ ܤܲܪܝܵܐ ܓܵܤܹ̇ܝܢ ܠܲܢ ܒܗܵܠܹܝܢ ܡܸܠܹ̈̄ܐ . ܡܸܛܠ ܕܒܼܝܼ̈ܫܹܐ ܐܸܢܘܿܢ : ܘܛܵܒܼ̈ܬܼܵܐ ܕܲܢܡܲܠܠܘܼܢ ܠܵܐ ܡܸܫܟܿܚܝܼܢ : ܐܲܝܟܼ ܡܸܠܬܹܗ ܕܦܵܪܘܿܩܲܢ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ ܒܟܼܠ ܙܒܲܢ ܫܲܪܝܼܪܵܐܝܼܬܼ ܘܡܵܪܝܵܐ : ܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ ܠܵܐ ܡܸܬܼܚܲܙܝܵܢܵܐܝܼܬܼ : ܘܐܲܝܟܼ ܡܸܕܸܡ ܕܲܠܡܹܐܡܲܪ ܠܵܐ ܡܟܸܫܟܿܚܵܐ . ܡܸܛܠ ܕܹܝܢ ܕܒܲܦܓܲܪ ܗܘ̤ܵܐ ܡ̣ܢ ܐܲܢ̄ܬܿܬܼܵܐ ܫܒܼܝܼܚܵܐܝܼܬܼ ܘܲܠܥܸܠ ܡ̣ܢ ܟܝܵܢܲܢ : ܒܡܹܐܬܼܝܼܬܹܗ ܕܪܘܼܚܵܐ ܕܩܘܼܕܼܫܵܐ : ܘܲܒܼܗܵܝ̇ ܕܐܲܓܸܢ ܚܲܝܠܹܗ ܕܐܲܠܵܗܵܐ : ܘܤܲܝܒܲܪ ܝܲܠܕܵܐ ܕܐܲܟܼܘܵܬܲܢ . ܗܵܟܲܢܵܐ ܓܹܝܪ ܡܸܬܼܐܡܲܪ ܕܐܸܤܬܲܪܲܩ : ܘܡܲܟܸܟܼ ܢܲܦܫܹܗ ܘܐܸܫܬܡܲܥ ܥܕܲܡܵܐ ܠܡܵܘܬܵܐ ܕܲܙܩܝܼܦܵܐ . ܒܗܵܕܹܐ ܡܸܬܼܐܡܲܪ ܕܲܫܩܲܠ̣ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗܝܼ̈ܢ : ܘܠܹܗ ܟܠ ܒܪܘܿܟ ܟܵܦܵܐ : ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܟܼܠ ܠܸܫܵܢ ܡܵܘܕܸܐ ܕܡܵܪܝܵܐ pb. 557 ܗ̄ܘ̣ ܝܼܫܘܿܥ ܡܫܝܼܚܵܐ : ܠܫܘܼܒܼܚܵܐ ܕܐܲܠܵܗܵܐ ܐܲܒܼܘܼܗܝ . ܠܵܐ ܓܹܝܪ ܛܥܵܬܼܵܗ̇ ܠܲܒܼܪܝܼܬܼܵܐ ܝܲܕܘܼܥܬܵܢܝܼܬܼܵܐ ܘܲܡܠܝܼܠܬܼܵܐ : ܕܐܲܠܵܗܵܐ ܗ̄ܘ̣ܵܐ ܡܸܠܬܼܵܐ ܗܵܘ̇ ܕܲܗܘ̤ܵܐ ܒܲܪܢܵܫܵܐ . ܐܵܦܸܢ ܗܘ̤ܵܐ ܓܹܝܪ ܒܗܵܠܹܝܢ ܕܝܼܠܲܢ : ܘܐܲܟܼܘܵܬܲܢ ܐܸܫܬܵܘܬܲܦ ܒܒܸܤܪܵܐ ܘܲܕܼܡܵܐ : ܐܸܠܵܐ : ܠܵܘ ܟܲܕܼ ܫܲܢ̣ܝܼ ܡ̣ܢ ܗܵܝ̇ ܕܐܝܼܬܼܵܘܗܝ ܐܲܠܵܗܵܐ : ܘܠܵܐ ܫܲܒܼܩ̣ܵܗ̇ ܠܗܵܝ̇ ܕܲܗܘ̤ܵܐܠ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ ܗ̄ܘ̣ܵܐ . ܦܵܫ̣ ܓܹܝܪ ܤܓܼܝܼܕܼܵܐ : ܠܬܸܫܒܿܘܿܚܬܼܵܐ ܕܐܲܠܵܗܵܐ ܐܲܒܼܵܐ . ܬܸܫܒܘܿܚܬܹܗ ܗ̣̄ܝ ܓܹܝܪ ܕܢܲܡܠܸܟܼ ܘܢܸܤܬܿܓܸܕܼ ܥܲܡܹܗ ܒܪܹܗ : ܐܵܦ ܐܸܢ ܗܘ̤ܵܐ ܡܕܲܒܿܪܵܢܵܐܝܼܬܼ ܒܲܪ ܐ̄ܢܵܫܵܐ ܠܦܘܼܪܩܵܢܵܐ ܕܗܵܢܘܿܢ ܕܲܬܼܚܹܝܬܼ ܫܡܲܝܵܐ . ܡܵܕܹܝܢ ܟܲܕܼ ܡ̣ܢ ܡܲܠܲܐܟܹ̈ܐ ܘܡܸܢܲܢ ܒܢܲܝ̈ ܐ̄ܢܵܫܵܐ ܐܸܬܼܗܲܝܡܲܢ : ܘܟܲܕܼ ܐܝܼܬܼ ܠܹܗ ܦܲܓܼܪܵܐ : ܕܐܲܠܵܗܵܐ ܐܝܼܬܼܵܘܗܝ ܒܲܟܼܝܵܢܵܐ ܫܲܪܝܼܪܵܐܝܼܬܼ : ܗܵܝܕܹܝܢ ܡܸܬܼܐܡܲܪ ܕܲܢܤܲܒܼ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܠܵܐ ܗ̄ܘ̣ܵܐ ܐܲܝܟܼ ܕܒܲܡܢܵܬܼܵܐ ܕܬܼܵܘܤܲܦܬܼܵܐ ܝܑܼܬܲܪ ܠܹܗ ܒܤܘܼܥܪܲܢܵܐ . ܗܵܘ̇ ܡܵܐ ܓܹܝܪ ܕܐܝܼܬܼܵܘܗܝ ܗ̄ܘ̣ܵܐ ܒܟܼܠܙܒܲܢ : ܐܲܝܟܲܢ ܫܵܩܹ̇ܠ ܗ̄ܘ̣ܵܐ ܐܲܝܟܼ ܡ̇ܢ ܕܠܲܝܬܿ ܠܹܗ ؟ ܐܸܠܵܐ ܒܗܵܝ̇ ܕܲܕܢܲܚ̣ ܒܠܸܒܵܘ̈ܬܼܵܐ ܕܟܼܠܢܵܫ ܐܲܠܵܗܵܐ ܘܐܲܒܼܵܐ : ܡܸܠܬܼܵܐ ܕܐܸܬܼܓܲܫܲܡ ܕܐܲܠܵܗܵܐ ܐܝܼܬܼܵܘܗܝ ܒܲܟܼܝܵܢܵܐ : ܠܵܐ ܫܒܲܩ̣ ܕܬܸܛܥܸܐ ܐܸܢܘܿܢ : ܠܵܐ ܠܲܡ ܓܹܝܪ ܐ̄ܢܵܫ ܡܸܫܟܲܚ ܕܢܹܐܬܸܐ ܠܘܵܬܼܝ : ܐܸܠܵܐ ܢܲܛܕܹܗ ܐܲܒܼܵܐ ܕܫܲܪܲܢܝ . ܗܘ̤ܵܬܼ ܕܹܝܢ ܡܫܝܼܚܘܼܬܹܗ : ܡܸܛܠ ܐ̄ܢܵܫܘܼܬܹܗ . ܟܲܕܼ ܓܹܝܪ ܩܲܕܝܼܫܵܐ ܒܲܟܼܝܵܢܵܐ ܐܲܝܟܼ ܐܲܒܼܘܼܗܝ ܐܝܼܬܼܵܘܗܝ : ܝܑܼܚܝܼܕܼܵܝܵܐ ܒܪܵܐ ܕܝܼܠܝܼܕܼ ܡܸܢܹܗ : ܕܐܸܬܼܡܫܲܚ ܐܲܟܼܘܵܬܲܢ ܡܸܵܬܼܐܡܲܪ : ܐܵܘ ܕܐܸܬܼܩܲܕܲܫ ܡ̣ܢ ܐܲܒܼܘܼܗܝ : ܒܗܵܝ̇ ܕܲܗܘ̤ܵܐ ܒܲܪܢܵܫܵܐ . ܟܬܲܒܼ ܓܹܝܪ pb. 558 ܥܠܵܘܗܝ ܚܲܟܝܼܡܵܐ ܦܵܘܠܘܿܣ ܘܲܥܠܲܝܢ ܕܗܵܘ̇ ܕܲܡܩܲܕܸܫ ܘܗܵܢܘܿܢ ܕܡܸܬܼܩܲܕܲܫܝܼܢ : ܡ̣ܢ ܚܲܕܼ ܐܸܢܘܿܢ ܟܠܗܘܿܢ . ܡܸܛܠ ܗܵܢܵܐ : ܠܵܐ ܒܗܸܬܼ ܕܢܸܩܪܸܐ ܐܸܢܘܿܢ ܐܲܚܵܘ̈ܗܝ : ܟܲܕܼ ܐܸܡܲ݁ܪ : ܕܐܹܤܲܒܲܪ ܫܡܵܟܼ ܠܐܲܚܲܝ̈ . ܡܵܕܹܝܢ ܕܐܝܼܬܼܵܘܗܝ ܩܲܕܝܼܫܵܐ ܒܲܟܼܝܵܢܹܗ ܝܑܼܚܝܼܕܼܵܝܵܐ ܘܕܲܡܩܲܕܸܫ ܒܪܝܼܬܹܗ : ܒܗܵܝ̇ ܕܲܗܘ̤ܵܐ ܒܲܪܢܵܫܵܐ ܘܐܲܚܵܐ ܥܲܡܲܢ : ܐ̄ܢܵܫܵܐܝܼܬܼ ܗ̄ܘ̣ ܡܸܬܼܐܡܲܪ ܕܐܸܬܼܡܫܲܚ . ܡܸܕܸܡ ܕܙܵܕܹܩ ܘܲܦܐܸܐ ܠܐ̄ܢܵܫܘܼܬܼܵܐ : ܟܲܕܼ ܠܵܐ ܐܸܨܛܲܥܪܲܬ̤ ܡܸܛܠ ܐ̄ܢܵܫܘܼܬܹܗ ܡܫܘܼܚܬܹܗ . ܗܵܟܲܢܵܐ ܓܹܝܪ ܐܸܡ݂ܲܪ ܐܵܦ ܠܘܵܬܼ ܡܫܲܒܿܚܵܐ ܝܘܿܚܲܢܵܢ : ܕܘܵܠܹ̇ܐ ܠܲܢ ܕܲܢܡܲܠܸܐ ܟܠܵܗ̇ ܟܹܐܢܘܼܬܼܵܐ . ܐܸܢ ܕܹܝܢ ܬܸܬܼܐܡܲܪ ܘܕܲܐܠܵܗܵܐ ܗܘ̤ܵܐ ܥܲܡܹܗ : ܐܲܝܟܲܢ ܛܥܵܬ̤ ܐܸܢܘܿܢ ܠܤܘܿܦܸܤ̈ܛܹܐ ܨܢܝܼ̈ܥܹܐ : ܕܐܝܼܬܼܵܘܗܝ ܟܝܵܢܵܐܝܼܬܼ ܒܟܼܠܙܒܲܢ ܐܲܒܼܵܐ ܥܲܡ ܒܪܵܐ : ܘܗ̤ܘ ܐܝܼܬܼܵܘܗܝ ܒܹܗ ؟ ܐܵܘ ܠܵܐ ܥܵܗ̇ܕܝܼܢ ܕܐܸܡ݂ܲܪ ܡܫܝܼܚܵܐ : ܕܗܵܢܵܐ ܟܠܹܗ ܙܲܒܼܢܵܐ ܗܘܹ̇ܝܬܼ ܥܲܡܟܼܘܿܢ : ܘܠܵܐ ܝܑܼܕܲܥܬܵܢܝ ܦܝܼܠܝܼܦܲܐ ؟ ܡ̇ܢ ܕܠܝܼ ܚ̣ܙܵܐ : ܚ̣ܙܵܐ ܠܐܲܒܼܵܐ . ܘܐܸܢܵܐ ܘܐܵܒܼܝ : ܚܲܕܼ ܚܢܲܢ . ܠܵܐ ܡܗܲܝܡܸܢ ܐܲܢ̄ܬܿ ܕܐܸܢܵܐ ܒܐܵܒܼܝ : ܘܐܵܒܼܝ ܒܝܼ ܐܝܼܬܼܵܘܗܝ ؟ ܐܸܡ݂ܲܪ ܬܘܼܒܼ : ܟܲܕܼ ܡܡܲܠܸܠ ܥܲܡ ܬܲܠܡܝܼܕܼܵܘ̈ܗܝ : ܕܐܵܬܼ̇ܝܵܐ ܫܵܥܬܼܵܐ ܘܐܵܦ ܗܵܫܵܐ ܐܝܼܬܹܝܗ̇ : ܕܬܸܬܼܒܲܕܪܘܼܢ ܐ̄ܢܵܫ ܠܐܲܬܼܪܹܗ : ܘܬܸܫܒܿܩܘܼܢܵܢܝ ܒܲܠܚܘܿܕܲܝ . ܘܠܵܐ ܗܘܹ̇ܝܬܼ ܒܲܠܚܘܿܕܲܝ : ܕܐܵܒܝܼ ܥܲܡܝ ܐܝܼܬܼܵܘܗܝ . ܠܵܐ ܓܹܝܪ ܐܲܝܟܼ ܕܡܲܤܒܿܪܝܼܢ ܗܵܢܘܿܢ ܕܲܡܠܹܝܢ ܬܝܘܿܒܼܵܐ ܢܘܼܟܼܪܵܝܵܐ : ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܐ̄ܚܪܹܢܵܐ ܒܪܵܐ : ܥܲܡ ܐ̄ܚܪܹܢܵܐ ܒܪܵܐ ܒܲܪ ܐ̄ܢܵܫܵܐ ܕܐܸܬܼܢܤܸܒܼ ܗܘ̤ܵܐ . ܦܤܵܩܵܐ ܗ̄ܘ̣ ܓܹܝܪ ܗܵܢܵܐ : ܐܵܦ ܦܘܼܪܫܵܢܵܐ pb. 559 ܕܲܬܼܪܹܝܢ ܒܢܝܼ̈ܢ . ܐܸܠܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܘܐܲܒܼܵܐ : ܥܲܡ ܒܪܵܐ . ܗܵܢܵܘ ܕܹܝܢ : ܥܲܡ ܐܵܠܵܗܵܐ ܡܸܠܬܼܵܐ ܕܐܸܬܼܓܲܫܲܡ ܘܲܗܘ̤ܵܐ ܒܲܪܢܵܫܵܐ . ܠܵܐ ܓܹܝܪ ܡܸܬܼܦܪܸܫ ܐܲܒܼܵܐ ܡ̣ܢ ܒܪܵܐ . ܐܸܢ ܕܹܝܢ ܬܘܼܒܼ ܗܵܝ̇ ܕܲܥܬܼܝܼܕܼ ܐܲܠܵܗܵܐ ܕܲܢܕܼܘܼܬܢܵܗ̇ ܠܐܲܪܥܵܐ ܒܝܲܕܼ ܓܲܒܼܪܵܐ ܝܼܫܘܿܥ : ܢܲܤܒܲܪ ܐ̄ܢܵܫ ܕܗܵܟܲܢܵܐ ܐܸܡ݂ܲܪ ܟܬܼܵܒܼܵܐ : ܕܝܼܚܝܼܕܼܵܝܵܐ ܒܪܵܐ : ܒܒܲܪܢܵܫܵܐ ܗܵܘ̇ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ ܥܬܼܝܼܕܼ ܕܲܢܕܲܘܼܢ ܠܐܲܪܥܵܐ : ܢܵܦܹ̇ܠ ܡ̣ܢ ܫܪܵܪܵܐ . ܦܲܐܝܵܐ ܕܹܝܢ ܠܕܼܚܠܲܬܼ ܐܲܠܵܗܵܐ ܕܬܸܤܬܲܟܲܠ : ܗܵܝ̇ ܕܐܸܡ݂ܲܪ ܡܫܝܼܚܵܐ : ܕܐܲܒܼܵܐ ܠܐ̄ܢܵܫ ܠܵܐ ܢܕܼܘܼܢ . ܐܸܠܵܐ ܟܠܹܗ ܕܝܼܢܵܐ : ܝܲܗܒܹܗ ܠܲܒܼܪܵܐ . ܕܟܼܠ ܐ̄ܢܵܫ ܢܝܲܩܲܪ ܠܲܒܼܪܵܐ : ܐܲܝܟܼ ܕܲܡܝܲܩܲܪ ܠܐܲܒܼܵܐ . ܐܲܠܵܗܵܐ ܓܹܝܪ ܡܸܠܬܼܵܐ ܕܲܗܘ̤ܵܐ ܒܲܪܢܵܫܵܐ : ܘܐܸܬܼܡܢܝܼ ܥܲܡ ܒܢܲܝ̈ܢܵܫܵܐ : ܘܐܸܫܬܲܡܲܗ ܥܲܡܲܢ ܐܲܟܼܘܵܬܲܢ : ܠܵܐ ܡܸܕܸܡ ܒܨܝܼܪ ܐܝܼܬܼܵܘܗܝ ܕܲܝܵܢܵܐ ܐܲܝܟܼ ܐܲܠܵܗܵܐ ܘܡܵܪܝܵܐ . ܕܚܲܕܼ ܗ̄ܘ̣ ܒܪܵܐ : ܕܐܝܼܬܼ ܒܹܗ ܐܲܠܵܗܵܐ ܘܐܲܒܼܵܐ . ܐܝܼܬܼܵܘܗܝ ܒܹܗ ܓܹܝܪ : ܐܲܝܟܼ ܕܐܸܡ̇ܪܹܬܼ : ܝܵܠܘܿܕܹܗ . ܘܗ̤ܘ ܬܘܼܒܼ : ܐܝܼܬܼܵܘܗܝ ܒܹܗ . ܐܲܟܼܙܢܵܐ ܓܹܝܪ ܕܚܲܕܼ ܗ̄ܘ̣ ܐܲܠܵܗܵܐ ܐܲܒܼܵܐ ܕܡܸܢܹܗ ܟܠ : ܗܵܟܲܢܵܐ ܐܵܦ ܚܲܕܼ ܗ̄ܘ̣ ܡܵܪܝܵܐ ܝܼܫܘܿܥ ܡܫܝܼܚܵܐ ܕܒܼܐܝܼܕܹܗ ܟܠ . ܡܲܗܦܟܼܝܼܢ ܕܹܝܢ ܠܡܸܕܸܡ ܕܠܵܐ ܫܲܦܝܼܪ : ܐܵܦ ܗܵܝ̇ ܕܐܲܡܝܼܪܵܐ ܠܛܘܼܒܼܵܢܵܐ ܦܵܘܠܘܿܣ : ܗ̤ܘ ܓܹܝܪ ܐܸܡ݂ܲܪ ܬܪܝܼܨܵܐܝܼܬܼ : ܕܐܲܠܵܗܵܐ ܗ̄ܘ̣ܵܐ ܒܲܡܫܝܼܚܵܐ : ܗܵܘ̇ ܕܪܲܥܝܼ ܠܥܵܠܡܵܐ ܥܲܡ ܪܲܒܿܘܼܬܹܗ . ܗܸܢܘܿܢ ܬܘܼܒܼ ܦܤܵܩܵܐ ܥܲܒܼܝܵܐ ܥܲܠ ܚܲܕܼ ܡܫܝܼܚܵܐ ܡܲܝܬܹܝܢ : ܘܲܡܦܲܪܫܝܼܢ ܠܹܗ ܠܐܲܠܵܗܵܐ ܡܸܠܬܼܵܐ : ܐܲܝܟܼ ܡ̇ܢ ܕܒܲܡܫܝܼܚܵܐ ܐ̄ܚܪܹܢܵܐ ܕܝܼܚܝܼܕܼܵܐܝܼܬܼ ܡܸܬܼܝܼܕܲܥ ܕܐܝܼܬܼܵܘܗܝ . ܕܲܗܘ̤ܵܐ ܡܸܬܼܪܢܸܐ ܕܲܥ̣ܡܲܪ ܒܒܲܪ ܐ̄ܢܵܫܵܐ : pb. 560 ܘܠܵܐ ܕܲܗܘ̤ܵܐ ܒܲܪܢܵܫܵܐ . ܐܸܠܵܐ ܢܝܼܫܵܐ ܕܲܟܼܬܼܵܒܼܵܐ ܐܲܠܵܗܵܝܵܐ : ܠܵܐ ܫܵܒܹ̇ܩ ܕܗܵܟܲܢܵܐ ܢܸܤܬܲܟܲܠ : ܐܘܿ ܚܲܟܿܝܼ̈ܡܹܐ . ܡܒܲܠܒܿܠܝܼܢ ܐܢ̄ܬܿܘܿܢ ܓܹܝܪ ܩܸܪܝܵܢܵܐ : ܕܡܵܘܒܿܠܝܼܢ ܐܢ̄ܬܿܘܿܢ ܚܲܝܠܵܐ ܕܤܘܼܟܵܠܵܐ ܠܡܸܕܸܡ ܕܠܵܐ ܙܵܕܹܩ . ܘܵܠܹ̇ܐ ܗ̄ܘ̣ܵܐ ܠܟܼܘܿܢ ܓܹܝܪ : ܕܟܼܠ ܚܘܼ̈ܫܵܒܼܝܼܢ ܬܸܫܒܘܿܢ ܠܡܲܫܡܲܥܬܹܗ ܕܲܡܫܝܼܚܵܐ : ܐܲܝܟܼ ܕܲܟܼܬܼܝܼܒܼ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ : ܕܡܪܲܥܸܐ ܠܥܵܠܡܵܐ ܥܲܡ ܪܲܒܿܘܼܬܹܗ : ܒܲܡܫܝܼܚܵܐ . ܒܗܵܝ̇ ܓܹܝܪ ܕܡܸܬܼܪܲܥܹܝܢ ܗ̣̄ܘܲܝܢ ܒܲܡܫܝܼܚܵܐ : ܬܲܪܥܘܼܬܲܢ ܥܲܡ ܐܲܠܵܗܵܐ ܐܲܒܼܵܐ ܗܵܘ̇ܝܵܐ ܗ̄ܘ̣ܵܬܼ . ܠܵܐ ܗ̄ܘ̣ܵܐ ܓܹܝܪ ܐ̄ܚܪܹܢܵܐ ܠܒܲܪ ܡܸܢܹܗ ܗ̄ܘ̣ ܒܲܟܼܝܵܢܵܐ ܐܲܠܵܗܵܐ ܡܸܠܬܼܵܐ ܕܡܸܢܹܗ . ܠܵܐ ܓܹܝܪ ܐܸܤܬܼܓܸܦ ܡܸܕܸܡ ܟܝܵܢܹܗ ܕܲܒܼܪܵܐ : ܐܵܦܸܢ ܗܘ̤ܵܐ ܒܲܪܢܵܫܵܐ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܗ̤ܘ ܟܲܕܼ ܗ̤ܘ ܚܲܕܼ : ܥܲܡ ܕܓܘܼܫܡܹܗ . ܕܬܲܪܥܘܼܬܼܵܐ ܕܹܝܢ ܗܘ̤ܵܬܼ ܠܲܢ ܒܲܡܫܝܼܚܵܐ : ܘܲܕܼܗ̤ܘ ܐܝܼܬܼܵܘܗܝ ܫܲܝܢܲܢ : ܡ̇ܢ ܡܲܡܪܲܚ ܕܠܵܐ ܡܹܐܡܲܪ ؟ ܗ̤ܘܝܘܼ ܓܹܝܪ ܠܘܼܪܚܵܐ ܘܬܲܪܥܵܐ : ܘܒܹܗ ܥ̣ܡܲܪ ܟܠܹܗ ܡܘܼܠܵܝܵܐ ܕܐܲܠܵܗܘܼܬܼܵܐ ܓܘܼܫܡܵܢܵܐܝܼܬܼ . ܐܸܠܵܐ ܬܘܼܒܼ ܙܵܩܹ̇ܦ ܠܝܼ ܐܸܕܢܹܗ ܠܫܸܡܥܵܗ̇ ܕܗܵܕܹܐ : ܗܵܢܵܐ ܡܲܪܝܼܪܵܐ ܘܥܵܫܘܿܩܵܐ ܨܢܝܼܥܵܐ ܘܐܸܡܲ݁ܪ : ܐܸܢ ܐ̄ܚܪܹܢܵܐ ܗ̄ܘ̣ ܠܲܢ ܗܵܘ̇ ܕܲܥܡܲܪ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܐܸܬܼܥܡܲܪ ܒܹܗ : ܐܲܝܟܲܢܵܐ ܠܵܐ ܐܵܠ̇ܨܵܐ ܕܢܸܬܼܦܲܪܫܘܼܢ ܩܢܘܿܡܹ̈ܐ ܘܢܸܬܼܝܲܕܼܥܘܼܢ ܝܑܼܚܝܼܕܼܵܐܝܼܬܼ ؟ ܐܸܡܲܪ ܠܝܼ : ܘܐܲܝܟܵܐ ܗ̣̄ܝ ܡܸܟܹܝܠ ܗܵܝ̇ ܕܚܲܕܼ ܦܲܪܨܘܿܦܵܐ ؟ ܚܲܕܼ ܓܹܝܪ ܦܲܪܨܘܿܦܵܐ : ܐܵܡ̇ܪܝܼܢ : ܕܐܝܼܬܼܵܘܗܝ ܕܲܡܫܝܼܚܵܐ . ܐܸܢ ܕܹܝܢ ܬܪܹܝܢ ܩܢܘܿܡ̈ܝܼܢ ܕܡܸܬܼܦܲܪܫܝܼܢ ܡ̣ܢ ܚܕܼܵܕܹ̈ܐ ܢܸܗܘܘܿܢ : ܗܵܘܹ̇ܝܢ ܠܗܘܿܢ ܘܲܬܼܪܹܝܢ ܦܲܪ̈ܨܘܿܦܝܼܢ . ܐܸܠܵܐ ܢܵܡܘܿܤܵܐ ܡܲܥܠܝܼܢ ܐܲܝܟܼ ܕܲܫܦܲܪ ܠܗܘܿܢ ܘܐܵܡ̇ܪܝܼܢ : ܕܲܡܦܲܪܫܝܼܢܲܢ pb. 561 ܩܢܘܿܡܹ̈ܐ : ܘܲܡܚܲܕܝܼܢܲܢ ܦܲܪܨܘܿܦܵܐ . ܘܐܲܝܟܲܢܵܐ ܠܵܘ ܫܵܛܝܼܘܼܬܼܵܐ ܗ̄ܝ̣ ܗܵܕܹܐ : ܘܲܕܼܠܵܐ ܫܸܡܥܵܐ : ܘܡ̣ܢ ܗܵܠܹܝܢ ܕܠܵܐ ܗܵܘ̈ܝܵܢ ؟ ܒܲܡܫܝܼܚܵܐ ܗ̄ܘ̣ ܓܹܝܪ : ܐܲܝܟܼ ܕܐܸܡ̇ܪܹܬܼ : ܕܲܐ̄ܚܪܹܢܵܐ ܗ̄ܘ̣ ܟܝܵܢܵܐ ܕܒܸܤܪܵܐ ܡ̣ܢ ܕܡܸܠܬܼܵܐ : ܗܵܘ̇ ܕܲܗܘ̤ܵܐ ܥܲܡܹܗ ܚܲܕܼ ܐܝܼܬܼ ܠܡܸܕܲܥ . ܡܸܛܠ ܕܹܝܢ ܕܚܲܕܼ ܒܪܵܐ ܘܡܵܪܝܵܐ ܐܵܡ̇ܪܝܼܢ ܟܬܼܵܒܹ̈ܐ : ܐܵܦ ܡܲܫܠܡܵܢܘܼܬܼܵܐ ܕܗܲܝܡܵܢܘܼܬܼܵܐ ܗܵܟܲܢܵܐ ܐܝܼܬܼ ܒܵܗ̇ : ܐܲܥܸܠܢ ܚ̄ܢܲܢ ܕܹܝܢ ܚܢܲܢ ܚܕܲܝܘܼܬܼܵܐ ܕܠܵܐ ܡܸܬܼܦܲܪܫܵܐ : ܕܗܘ̤ܵܬܼ ܠܡܸܠܬܼܵܐ ܕܡ̣ܢ ܐܲܒܼܵܐ ܥܲܡ ܦܲܓܼܪܵܐ : ܕܐܝܼܬܼ ܒܹܗ ܢܲܦܫܵܐ ܡܠܝܼܠܬܼܵܐ : ܡܵܘܕܹܝܢܲܢ ܕܚܲܕܼ ܐܝܼܬܼܵܘܗܝ ܒܪܵܐ : ܘܚܲܕܼ ܐܝܼܬܼܵܘܗܝ ܡܫܝܼܚܵܐ : ܘܡܸܛܠ ܕܚܲܕܼ ܗ̄ܘ̣ ܒܪܵܐ : ܚܲܕܼ ܦܲܪܨܘܿܦܵܐ ܐܵܡ̇ܪܝܼܢܲܢ : ܟܲܕܼ ܢܵܩ̇ܦܝܼܢܲܢ ܒܟܼܠܕܘܼܟ ܠܟܼܵܪܘܿܙܘܼܬܼܵܐ ܐܲܠܵܗܵܐ : ܘܲܠܗܵܢܘܿܢ ܕܡ̣ܢ ܪܹܫܝܼܬܼܵܐ ܗܘ̤ܵܘ ܚܲܙܵܝܹ̈ܐ ܘܲܡܫܲܡ̈ܫܵܢܹܐ ܕܝܼܠܵܗ̇ ܕܡܸܠܬܼܵܐ . ܠܗܵܢܘܿܢ ܕܹܝܢ ܕܲܠܒܲܪ ܡ̣ܢ ܗܵܕܹܐ ܡܸܕܸܡ ܐ̄ܚܪܹܝܢ ܡܸܤܬܲܟܿܠܝܼܢ : ܘܲܒܼܫܘܼ̈ܐܵܠܹܐ ܤܲܟܼ̈ܠܹܿܐ ܕܲܫ̈ܟܼܵܚܵܬܼܗܘܿܢ : ܠܡܸܕܸܡ ܕܠܵܐ ܦܐܸܐ ܫܵܪܟܿܝܼܢ : ܕܵܚ̇ܩܝܼܢܲܢ ܡ̣ܢ ܫܵܘܬܵܦܘܼܬܲܢ : ܟܲܕܼ ܐܵܡ̇ܪܝܼܢܲܢ ܠܗܘܿܢ : ܕܙܸܠܘ ܒܙܲܗܪܵܐ ܕܢܘܼܪܟܼܘܿܢ : ܘܲܒܼܫܲܠܗܹܒܼܝܼܬܼܵܐ ܕܝܲܩܕܵܢܟܼܘܿܢ . ܡܸܛܠ ܕܹܝܢ ܕܝܵܠܹ̇ܦ ܐ̄ܢܵܐ : ܕܐ̄ܢܵܫ̈ܝܼܢ ܡ̣ܢ ܤܲܟܼ̈ܠܹܐ ܡܸܬܼܟܲܪܟܝܼܢ ܘܐܵܡ̇ܪܝܼܢ : ܕܠܸܒܼܟܲܬ̤ ܠܲܡ ܠܘܵܬܼ ܟܠܗܘܿܢ ܐܲܦܸܤܩ̈ܘܿܦܹܐ ܕܡܲܕܢܚܵܐ ܒܝܼܫܘܼܬܼ ܬܲܪܥܝܼܬܹܗ ܕܢܸܤܛܘܿܪܝܼܣ : ܘܲܕܼܫܲܦܝܼܪ ܠܲܡ ܐܝܼܬܹܝܗ̇ ܐܵܡ̇ܪܝܼܢ : ܘܲܕܼܙܵܕܹܩ ܠܲܡ ܠܵܗ̇ ܠܡܸܩܲܦ : ܨܒܹܿܝܬܼ ܐܵܦ ܗܵܕܹܐ ܠܡܵܘܕܵܕܵܥܘܼ . ܟܠܗܘܿܢ ܗܵܠܹܝܢ ܐܲܦܸܤܩ̈ܘܿܦܹܐ ܕܡܲܕܼ ܢܚܵܐ : ܥܲܡ ܡܝܼܩܪܵܐ ܡܵܪܝ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܘܿܟܼ : ܒܝܲܕܼ ܟܬܼܵܒܼܵܐ ܓܲܠܝܵܐܬܼ pb. 562 ܠܟܼܠ ܐ̄ܢܵܫ ܐܵܘܕܲܥ̣ܘ : ܕܪܙܼܥܵܐ ܐܝܼܬܼܵܘܗܝ ܝܘܼܠܦܵܢܹܗ ܕܢܸܤܛܘܿܪܝܼܣ : ܘܚܲܝܒܼܘܼܗܝ ܘܐܲܚܪܡܘܼܗܝ ܥܲܡܲܢ : ܘܲܠܝܘܼܠܦܵܢܵܐ ܕܲܫܠܝܼ̈ܚܹܐ ܩܲܕܝܼܫܹ̈ܐ ܘܕܲܐܒܼܵܗܲܝ̈ܢ : ܫܵܠܡ̇ܝܼܢ . ܘܐܸܡ݂ܲܪܘ ܐܵܦ ܗܸܢܘܿܢ ܥܲܡܲܢ : ܕܝܵܠܕܲܬܼ ܐܲܠܵܗܵܐ ܗ̣̄ܝ ܒܬܼܘܼܠܬܼܵܐ ܩܲܕܝܼܫܬܼܵܐ : ܟܲܕܼ ܠܵܐ ܐܵܘܤܸܦ̣ܘ ܕܝܵܠܕܲܬܼ ܡܫܝܼܚܵܐ ܗ̣̄ܝ ܝܵܠܕܲܬܼ ܒܲܪܢܵܫܵܐ : ܐܲܝܟܼ ܕܐܵܡ̇ܪܝܼܢ ܗܵܠܹܝܢ ܕܵܘܲܝ̈ܵܐ ܕܫܵܠܡ̇ܝܼܢ ܠܢܸܤܛܘܿܪܝܼܣ . ܐܸܠܵܐ ܐܸܡ݂ܲܪܘ ܓܲܠܝܵܐܝܼܬܼ : ܕܚܲܕܼ ܐܝܼܬܼܵܘܗܝ ܡܫܝܼܚܵܐ ܘܲܒܼܪܵܐ ܘܡܵܪܝܵܐ . ܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ : ܩܕܼܵܡ ܟܠܗܘܿܢ ܥܵܠܡܹ̈ܐ ܐܸܬܼܠܸܕܸܼ . ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ . ܒܙܲܒܼ̈ܢܹܐ ܕܹܝܢ ܐ̄ܚܪ̈ܵܝܹܐ : ܗ̤ܘ ܟܲܕܼ ܗ̤ܘ ܒܲܒܼܤܲܪ ܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܘܠܹܗ ܟܲܕܼ ܠܹܗ ܐܵܡ̇ܪܝܼܢ ܕܐܝܼܬܼܵܘܗܝ ܡܫܲܠܡܵܢܵܐ ܒܐܲܠܵܗܘܼܬܹܗ : ܘܲܡܫܲܠܡܵܢܵܐ ܒܐ̄ܢܵܫܘܼܬܹܗ . ܚܲܕܼ ܦܲܪܨܘܿܦܵܐ ܡܵܘܕܹܝܢ ܕܐܝܼܬܼܵܘܗܝ : ܟܲܕܼ ܠܵܐ ܡܦܲܪܫܝܼܢ ܒܡܸܕܸܡ : ܠܲܬܼܪܹܝܢ ܒܢܝܼ̈ܢ ܐܵܘ ܠܲܬܼܪܹܝܢ ܡܫܝܼ̈ܚܝܼܢ . ܐܸܢ ܐ̄ܢܵܫ ܗܵܟܹܝܠ ܛܵܠܹ̇ܡ ܠܗܘܿܢ : ܕܲܠܒܲܪ ܡ̣ܢ ܗܵܠܹܝܢ ܡܗܲܝܡܢܝܼܢ : ܠܵܠ ܢܲܫܪܹܗ . ܐܸܠܵܐ ܐܲܝܟܼ ܡܲܛܥܝܵܢܵܐ ܘܐܲܝܟܼ ܒܪܹܗ ܕܐܵܟܹ̇ܠ ܩܲܪܨܵܐ : ܠܒܲܪ ܢܸܫܬܿܕܸܐ : ܕܠܵܐ ܢܕܲܚܘܼܢ ܠܐܲܝܠܹܝܢ ܕܨܵܒܹ̇ܝܢ ܕܲܬܼܪܝܼܨܵܐܝܼܬܼ ܢܸܪܕܘܿܢ . ܘܐܢ ܗ̤ܘ ܕܲܟܼܬܼܝܼ̈ܒܼܵܬܼܵܐ ܢܲܝܬܿܘܿܢ ܐܲܝܟܼ ܕܡ̣ܢ ܦܲܪܨܘܿܦܵܐ ܕܐ̄ܢܵܫܵܐ ܪܵܘܡ̈ܒܹܐ : ܗܵܠܹܝܢ ܠܵܐ ܢܸܬܼܩܲܒ̈ܠܵܢ . ܚܕܼܵܐ ܓܹܝܪ ܙܒܲܢ ܐܵܘܕܝܼܘ ܠܗܘܿܢ ܒܲܟܼܬܼܵܒܼܵܐ ܗܲܝܡܵܢܘܼܬܼܗܘܿܢ : ܘܬܼܘܼܒܼ ܡܸܕܸܡ ܕܲܠܩܘܼܒܼܠܵܐ ܠܡܸܟܼܬܲܒܼ ܠܑܵ ܡܸܫܟܿܚܝܼܢ . ܫܸܠܡܲܬ̤ ܐܸܓܲܪܬܵܐ ܕܫܲܕܲܪ ܩܘܼܪܸܠܘܿܣ ܠܛܘܼܒܼܵܢܵܐ ܘܵܠܹ̇ܪܝܵܢܵܐ . pb. 563 ܠܝܼܒܹܝܠܘܿܣ ܕܐܸܬܼܝܼܗܸܒܼ ܠܪܹܫܵܐ ܕܐܲܦܸܤܩ̈ܘܿܦܹܐ ܩܘܼܪܸܠܘܿܣ : ܡ̣ܢ ܦܵܘܠܹܐ ܐܲܦܸܤܩܘܿܦܵܐ ܕܲܚܡܸܨ : ܕܐܸܬܲܕܲܪ ܡ̣ܢ ܝܘܿܚܲܢܵܢ . ܠܡܵܪܝ ܕܡܸܛܠ ܟܠܗܹܝܢ ܩܲܕܝܼܫܵܐ ܘܚܲܤܝܵܐ ܐܲܦܸܤܩܘܿܦܵܐ ܩܘܼܪܸܠܘܿܣ : ܦܵܘܠܘܿܣ . ܒܡܵܪܲܢ ܫܠܵܡ . ܕܵܚܠܲܝ̈ ܠܐܲܠܵܗܑܵܐ ܘܙܲܟܵܝܹ̈ܐ ܡܲܠܟܼܝ̈ܢ : ܟܲܕܼ ܡܚܵܘܹ̇ܝܢ ܐܲܟܼܝܼܦܘܼܬܼܵܐ ܘܲܫܩܵܠ ܛܲܥܬܵܐ : ܗܵܘ̇ ܕܡ̣ܢ ܠܥܸܠ ܩܢܹܝܢ ܠܘܵܬܼ ܐܲܝܠܹܝܢ ܕܐܝܼܬܲܝܗܘܿܢ ܒܫܘܼܥܒܵܕܼܗܘܿܢ : ܘܝܲܬܿܝܼܪܵܐܝܼܬܼ ܠܘܵܬܼ ܥܹ̈ܕܵܬܼܵܐ ܩܲܕܝܼ̈ܫܬܼܵܐ ܕܐܲܠܵܗܵܐ : ܘܲܠܘܵܬܼ ܗܲܝܡܵܢܘܼܬܼܵܐ ܬܪܝܼܨܬܵܐ ܘܫܲܪܝܼܪܬܵܐ ܘܲܕܼܟܼܝܼܬܼܵܐ : ܗܵܝ̇ ܕܡ̣ܢ ܐܲܒܼܵܝ̈ܗܘܿܢ ܩܲܒܸܠ̣ܘ . ܟܬܼܝܼ̈ܒܼܵܬܼܵܐ ܫܲܕܼܪܲܘ ܒܝܲܕܼ ܢܲܨܝܼܚܵܐ ܛܪܝܼܒܘܼܢܵܐ ܘܢܘܿܛܵܪܵܐ ܐܵܪܝܼܤܛܘܼܠܵܐܘܿܣ ܠܘܵܬܼ ܚܲܤܝܘܼܬܼܵܟܼ : ܘܲܠܘܵܬܼ ܚܲܤܝܵܐ ܘܩܲܕܝܼܫܵܐ ܐܲܦܸܤܩܘܿܦܵܐ ܝܘܿܚܲܢܵܢ : ܘܲܠܘܵܬܼ ܚܲܤܝܵܐ ܘܩܲܕܝܼܫܵܐ ܐܲܒܼܘܼܢ ܐܵܩܵܩ ܐܲܦܸܤܘܿܦܵܐ ܕܚܵܠܵܒܿ : ܕܦܵܩ̈ܕܵܢ ܕܟܲܕܼ ܡܸܬܼܘܲܥܕܝܢ ܐܢ̄ܬܿܘܿܢ : ܐܵܘ ܐܲܦܝܼ̈ܢ ܠܘܼܩܒܲܠ ܐܲܦܝ̈ܢ : ܐܵܘ ܒܪܸܥܝܵܢܵܐ ܫܲܠܡܵܐ : ܬܸܬܿܠܘܼܢ ܫܪܵܝܵܐ ܠܪ̈ܘܼܥܵܡܹܐ ܕܲܢܒܲܥ̣ܘ : ܒܲܝܢܵܬܼ ܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ ܐܲܝܠܹܝܢ ܕܒܲܐܦܸܤܘܿܣ ܐܸܬܼܟܲܢܲܫܘ ܘܒܲܝܢܵܬܲܢ ܕܝܼܠܲܢ . ܘܲܒܼܥܹ̈ܕܵܬܼܵܐ ܩܲܕܝܼ̈ܫܵܬܼܵܐ ܕܐܲܠܵܗܵܐ : ܫܲܝܢܵܐ ܗܵܘ̇ ܕܲܡܪܲܥܸܐ ܠܐܲܠܵܗܵܐ ܬܲܪܡܘܿܢ . ܘܲܬܼܛܠܘܼܢ ܠܲܫܓܼܘܼ̈ܫܹܝܐ ܕܗܵܘܹ̇ܝܢ ܐܲܡܝܼܢܵܐܝܼܬܼ ܒܥܹ̈ܕܵܬܼܵܐ ܩܲܕܝܼ̈ܫܵܬܼܵܐ ܕܐܲܠܵܗܵܐ : ܬܸܫܠܡܘܼܢ ܕܹܝܢ ܘܲܠܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܘܬܲܚܪܡܘܼܢ ܠܝܘܼܠܦܵܢܹܗ ܒܝܼܫܵܐ . pb. 564 ܟܲܕܼ ܗܵܟܹܝܠ ܩܲܒܸܠ̣ܘ ܟܬܼܝܼ̈ܒܼܵܬܼܵܐ ܗܵܠܹܝܢ ܕܕܸܚܠܲܬܼ ܐܲܠܵܗܵܐ ܘܲܕܼܪܸܚܡܲܬܼ ܠܲܡܫܝܼܚܵܐ : ܩܲܕܝܼܫܵܐ ܐܲܦܸܤܩܘܿܦܵܐ ܚܘܿܚܲܢܵܢ ܗܵܘ̇ ܕܐܲܡܝܼܪ ܡ̣ܢ ܠܥܸܠ : ܘܩܲܕܝܼܫܵܐ ܐܲܦܸܤܩܘܿܦܵܐ ܐܵܩܵܩ : ܘܐܸܬܼܚܲܫܲܒܼܘ ܕܤܲܓܝܼ̈ܐܵܬܼܵܐ ܐܝܼܬܼ ܕܲܤܢܝܼ̈ܩܵܢ ܥܲܠ ܦܸܓܼܥܟܼܘܿܢ ܕܐܲܦܝܼ̈ܢ ܠܘܼܩܒܲܠ ܐܲܦܝܼ̈ܢ : ܡܸܛܠ ܕܠܵܐ ܙܲܒܼܢܵܐ ܤܲܓܝܼܐܵܐ ܢܸܥܒܲܪ ܒܬܼܘܼܗܵܝܵܐ : ܫܲܕܪܘܼܢܝ ܠܘܵܬܼ ܚܲܤܝܘܼܬܼܵܟܼ : ܕܐܸܬܼܪܲܢܸܐ ܥܲܡ ܩܲܕܝܼܫܘܼܬܼܵܟܼ : ܕܒܲܐܝܢܵܐ ܙܢܵܐ ܙܵܕܹܩ ܗܵܠܹܝܢ ܕܫܲܝܢܵܐ ܙܗܝܼܪܵܐܝܼܬܼ ܢܸܬܼܦܲܪ̈ܢܤܵܢ : ܘܲܠܗܵܢܵܐ ܤܘܼܥܪܵܢܵܐ ܡܝܲܬܿܪܵܐ : ܫܘܼܠܵܡܵܐ ܕܚܵܫܲܚ ܘܡܵܘܬܲܪ ܡܤܝܼܡ . ܟܲܕܼ ܗܵܟܹܝܠ ܐܸܬܹ̇̄ܝܬܼ ܘܦܸܓܼ̇ܥܹܬܼ ܘܡܲܠ̇ܠܹܬܼ : ܐܸܫ̇ܟ̇ܚܹܬܼ ܠܚܲܤܝܘܼܬܼܵܟܼ ܕܲܡܥܲܬܿܕܼܵܐ ܢܝܼܚܵܐܝܼܬܼ ܘܲܡܫܲܝܢܵܐܝܼܬܼ ܘܐܲܝܟܼ ܡܵܐ ܕܲܦܐܸܐ ܠܟܼܵܗ̈ܢܹܐ : ܠܲܡܦܲܪܢܸܤܘܼ ܤܘܼܥܪܵܢܵܐ ܗܵܢܵܐ . ܐܵܦ ܕܹܝܢ ܟܬܼܵܒܼܵܐ ܝܸܗ̇ܒܹܿܬܼ ܠܩܲܕܝܼܫܘܼܬܼܵܟܼ ܕܡܲܟܼܪܸܙ ܗܲܝܡܵܢܘܼܬܼܵܐ : ܗܵܝ̇ ܕܡ̣ܢ ܐܲܒܼܵܗ̈ܬܼܵܐ ܩܲܒܸܠܢܲܢ : ܬܪܝܼܨܵܬܵܐ : ܘܲܕܼܠܵܐ ܛܘܼܠܫܵܐ . ܗܵܘ̇ ܕܪܹܫܝܵܐ ܐܝܼܬܼܵܘܗܝ ܗ̄ܘ̣ܵܐ : ܘܲܕܼܫܵܘܹ̇ܐ ܠܥܲܡܠܵܐ ܘܲܠܨܲܝܼܦܘܼܬܼܵܐ . ܡܸܛܠ ܕܹܝܢ ܕܙܵܕܹܩ ܗ̄ܘ̣ܵܐ ܕܐܵܦ ܗܵܠܹܝܢ ܕܥܲܠ ܢܸܤܛܘܿܪܝܼܣ ܢܸܤ̈ܒܼܵܢ ܦܤܵܩܵܐ : ܗܵܘ̇ ܕܡ̣ܢ ܠܥܸܠ ܫ̣ܦܲܪ ܠܲܢ : ܥܵܒܹ̇ܕܼ ܐ̄ܢܵܐ ܟܲܕܼ ܩܲܪܝܼܒܼ ܐ̄ܢܵܐ ܠܘܵܬܼ ܚܲܤܝܘܼܬܼܵܟܼ ܕܩܲܪܝܼܒܼܵܐ : ܟܬܼܵܒܼܵܐ ܗܵܢܵܐ . ܒܝܲܕܼ ܗܵܘ̇ ܕܡܵܘܕܸܐ ܐ̄ܢܵܐ : ܕܲܡܩܲܒܿܠܝܼܢܲܢ ܠܟܼܝܼܪܵܛܘܿܢܝܼܵܐ ܕܚܲܤܝܵܐ ܘܩܲܕܝܼܫܵܐ ܡܲܟܤܝܼܡܵܢܘܿܣ . ܘܲܠܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܗܵܘ̇ ܕܡ̣ܢ ܩܕܼܝܼܡ ܗܘ̤ܵܐ ܒܩܘܼܤܛܲܢܛܝܼܢܵܦܘܿܠܝܼܣ ܫܵܠܡ̇ܝܼܢܲܢ . ܘܡܲܚܪܡܝܼܢܲܢ ܠܐܲܝܠܹܝܢ ܕܒܲܡܢܵܬܼܵܐ ܕܡܲܠܦܵܢܘܼܬܼܵܐ : ܪܲܫܝܼܥܵܐܝܼܬܼ ܐܲܡܝܼܪܵܢ ܠܹܗ . ܘܚܲܕܼܝܵܐܝܼܬܼ ܡܩܲܒܿܠܝܼܢܲܢ ܠܫܵܘܬܵܦܘܼܬܼܵܐ ܕܟܼܝܼܬܼܵܐ ܘܫܲܪܝܼܪܬܵܐ ܕܲܠܘܵܬܼܟܼܘܿܢ : ܐܲܝܟܼ ܡܝܵܤܵܐ ܕܐܸܬܼܝܗܸܒܼ ܠܕܼܸܚܠܲܬܼ ܐܲܠܵܗܵܐ ܕܒܼܵܟܼ ܡܸܢܲܢ : pb. 565 ܡܸܛܠ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܗܵܘ̇ ܕܐܵܦ ܫܲܒܲܚܬܿ : ܘܐܲܝܟܼ ܗܲܝܡܵܢܘܼܬܼܵܐ ܕܝܼܠܵܟܼ ܩܲܒܸܿܠܬܹܗ : ܕܗܵܘ̇ ܕܐܵܦ ܦܸܚܡܵܐ ܕܝܼܠܹܗ ܤܝܼܡ ܒܲܟܼܬܼܵܒܼܵܐ ܗܵܢܵܐ . ܘܲܒܼܗܵܕܹܐ ܫܵܘܬܵܦܘܼܬܼܵܐ ܕܟܼܝܼܬܼܵܐ : ܫܪܵܝܵܐ ܝܵܗ̇ܒܝܼܢ ܚ̄ܢܲܢ : ܠܟܼܠܗܹܝܢ ܐܲܝܠܹܝܢ ܕܒܲܡܨܲܥܬܼܵܐ ܡ̣ܢ ܬܪ̈ܲܝܗܘܿܢ ܓܲܒܼ̈ܐ ܐܲܝܟܼ ܕܒܲܫܓܼܫܝܵܐ ܗ̤ܘܲܝ̈ . ܘܥܵܛܦܝܼܢܲܢ ܒܛܲܝܒܿܘܼܬܼܵܐ ܕܐܲܠܵܗܵܐ : ܠܘܵܬܼ ܫܲܝܢܵܐ ܩܲܕܝܼܡܵܝܵܐ ܕܥܹ̈ܕܵܬܼܵܐ . ܐܸܓܲܪܬܵܐ ܕܡܵܪܝ ܝܘܿܚܲܢܢ ܕܐܲܢܛܝܘܿܟܼ ܕܲܠܘܵܬܼ ܡܵܪܝ ܩܘܼܪܸܠܘܿܣ ܏ ܕܐܵܠܹܟܼܤܲܢܕܪܝܼܵܐ . ܠܚܲܤܝܵܐ ܘܪܵܚܹܡ ܐܲܠܵܗܵܐ ܐܲܦܸܤܦܘܿܦܵܐ ܩܘܼܪܸܠܘܿܣ : ܝܘܿܚܲܢܵܢ ܒܡܵܪܲܢ ܫܠܵܡ . ܩܕܵܡ ܙܲܒܼܢܵܐ : ܡ̣ܢ ܦܘܼܩܕܵܢܵܐ ܕܕܲܚ̈ܠܲܝ ܐܲܠܵܗܵܐ ܡܲܠܟܼܝ̈ܢ ܐܸܬܼܦܩܸܕܼܸ : ܕܤܘܼܢܗܵܕܘܿܣ ܕܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ ܒܐܲܦܸܤܘܿܣ ܡܸܛܪܵܦܘܿܠܝܼܣ ܬܸܬܼܟܲܢܲܫ : ܡܸܛܠ ܤܘܼܥܪ̈ܵܢܹܐ ܥܹܕܬܵܢܵܝܹ̈ܐ ܘܗܲܝܡܵܢܘܼܬܼܵܐ ܬܪܝܼܨܬܵܐ . ܟܲܕܼ ܕܹܝܢ ܐܸܬܼܘܲܥܲܕܼܢܲܢ ܐܵܦ ܚܢܲܢ ܠܲܡܕܼܝܼܢ̄ܬܼܵܐ ܗܵܝ̇ ܕܐܸܬܼܥܲܗܕܲܬ̤ : ܘܲܥܛܲܦܢܲܢ ܟܲܕܼ ܠܵܐ ܦܓܲܥܢ ܚ̄ܢܲܢ ܒܹܿܚܕܼܵܕܹ̈ܐ . ܝܲܐܝܼܪܬܵܐ ܗ̣̄ܝ ܕܹܝܢ : ܕܲܠܥܸܠ̈ܠܵܬܼܵܐ ܕܦܵܠܓ̈ܘܼܬܼܵܐ ܒܙܲܒܼܢܵܐ ܕܫܲܝܢܵܐ ܠܡܹܐܡܲܪ . ܐܸܤܬܲܕܲܡ ܕܹܝܢ ܠܘܵܬܼ ܦܵܠܓ̈ܘܼܬܼܵܐ ܥܹ̈ܕܵܬܼܵܐ ܡ̣ܢ ܗܵܕܹܐ : ܡܸܛܠ ܕܙܵܕܹܩ ܗ̄ܘ̣ܵܐ ܕܗܵܕܹܐ ܝܲܬܼܝܼܪܵܐܝܼܬܼ ܠܡܹܐܨܲܦ ܠܟܼܠ ܐ̄ܢܵܫ : pb. 566 ܕܐܲܝܟܲܢܵܐ ܢܹܐܬܼ̈ܝܵܢ ܠܐܵܘܝܘܼܬܼܵܐ : ܟܲܕܼ ܡܸܬܿܬܿܪܝܼܡܵܐ ܡ̣ܢ ܡܨܲܥܬܼܵܐ ܟܠܵܗ̇ ܦܵܠܓܘܼܬܼܵܐ . ܐܵܦ ܕܵܚ̈ܠܲܝ ܠܐܲܠܵܗܵܐ ܘܪ̈ܵܚܡܲܝ ܠܲܡܫܝܼܚܵܐ ܡܲܠܟܹ̈ܐ ܗ̤ܝ ܗܵܕܹܐ ܕܬܸܗܘܸܐ ܦܩܲܕܼܘ : ܕܢܲܝܬܸܐ ܠܲܚܕܼܵܝܘܼܬܼܵܐ ܠܥܹ̈ܕܵܬܹܗ ܕܲܡܫܝܼܚܵܐ . ܘܡܸܛܠܵܬܼܵܗ̇ ܕܝܼܠܵܗ̇ ܕܗܵܕܹܐ ܫܲܕܼܪܘ ܠܡܵܪܝ ܬܡܝܼܗܵܐ ܘܢܲܨܝܼܚܵܐ ܛܪܝܼܒܘܼܬܼܵܐ ܐܵܪܝܼܤܛܘܼܠܵܐܘܿܣ : ܕܢܲܝܬܸܐ ܟܬܼܝܼ݁̈ܒܼܵܬܼܗܘܿܢ ܡܗܲܝܡ̈ܢܵܬܼܵܐ ܕܦܵܩ̈ܕܵܢ : ܕܢܸܚܕܼܵܐ ܡ̣ܢ ܟܲܕܼܘܼ ܢܸܬܼܪܲܥܸܐ : ܘܲܢܪܝܼܡ ܠܟܸܫ̈ܠܹܐ ܡ̣ܢ ܡܨܲܥܬܼܵܐ : ܘܲܢܪܲܝܲܚ ܠܟܼܠܗܹܝܢ ܕܠܘܼܚܵܐ ܘܲܠܟܼܠܵܠܵܗ̇ ܥܵܩܬܼܵܐ . ܚܢܲܢ ܕܹܝܢ ܟܲܕܼ ܡܸܬܼܥܢܹܝܢ ܚ̄ܢܲܢ ܠܲܟܼܬܼܝܼ̈ܒܼܵܬܼܵܐ ܡܗܲܝ̈ܡܢܵܬܼܵܐ : ܘܡܸܚܕܼܵܐ ܘܒܲܪ ܫܥܬܹܗ ܫܲܕܲܪܢܲܢ : ܠܡܵܪܝ ܩܲܕܼܝܼܫ ܒܟܼܠ ܪܵܚܹ̇ܡ ܐܲܠܵܗܵܐ ܐܲܦܸܤܩܘܿܦܵܐ ܦܵܘܠܘܿܣ : ܟܲܕܼ ܫܸܦܪܲܬ̤ ܗܵܕܹܐ : ܐܵܦ ܠܩܲܕܝܼܫܵܐ ܚܲܤܝܵܐ ܐܲܒܼܘܼܢ ܐܵܩܵܩ : ܘܲܠܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ ܕܲܠܘܵܬܲܢ . ܚܠܵܦ ܕܹܝܢ ܙܗܝܼܪܘܼܬܼܵܐ ܤܲܓܝܼܐܬܼܵܐ ܗܵܕܹܐ ܥܒܲܕܼܢܲܢ : ܥܲܠ ܕܠܵܐ ܐܸܫܟܲܚܢܲܢ ܕܢܸܬܼܘܲܥܲܕܼ ܠܘܵܬܼ ܚܕܼܵܕܹ̈ܐ : ܘܐܲܝܠܹܝܢ ܕܐܸܬܼܦܩܸܕܼ ܡ̣ܢ ܕܵܚ̈ܠܲܝ ܠܐܲܠܵܗܵܐ ܡܲܠܟܲܝ̈ܢ : ܐܲܦܝܼ̈ܢ ܠܘܼܩܒܲܠ ܐܲܦܝܼ̈ܢ ܠܘܵܬܼ ܫܘܼܠܵܡܵܐ ܢܲܝܬܸܐ . ܟܲܕܼ ܦܲܩܸܕܼܢܵܝܗܝ : ܕܒܼܕܼܘܼܟܿܬܲܢ ܘܲܚܠܵܦܲܝܢ ܘܲܒܼܦܲܪܨܘܿܦܵܐ ܕܝܼܠܲܢ : ܢܦܲܪܢܸܣ ܗܵܠܹܝܢ ܕܫܲܝܢܵܐ . ܗܵܝ̇ ܕܐܝܼܬܹܝܗ̇ : ܩܕܼܵܡ ܟܠܡܸܕܸܡ . ܡܸܬܸܠ ܕܹܝܢ ܠܕܵܚܠܲܬܸ ܐܲܠܵܗܵܐ ܕܒܼܵܟܼ : ܤܝܵܡܵܐ ܐܲܝܢܵܐ ܕܡܸܢܲܢ ܫܲܘܝܵܐܝܼܬܼ ܗܘ̤ܵܐ ܡܸܛܠ ܡܸܬܼܒܲܪܢܵܫܢܘܼܬܼܵܐ ܕܡܵܪ̈ܲܢ ܝܼܫܘܿܥ ܡܫܝܼܚܵܐ : ܗܵܘ̇ ܕܫܲܕܲܪܢܲܢ ܠܕܸܚܠܲܬܼ ܐܠܵܗܵܐ ܕܒܼܵܟܼ : ܒܝܲܕܼ ܪܵܚܹ̇ܡ ܐܲܠܵܗܵܐ ܓܲܒܼܪܵܐ ܗܵܘ̇ ܕܐܸܬܼܥܲܗܲܕܼܢ ܡ̣ܢ ܠܥܸܠ : ܕܐܝܼܬܼܵܘܗܝ ܗܵܢܵܐ . ܡܸܛܠ ܕܹܝܢ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ : ܕܐܲܝܟܲܢ ܡܸܬܼܪܲܥܹܝܢܲܢ pb. 567 ܘܐܵܡ̇ܪܝܼܢܲܢ : ܘܥܲܠ ܙܢܵܐ ܕܡܸܬܼܒܲܪܢܫܵܢܘܼܬܹܗ ܕܝܼܚܝܼܕܼܷܵܝܵܐ ܒܪܹܗ ܕܐܲܠܵܗܵܐ : ܐܵܠܵܨܵܐܝܼܬܼ ܠܵܘ ܒܲܡܢܵܬܼܵܐ ܕܬܼܵܘܤܲܦܬܼܵܐ : ܐܸܠܵܐ ܒܐܵܕܼܫܹ̈ܐ ܕܫܘܼܪܵܪܵܐ : ܐܲܝܟܼ ܕܡ̣ܢ ܠܥܸܠ ܡ̣ܢ ܟܬܼܵܒܹ̈ܐ ܩܲܕܝܼܫܹ̈ܐ : ܘܡ̣ܢ ܡܲܫܠܡܵܢܘܼܬܼܵܐ ܕܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܩܲܒܸܿܠܢܲܢ ܘܲܠܒܲܟܼܢܲܢ : ܒܟܲܪ̈ܝܵܬܼܵܐ ܐܸܡ̇ܪܝܼܢܲܢ : ܟܲܕܼ ܠܵܐ ܡܵܘܤܦܝܼܢ ܚ̄ܢܲܢ ܟܠ ܟܠܹܗ ܡܸܕܸܡ : ܒܗܲܝܡܵܢܘܼܬܼܵܐ ܕܐܸܬܿܬܿܤܝܼܡܲܬ̤ ܡ̣ܢ ܐܲܒܼܵܗ̈ܬܼܵܐ ܩܲܕܝܼ̈ܫܹܿܐ ܕܲܒܼܢܝܼܩܝܼܵܐ . ܐܲܝܟܼ ܓܹܝܪ ܕܩܕܸܡܢ ܐܸܡܲܪܢ : ܠܘܵܬܼ ܟܠܵܗ̇ ܝܑܼܕܲܥܬܼܵܐ ܕܕܸܚܠܲܬܼ ܐܲܠܵܗܵܐ ܤܵܦ̇ܩܵܐ : ܘܲܠܟܼܠܹܗ ܝܘܼܠܦܵܢܵܐ ܒܝܼܫܵܐ ܕܗܲܪ̈ܵܛܝܼܩܘܿ ܡܒܲܛܠܵܐ . ܐܵܡܪܝܼܢ ܚ̄ܢܲܢ ܕܹܝܢ : ܟܲܕܼ ܦܵܤ̇ܥܝܼܢܲܢ ܥܲܠ ܠܵܐ ܡܸܬܿܕܲܪ̈ܟܵܢܝܵܬܼܵܐ : ܐܸܠܵܐ ܒܬܼܵܘܕܝܼܬܼܵܐ ܕܲܡܚܝܼܠܘܼܬܲܢ : ܐܵܚ̇ܕܝܼܢܲܢ ܒܐܲܦܲܝ̈ ܗܵܠܹܝܢ ܕܒܼܵܥܹ̇ܝܢ ܠܡܹܐܬܼܵܐ ܥܠܲܝܢ : ܒܗܵܠܹܝܢ ܕܡܸܢܼܚܲܫܲܒܼܝܼܢ ܚ̄ܢܲܢ : ܕܲܡ̈ܥܲܠܝܵܢ ܡ̣ܢ ܒܢܲܝ̈ ܐ̄ܢܵܫܵܐ . ܡܵܘܕܝܼܢܲܢ ܗܵܟܹܝܠ ܠܡܵܪܲܢ ܝܼܫܘܿܥ ܡܫܝܼܚܵܐ : ܒܪܹܗ ܕܐܲܠܵܗܵܐ ܝܑܼܚܝܼܕܼܵܝܵܐ : ܐܲܠܵܗܵܐ ܡܫܲܠܡܵܢܵܐ : ܘܒܲܪ ܐܲܢܵܫܵܐ ܡܫܲܠܡܵܢܵܐ ܡ̣ܢ ܢܲܦܫܵܐ ܡܠܝܼܠܬܼܵܐ ܘܦܲܓܼܪܵܐ . ܕܡ̣ܢ ܩܕܼܵܡ ܥܵܠܡܹ̈ܐ ܡ̇ܢ ܐܸܬܼܝܼܠܸܕܼ ܡ̣ܢ ܐܲܒܼܵܐ ܒܐܲܠܵܗܘܼܬܹܗ : ܒܫܘܼܠܵܡܵܐ ܕܹܝܢ ܕܝܵܘ̈ܡܵܬܼܵܐ : ܗ̤ܘ ܟܲܕܼ ܗ̤ܘ ܡܸܛܠܵܬܲܢ ܘܡܸܛܠ ܦܘܼܪܩܵܢܲܢ : ܡ̣ܢ ܡܲܪܝܲܡ ܒܬܼܘܼܬܼܵܐ ܒܐ̄ܢܵܫܘܬܹܗ . ܒܲܪ ܟܝܵܢܹܗ ܕܐܲܒܼܵܐ ܒܐܲܠܵܗܘܼܬܹܗ : ܘܒܲܪ ܟܝܵܢܲܢ ܕܝܼܠܲܢ ܒܐ̄ܢܵܫܘܼܬܹܗ . ܚܕܼܵܝܘܼܬܼܵܐ ܓܹܝܪ ܗܘ̤ܵܬܼ : ܕܲܬܼܪܹܝܢ ܟܝܵܢܹ̈ܐ . ܘܥܲܠ ܗܵܕܹܐ : ܚܲܕܼ ܡܫܝܼܚܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ ܡܵܘܕܼܝܢܲܢ . ܐܲܝܟܼ ܤܘܼܟܵܠܵܐ ܗܵܟܹܝܠ ܕܲܚܕܼܵܝܘܼܬܼܵܐ ܗܵܕܹܐ ܕܠܵܐ ܒܘܼܠܒܵܠܵܐ : ܡܵܘܕܝܼܢܲܢ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ ܝܵܠܕܲܬܼ ܐܲܠܵܗܵܐ : ܥܲܠ ܕܐܠܵܗܵܐ ܡܸܠܬܼܵܐ ܐܸܬܼܓܲܫܲܡ ܘܐܸܬܼܒܲܪܢܲܫ : ܘܡܸܢܹܗ pb. 568 ܕܒܲܛܢܵܐ ܚܲܝܼܕܼ ܠܹܗ ܠܗܲܝܟܼܠܵܐ ܕܐܸܬܼܢܤܸܒܼ ܡܸܢܵܗ̇ . ܠܩܵܠܹ̈ܐ ܕܹܝܢ ܕܡܸܛܠ ܡܵܪܲܢ ܕܲܫܠܝܼܚܹ̈ܐ ܘܲܡܤܲܒܿܪ̈ܵܢܹܐ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܡܡܲܠܠܲܝ̈ ܐܲܠܵܥܵܝ̈ܬܼܵܐ : ܕܡܸܢܗܘܿܢ ܥܒܲܕܼܘ ܕܓܼܵܘܵܐ : ܐܲܝܟܼ ܕܲܠܚܲܕܼ ܦܲܪܨܘܿܦܵܐ : ܠܡܸܢܗܘܿܢ ܕܹܝܢ ܦܪܲܫ̣ܘ : ܐܲܝܟܼ ܕܠܲܬܼܪܹܝܢ ܟܝܵܢܹ̈ܐ : ܘܗܵܠܹܝܢ ܡ̇ܢ ܕܦܲܐ̈ܝܵܢ ܠܐܲܠܵܗܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܗܵܠܹܝܢ ܕܹܝܢ ܡܲܟܿܝܼ̈ܟܼܵܬܼܵܐ : ܠܐ̄ܢܵܫܘܼܬܹܗ ܐܲܫܠܸܡ̣ܘ . ܕܡܵܐ ܕܐܸܬܼܩܲܒܲܠ ܗܵܢܵܐ : ܫܸܠܡܲܬ̤ . ܕܡܸܛܠ ܕܢܸܬܿܬܿܪܝܼܡ ܟܠܹܗ ܚܸܪܝܵܢܵܐ : ܘܫܲܝܢܵܐ ܬܹܒܹܝܠܵܝܵܐ ܢܸܫܪܸܐ ܒܥܹ̈ܕܵܬܼܵܐ ܩܲܕܝܼ̈ܫܵܬܼܵܐ : ܘܲܕܼܢܸܬܿܬܿܪܝܼܡܘܼܢ ܡ̣ܢ ܡܨܲܥܬܼܵܐ ܟܸܫ̈ܠܹܐ ܕܲܢܒܲܥ̣ܘ : ܢܩܲܒܸܠ ܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܗܵܘ̇ ܕܡ̣ܢ ܩܕܝܼܡ ܗܘ̤ܵܐ ܐܲܦܸܤܩܘܿܦܵܐ ܒܩܘܼܤܛܲܢܛܝܼܢܵܦܘܿܠܝܼܣ : ܟܲܕܼ ܡܲܚܪܡܝܼܢܲܢ ܩܵܠܵܘ̈ܗܝ ܒܝܼ̈ܫܹܐ ܘܛܲܢ̈ܦܹܐ : ܒܗܵܝ̇ ܕܥܹ̈ܕܬܼܵܐ ܩܲܕܝܼ̈ܫܬܼܵܐ ܕܲܠܘܵܬܲܢ : ܗܲܝܡܵܢܘܼܬܼܵܐ ܬܪܝܼܨܬܵܐ ܘܲܚܠܝܼܡܬܼܵܐ ܩܲܢ̈ܝܵܢ . ܘܗܵܕܹܐ ܡܵܛܪ̈ܵܢ ܘܡܲܫ̈ܠܡܵܢ ܠܥܲܡ̈ܡܹܐ : ܐܲܝܟܼ ܕܐܵܦ ܚܲܤܝܘܼܬܼܵܟܼ ܕܝܼܠܵܟܼܫ ܫܵܠܡ̇ܝܼܢܲܢ ܕܹܝܢ : ܘܲܠܟܼܝܼܪܵܛܘܿܢܝܼܵܐ ܕܚܲܤܝܵܬ ܘܕܼܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܟܲܟܤܝܼܡܵܢܘܿܣ : ܕܥܹܕܬܵܐ ܩܲܕܝܼܫܬܼܵܐ ܕܐܲܠܵܗܵܐ ܕܩܘܼܤܛܲܢܝܼܢܵܦܘܿܠܝܼܣ . ܘܲܒܼܢܲܝ̈ ܫܵܘܬܵܦܘܼܬܼܵܐ ܐܝܼܬܲܝܢ : ܕܟܼܠܗܘܿܢ ܐܲܝܠܹܝܢ ܕܐܝܼܬܼ ܒܟܼܠܵܗ̇ ܬܹܒܹܝܠ : ܕܵܚܲܝ̈ ܠܐܲܠܵܗܵܐ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܡܘܼܡܲܠ ܐܲܚܝܼܕܝܼܢ ܘܢܵܛ̇ܪܝܼܢ . ܗ̤ܘܲܝܬܿ ܚܠܝܼܡ ܘܲܡܨܲܠܸܐ ܥܠܲܝܢ : ܡܵܪܝ ܕܵܚܹ̇ܠ ܠܐܲܠܵܗܵܐ ܘܚܲܤܝܵܐ : ܐܲܚܘܼܢ ܫܲܪܝܼܪܵܐ . pb. 569 ܐܸܓܲܪܬܵܐ ܕܛܘܼܒܼܵܢܵܐ ܩܘܼܪܸܠܘܿܣ ܠܘܵܬܹܗ ܓܝܘܿܚܲܢܵܢ ܕܐܲܢܛܝܘܿܟܼܝܵܐ . ܠܡܵܪܝ ܐܲܚܘܼܢ ܚܲܒܿܝܼܒܼܵܐ ܘܒܲܪ ܬܸܫܡܸܫܬܲܢ ܝܘܿܚܲܢܵܢ : ܩܘܼܪܸܠܘܿܣ ܒܡܵܪܲܢ ܫܠܵܡ . ܢܸܚܕܘܿܢ ܫܡܲܝܵܐ : ܘܐܲܪܥܵܐ ܬܕܘܼܨ . ܐܸܬܬܿܪܲܥ ܓܹܝܪ ܤܝܵܓܼܵܐ ܕܒܲܡܨܲܥܬܼܵܐ : ܘܐܸܬܼܒܲܛܲܠ ܗܵܘ̇ ܡܵܐ ܕܲܡܥܝܼܩ ܗ̄ܘ̣ܵܐ . ܘܲܙܢܵܐ ܕܟܼܠܵܗ̇ ܦܠܝܼܓܼܘܼܬܼܵܐ ܐܸܬܿܬܿܪܝܼܡ : ܟܲܕܼ ܦܵܪܘܿܩܵܐ ܕܟܼܠ ܡܫܝܼܚܵܐ ܝܲܗ̣̄ܒܼ ܫܲܝܢܵܐ ܠܥܹ̈ܕܵܬܹܗ . ܙܲܡܸܢ̣ܘ ܠܲܢ ܕܹܝܢ ܠܘܵܬܼ ܗܵܕܹܐ : ܘܲܡܗܲܝ̈ܡܢܹܐ ܘܪ̈ܲܚܡܲܝ ܐܲܠܵܗܵܐ ܡܲܠܟܹ̈ܐ : ܗܵܢܘܿܢ ܕܐܝܼܬܲܝܗܘܿܢ ܛܲܢܵܢܹ̈ܐ ܚܠܝܼ̈ܨܐ ܕܗܲܝܡܵܢܘܼܬܼܵܐ ܕܐܲܒܼܵܗܲܝ̈ܗܘܿܢ . ܘܚܲܬܼܝܼܬܼܵܐܝܼܬܼ ܡ̇ܢ : ܕܠܵܐ ܙܘܼܥܙܵܥܵܐ ܠܗܲܝܡܵܢܘܼܬܼܵܐ ܬܪܝܼܨܬܵܐ : ܒܢܲܦ̈ܫܵܬܼܗܘܿܢ ܢܵܛ̇ܪܝܼܢ ܕܲܗܘ̤ܵܘ ܩܢܹܝܢ ܫܘܼܡܵܗܵܐ ܕܬܸܫܒܿܘܿܚܬܼܵܐ ܠܥܵܠܲܡ : ܟܲܕܼ ܠܡܲܠܟܿܘܼܬܼܗܘܿܢ ܡܚܵܘܹ̇ܝܢ ܡܢܲܨܲܚܬܼܵܐ . ܠܗܵܠܹܝܢ ܕܐܵܦ ܡܵܪܝܵܐ ܕܚܲܝ̈ܠܵܘܼܬܼܵܐ : ܒܐܝܼܕܼܵܐ ܥܲܬܝܼܪܬܵܐ ܡܦܲܠܸܓܼ ܛܵܒܼ̈ܬܼܵܐ . ܘܝܵܗܹ̇ܒܼ ܠܗܘܿܢ ܡ̇ܢ : ܕܢܹܐܚܕܘܼܢ ܠܐܲܝܠܹܝܢ ܕܩܵܝ̇ܡܝܼܢ ܠܘܼܩܒܲܠܗܘܿܢ : ܡܫܲܟܸܿܢ ܠܗܘܿܢ ܕܹܝܢ ܘܙܵܟܼܘܼܬܼܵܐ . ܠܵܐ ܓܹܝܪ ܡܕܲܓܸܠ ܟܲܕܼ ܐܵܡ݂ܲܪ : ܕܚܲ ܐ̄ܢܵܐ ܐܵܡܲ݁ܪ ܡܵܪܝܵܐ : ܕܠܲܡܫܲܒܿܚܵܢܲܝ̈ ܐܹܫܲܒܲܚ . ܟܲܕܼ ܐܸܬܼ݂ܵܐ ܗܵܟܹܝܠ ܠܐܵܠܹܟܼܤܲܢܕܪܝܼܵܐ : ܪܵܚܹ̇ܡ ܐܲܠܵܗܵܐ ܒܲܪ ܬܸܫܡܸܫܬܲܢ ܐܲܚܘܼܢ ܡܵܪܝ ܦܵܘܠܹܐ ܐܲܦܸܤܩܘܿܦܵܐ : ܚܲܕܼܘܼܬܼܵܐ ܐܸܬܼܡܠܝܼܢܲܢ : ܘܛܵܒܼ pb. 570 ܙܵܕܼܩܵܐܝܼܬܼ : ܐܲܝܟܼ ܡ̇ܢ ܕܓܲܒܼܪܵܐ ܕܐܲܝܟܼ ܗܵܢܵܐ ܗܘ̤ܵܐ ܡܸܨܥܵܝܵܐ : ܘܩܲܒܸܿܠ̣ ܥܠܵܘܗܝ ܕܢܸܬܼܩܲܪܲܒܼ ܠܥܲܡܠܹ̈ܐ ܕܲܩܫܹܝܢ ܡ̣ܢ ܚܲܝܠܹܗ : ܡܸܛܠ ܕܠܲܝܤܵܡܵܐ ܕܐܵܟܹ̇ܠ ܩܲܪܨܵܐ ܢܸܙܟܸܿܐ : ܘܠܲܐܝܠܹܝܢ ܕܐܸܬܼܦܲܠܲܓܼܘ ܠܘܵܬܼ ܚܕܼܵܕܹ̈ܐ ܢܩܲܪܸܒܼ : ܟܲܕܼ ܡܪܝܼܡ ܠܟܸܫ̈ܠܹܐ ܕܲܫܕܹܝܢ ܒܲܡܨܲܥܬܼܵܐ : ܒܐܵܘܝܘܼܬܼܵܐ ܘܲܫܠܵܡܵܐ ܢܟܲܠܸܠ ܠܥܹ̈ܕܵܬܼܵܐ ܕܲܠܘܵܬܼܟܼܘܿܢ ܘܲܠܘܵܬܲܢ . ܠܲܙܢܵܐ ܡ̇ܢ ܓܹܝܪ ܗܵܘ̇ ܕܡܸܛܠܵܬܹܗ ܐܸܬܼܦܲܠܲܓܼ : ܝܲܬܿܝܼܪܘܼܬܼܵܐ ܗ̣̄ܝ ܠܡܹܐܡܲܪ : ܤܵܒܲܪ ܐ̄ܢܵܐ ܕܹܝܢ ܕܙܵܕܹܩ : ܕܗܵܠܹܝܢ ܕܦܲܐ̈̄ܝܵܢ ܠܙܲܒܼܢܵܐ ܕܲܫܠܵܡܵܐ ܠܡܸܬܼܪܲܥܵܝܘܼ ܘܲܠܡܹܐܡܲܪ . ܚܕܲܝܢ ܚ̄ܢܲܢ ܗܵܟܹܝܠ ܒܦܸܓܼܥܹܗ ܕܪܵܚܹ̇ܡ ܐܲܠܵܗܵܐ : ܓܲܒܼܪܵܐ ܗܵܘ̇ ܕܡ̣ܢ ܠܥܸܠ ܐܲܥܗܸܕܼܢܲܢ . ܗܵܘ̇ ܕܲܟܼܒܲܪ ܤ̣ܒܲܪ ܠܹܗ : ܕܐܵܓܼܘܿܢܵܐ ܤܲܓܝܼܐܵܐ ܗܵܘܹ̇ܐ ܠܹܗ ܕܲܢܦܝܼܣ ܠܲܢ : ܕܙܵܕܹܩ ܠܡܲܝܬܵܝܘܼ ܠܥܹ̈ܕܵܬܼܵܐ ܕܐܲܠܵܗܵܐ ܠܘܵܬܼ ܫܲܝܢܵܐ : ܘܲܢܒܲܛܸܠ ܠܓܼܘܼܚܟܵܐ ܕܒܲܪܵܝܹܐ . ܥܲܡ ܕܹܝܢ ܗܵܠܹܝܢ : ܘܲܠܥܘܼܩܤܵܐ ܕܚܵܪܥܘܼܬܹܗ ܕܐܵܟܹ̇ܠ ܩܲܪܨܵܐ ܢܲܩܗܸܐ . ܗܵܟܲܢ ܕܹܝܢ ܐܸܫܟܲܚ ܠܲܢ ܕܲܡܛܲܝܒܼܝܼܢܲܢ ܠܘܵܬܼ ܗܵܕܹܐ : ܐܲܝܟܼ ܕܐܵܦ ܠܵܐ ܚܲܕܼ ܥܲܡܠܵܐ ܢܸܗܘܸܐ ܠܹܗ ܟܠ ܟܠܹܗ : ܥܲܗܝܼܕܝܼܢܲܢ ܓܹܝܪ ܠܦܵܪܘܿܩܲܢ ܕܐܸܡ݂ܲܪ : ܫܠܵܡܵܐ ܕܝܼܠܝ ܝܵܗܹ̇ܒܼ ܐ̄ܢܵܐ ܠܟܼܘܼܢ : ܫܠܵܡܵܐ ܕܝܼܠܝ ܡܲܪܦܸܐ ܐ̄ܢܵܐ ܠܟܼܘܿܢ . ܝܲܠܝܼܦܝܼܢ ܚ̄ܢܲܢ ܕܹܝܢ ܘܒܲܨ̈ܠܵܘܵܬܼܵܐ ܠܡܹܐܡܲܪ : ܡܵܪܝܵܐ ܐܲܠܵܗܲܢ ܫܠܵܡܵܐ ܗܲܒܼ ܠܲܢ . ܟܠܡܸܕܸܡ ܓܹܝܪ . ܝܲܗ̣̄ܒܼܬܿ ܠܲܢ . ܐܲܝܟܼ ܕܐܸܢܗ̤ܘ ܕܐ̄ܢܵܫ ܡܸܫܬܵܘܬܲܦ ܒܲܫܠܵܡܵܐ ܕܡܸܬܼܝܼܗܸܒܼ ܡ̣ܢ ܐܲܠܵܗܵܐ : ܠܵܐ ܤܢܝܼܩܵܐ ܗܵܘܹ̇ܐ ܕܟܼܠܗܹܝܢ ܛܵܒܼ̈ܬܼܵܐܘ ܕܡ̣ܢ ܝܲܬܿܝܼܪܘܼ ܕܹܝܢ ܟܠ ܟܠܹܗ : ܘܲܕܼܠܵܐ ܥܸܠܬܼܵܐ ܕܫܵܘ̇ܝܵܐ ܗܘ̤ܵܐ ܤܸܕܼܩܵܐ ܕܥܹ̇ܕܼܵܬܼܵܐ : ܗܵܫܵܐ ܝܲܬܿܝܼܪܵܐܝܼܬܼ ܐܸܫܬܲܪܲܪܢܲܢ . ܒܗܵܝ̇ pb. 571 ܕܪܵܚܹ̇ܡ ܐܲܠܵܗܵܐ ܡܵܪܝ ܦܵܘܠܹܐ ܐܲܦܸܤܩܘܿܦܵܐ : ܟܲܪܛܲܝܤܵܐ ܝܲܗ̣̄ܒܼ ܠܲܢ : ܕܐܝܼܬܼ ܒܹܗ ܬܵܘܕܝܼܬܼܵܐ ܠܵܐ ܥܕܼܝܼܠܬܼܵܐ ܕܗܲܝܡܵܢܘܼܬܼܵܐ . ܘܗܵܕܹܐ ܐܵܡܲܪ ܗ̄ܘ̣ܵܐ ܟܲܕܼ ܡܚܲܬܸܡ : ܕܐܸܬܿܬܿܤܝܼܡܲܬ̤ ܡ̣ܢ ܚܲܤܝܘܼܬܼܵܟܼ : ܘܡ̣ܢ ܪ̈ܵܚܡܲܝ ܐܲܠܵܗܵܐ ܐܲܦܸܤ̈ܩܘܿܦܹܐ ܕܬܲܡܵܢ . ܗܵܝ̇ ܕܹܝܢ ܡܲܟܼܬܿܒܼܵܢܘܼܬܼܵܐ ܐܝܼܬܹܿܝܗ̇ ܗܵܟܲܢܵܐ : ܘܲܒܼܗܹܝܢ ܒܡܸܠܹ̈ܐ ܐܸܬܿܬܿܤܝܼܡܲܬ̤ ܒܐܸܓܲܪܬܵܐ ܗܵܕܹܐ . ܡܸܛܠ ܕܹܝܢ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ : ܕܐܲܝܟܲܢ ܡܸܬܼܪܲܥܹܝܢ ܚ̄ܢܲܢ ܘܐܵܡ̇ܪܝܼܢܲܢ : ܘܥܲܠ ܙܢܵܐ ܕܡܸܬܼܒܲܪܢܫܵܢܘܼܬܹܗ ܕܝܼܚܝܼܕܼܵܝܵܐ ܒܪܹܬ ܕܐܲܠܵܗܵܐ : ܐܵܠܨܵܐܝܼܬܼ ܠܵܘ ܒܲܡܢܬܐ ܕܬܼܵܘܤܲܦܬܼܵܐ : ܐܸܠܵܐ ܒܐܵܕܼܫܹ̈ܐ ܕܫܘܼܪܵܪܵܐ : ܐܲܝܟܼ ܕܡ̣ܢ ܠܥܸܠ ܡ̣ܢ ܟܬܼܵܒܹ̈ܐ ܩܲܕܝܼ̈ܫܹܐ : ܘܡ̣ܢ ܡܲܫܠܡܵܢܘܼܬܼܵܐ ܕܐܲܒܲܗ̈ܬܼܵܐ ܩܲܕܝܼ݁̈ܫܹܐ : ܩܲܒܸܿܠܢܲܢ ܘܲܠܒܲܟܼܢܲܢ : ܒܟܲܪ̈ܝܵܬܼܵܐ ܐܵܡ̇ܪܝܼܢ ܚ̄ܢܲܢ : ܟܲܕܼܸ ܠܵܐ ܡܵܘܤܦܝܼܢ ܚ̄ܢܲܢ ܟܠ ܟܠܹܗ : ܒܗܲܝܡܵܢܘܼܬܼܵܐ ܕܐܸܬܿܬܿܤܪܝܼܡܲܬ̤ ܡ̣ܢ ܐܲܒܼܵܗ̈ܬܼܵܐ ܩܲܕܝܼ̈ܫܹܐ ܕܲܒܼܢܝܼܩܝܼܵܐ . ܐܲܝܟܼ ܓܹܝܪ ܕܩܲܕܸܡܢ ܐܸܡܲܪܢ : ܠܘܵܬܼ ܟܠܵܗ̇ ܝܑܼܕܲܥܬܼܵܐ ܕܕܸܚܠܲܬܼ ܐܵܠܵܗܵܐ ܤܵܦ̇ܩܵܐ : ܘܲܠܟܼܠܹܗ ܝܘܼܠܦܵܢܵܐ ܒܝܼܫܵܐ ܕܗܲܪ̈ܵܛܝܼܩܘ ܡܒܲܛ̇ܠܵܐ . ܐܵܡ̇ܪܝܼܢܲܢ ܕܹܝܢ : ܠܵܘ ܟܲܕܼ ܦܵܤ̇ܥܝܼܢܲܢ ܥܲܠ ܠܵܐ ܡܸܬܿܕܼܪ̈ܟܢܝܵܬܼܵܐ : ܐܸܠܵܐ ܒܬܼܵܘܕܝܼܬܼܵܐ ܕܲܡܚܝܼܠܘܼܬܲܢ : ܐܵܚ̇ܕܝܼܢܲܢ ܒܐܲܦܲܝ̈ ܗܵܠܹܝܢ ܕܒܼܵܥܹ̇ܝܢ ܠܡܹܐܬܼܵܐ ܥܠܲܝܢ : ܒܗܵܠܹܝܢ ܕܡܸܚܲܫܒܼܝܼܢ ܚ̄ܢܲܢ : ܕܲܡܥܲܠ̈ܝܵܢ ܡ̣ܢ ܒܢܲܝ̈ ܐ̄ܢܵܫܵܐ . . ܡܵܘܕܹܝܢ ܚܢܲܢ ܗܵܟܹܝܠ ܠܡܵܪܲܢ ܝܼܫܘܿܥ ܡܫܝܼܚܵܐ : ܒܪܹܗ ܕܐܲܠܵܗܵܐ ܝܑܼܚܝܼܕܼܵܝܵܐ : ܐܲܠܵܗܵܐ ܡܫܲܠܡܵܢܵܐ : ܘܒܲܪ ܐ̄ܢܵܫܵܐ ܡܫܲܠܡܢܵܐ ܡ̣ܢ ܢܲܦܫܵܐ ܡܠܝܼܠܬܼܵܐ ܘܦܲܓܼܪܵܐ . ܕܡ̣ܢ ܩܕܼܵܡ ܥܵܠܡܹ̈ܐ ܡ̇ܢ ܐܸܬܼܝܼܠܸܕܼ ܡ̣ܢ ܐܲܒܼܵܐ ܒܐܲܠܵܗܘܼܬܹܗ : ܒܫܘܼܠܵܡܵܐ ܕܹܝܢ ܕܝܵܘ̈ܡܵܬܼܵܐ : ܗ̤ܘ ܟܲܕܸ ܗ̤ܘ ܡܸܛܠܵܬܲܢ pb. 572 ܘܡܸܛܠ ܦܘܼܪܩܵܢܲܢ : ܡ̣ܢ ܡܲܪܝܲܡ ܒܬܼܘܼܠܬܼܵܐ ܒܐ̄ܢܵܫܘܼܬܹܗ . ܒܲܪ ܟܝܵܢܹܗ ܕܐܲܒܼܵܐ ܒܐܲܠܵܗܘܼܬܹܗ : ܘܒܲܪ ܟܝܵܢܲܢ ܕܝܼܠܲܢ ܒܐ̄ܢܵܫܘܼܬܹܗ . ܚܕܼܵܝܘܼܬܼܵܐ ܓܹܝܪ ܗܘ̤ܵܬܼ : ܕܲܬܼܪܹܝܢ ܟܝܵܢܹ̈ܐ . ܘܥܲܠ ܗܵܕܹܐ : ܚܲܕܼ ܡܫܝܼܚܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ ܡܵܘܕܝܼܢܲܢ . ܐܲܝܟܼ ܤܘܼܟܵܠܵܐ ܕܲܚܕܼܵܝܘܼܬܼܵܐ ܗܵܕܹܐ ܕܠܵܐ ܒܘܼܠܒܵܠܵܐ : ܡܵܘܕܹܝܢ ܚ̄ܢܲܢ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ ܝܵܠܕܲܬܼ ܐܲܠܵܗܵܐ : ܥܲܠ ܕܐܲܠܵܗܵܐ ܡܸܠܬܼܵܐ ܐܸܬܼܓܲܫܲܡ ܘܐܸܬܼܒܲܪܢܲܫ : ܘܡܸܢܹܗ ܕܒܲܛܢܵܐ ܚܲܝܸܕܼ ܠܹܗ ܠܗܲܝܟܿܠܵܐ ܕܐܸܬܼܢܤܸܒܼ ܡܸܢܵܗ̇ . ܠܩܵܠܹ̈ܐ ܕܹܝܢ ܕܡܸܛܠ ܡܵܪܲܢ ܕܲܫܠܝܼܚܹ̈ܐ ܘܕܲܡܤܲܒܿܪܵܢܹܐ : ܝܵܕܼܥ̇ܝܼܢܲܢ ܠܐ̄ܢܵܫܵܐ ܡܡܲܠܠܲܝ̈ ܐܲܠܵܗܵܝ̈ܬܼܵܐ : ܕܡܸܢܗܘܿܢ ܥ̣ܒܲܕܼܘ ܕܓܼܵܘܵܐ : ܐܲܝܟܼ ܕܲܠܚܲܕܼ ܦܲܪܨܘܿܦܵܐ . ܠܡܸܢܗܘܿܢ ܕܹܝܢ ܦܪܲܫ̣ܘ : ܐܲܝܟܼ ܕܠܲܬܼܪܹܝܢ ܟܝܵܢ̈ܐ . ܘܗܵܠܹܝܢ ܡ̇ܢ ܕܲܦܐܹܝܢ ܠܐܲܠܵܗܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܗܵܠܹܝܢ ܕܹܝܢ ܡܲܟܿܝܼ̈ܟܹܐ : ܠܐ̄ܢܵܫܘܼܬܹܗ ܐܲܫܠܸܡ̣ܘ . ܟܲܕܼ ܦܓܲܥܢܲܢ ܒܡܸܠܲܝ̈ܟܿܘܿܢ ܗܵܠܹܝܢ ܐܲܠܵܗܵܝ̈ܬܼܵܐ : ܘܐܸܫܟܲܚܢ ܚ̄ܢܲܢ ܘܠܢܲܦܫܲܢ ܕܗܵܟܲܢܵܐ ܡܗܲܝܡܢܼܢܲܢ : ܚܲܕܼ ܓܹܝܪ ܡܵܪܝܵܐ : ܚܕܼܵܐ ܗܲܝܡܵܢܘܼܬܼܵܐ : ܚܕܼܵܐ ܡܲܥܡܘܿܕܼܝܼܬܼܵܐ . ܫܲܒܲܚܢܲܢ ܠܐܲܠܵܗܵܐ ܦܵܪܘܿܩܵܐ ܕܟܼܠ : ܟܲܕܼ ܚܵܕܼܝܢܲܢ ܒܲܚܕܼܵܕܹ̈ܐ : ܕܗܲܝܡܵܢܘܼܬܼܵܐ ܕܫܵܠ̇ܡܵܐ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܘܲܠܡܲܫܠܡܵܢܘܼܬܼܵܐ ܕܐܲܒܼܵܗ̈ܬܼܵܐ ܩܲܕܝܼ̈ܫܹܐ : ܐܲܚܝܼ̈ܕܼܵܢ ܥܹܕܵܬܼ̈ܐ ܕܲܠܘܵܬܲܢ ܘܲܠܘܵܬܼܟܼܘܿܢ . ܡܸܛܠ ܕܹܝܢ ܕܝܼܠܦܹ̇ܬܼ : ܕܐ̄ܢܵܫ̈ܝܼܢ ܕܲܡܥܵܕܝܼܢ ܠܡܸܬܼܥܲܕܵܠܘܼ : ܘܒܲܕܡܘܼܬܼ ܕܲܒܿܘܿܪܹ̈ܐ ܕܒܲܪܵܐ ܙܵܐܡ̇ܝܼܢ : ܘܡܸܠܹ̈ܐ ܒܝܼ̈ܫܵܬܼܵܐ ܥܠܲܝ ܓܵܤܹ̇ܝܢ : ܐܲܝܟܼ ܗܵܘ̇ ܕܡ̣ܢ ܫܡܲܝܵܐ ܐܵܡܲ݁ܪ ܐ̄ܢܵܐ ܕܐܸܬܼ݂ܵܐ ܦܲܓܼܪܹܗ ܩܲܕܝܼܫܵܐ ܕܲܡܫܝܼܚܵܐ : ܘܠܵܘ ܡ̣ܢ ܒܬܼܘܼܠܬܼܵܐ : ܐܸܬܼܚܲܙܝܲܬ̤ ܠܝܼ ܕܐܵܠܨܵܐ : ܕܡܸܠܹ̈ܐ ܙܥܘܿܪ̈ܝܵܬܼܵܐ ܡܸܛܠ ܗܵܕܹܐ ܠܘܵܬܼܗܘܿܢ ܐܹܡܲܪ . ܐܘܿ ܤܲܟܼ̈ܠܹܐ : ܗܵܠܹܝܢ ܕܒܲܠܚܘܿܕܼ pb. 573 ܠܡܸܛܠܲܡ ܝܵܕܼܥ̇ܝܼܢ : ܐܲܝܟܲܢ ܠܗܵܕܹܐ ܬܲܪܥܝܼܬܼܵܐ ܫܪܸܟܼܬܿܘܿܢ : ܘܗܵܕܹܐ ܟܠܵܗ̇ ܠܸܠܘܼܬܼܵܐ ܐܸܬܼܪܲܢܝܼܬܿܘܿܢ ؟ ܙܵܕܹܩ ܗ̄ܘ̣ܵܐ ܠܟܼܘܿܢ ܓܹܝܪ ܚܲܬܿܝܼܬܼܵܐܝܼܬܼ ܠܡܸܬܼܪܲܢܵܝܘܼ : ܕܐܲܝܟܼ ܕܲܒܼܤܘܿܓܼܵܐܐ : ܟܠܹܗ ܐܵܓܼܘܿܢܵܐ ܕܲܗܘ̤ܵܐ ܠܲܢ ܡܸܛܠ ܗܲܝܡܵܢܘܼܬܼܵܐ : ܥܲܠ ܕܐܵܡ̇ܪܝܼܢܲܢ ܕܝܵܠܕܲܬܼ ܐܲܠܵܗܵܐ ܐܝܼܬܹܿܝܗ̇ ܒܬܼܘܼܠܬܼܵܐ . ܐܸܠܵܐ ܐܸܢ ܗ̤ܘ ܕܡ̣ܢ ܫܡܲܝܵܐ : ܘܠܵܘ ܡܸܢܵܗ̇ ܐܵܡ̇ܪܝܼܢܲܢ ܕܲܗܘ̤ܵܐ ܦܲܓܼܪܵܐ ܩܲܕܝܼܫܵܐ ܕܦܵܪܘܿܩܵܐ ܕܟܼܠܲܢ ܡܫܝܼܚܵܐ : ܐܲܝܟܲܢ ܡܸܬܼܝܲܕܼܥܵܐ ܝܵܠܕܲܬܼ ܐܲܒܠܵܗܵܐ ؟ ܠܡ̇ܢ ܓܹܝܪ ܝܸܠܓܕܲܬ̤ : ܐܸܢ ܗ̤ܘ ܕܠܵܐ ܫܲܪܝܼܪܵܐ ܕܝܸܠܕܲܬ̤ ܒܲܒܼܤܲ ܠܥܲܡܲܢܘܼܐܹܝܠ ؟ ܢܸܬܼܒܲܤܪܘܼܢ ܗܵܟܹܝܠ ܐܲܝܠܹܝܢ ܕܗܵܠܹܝܢ ܒܕܼܵܘ ܡܸܛܠܵܬܼܝ . ܠܵܐ ܓܹܝܪ ܡܕܲܓܸܠ ܛܘܼܒܼܵܢܵܐ ܐܹܫܲܥܝܵܐ ܢܒܼܝܼܵܐ ܕܐܸܡ݂ܲܪ : ܕܗܵܐ ܒܬܼܘܼܠܬܼܵܐ ܬܸܒܼܛܲܢ ܘܬܹܐܠܲܕܼ ܒܪܵܐ : ܘܢܸܩܪܘܿܢ ܫܡܹܗ ܥܲܡܲܢܘܼܐܹܝܠ . ܗܵܘ̇ ܕܡܸܢܼܦܲܫܲܩ : ܥܲܡܲܢ ܐܲܠܵܗܲܢ . ܫܲܪܝܼܪ ܗ̄ܘ̣ ܕܹܝܢ ܡ̣ܢ ܟܠ ܦܪܘܿܣ : ܐܵܦ ܛܘܼܒܼܵܢܵܐ ܓܲܒܼܪܝܹܠ ܕܐܸܡ݂ܲܪ ܠܘܵܬܼ ܛܘܼܒܼܵܢܝܼܬܼܵܐ ܒܬܼܘܼܠܬܼܵܐ : ܠܵܐ ܬܸܕܚܠܝܼܢ ܡܲܪܝܲܡ : ܐܸܫܟܲܚܬܿܝ ܓܹܝܪ ܛܝܒܿܘܼܬܼܵܐ ܠܘܵܬܼ ܐܲܠܵܗܵܐ . ܗܵܐ ܓܹܝܪ ܬܸܒܼܛܝܼܢ ܘܬܹܐܠܕܝܼܢ ܒܪܵܐ : ܘܬܸܩܪܹܝܢ ܫܡܹܗ ܝܼܫܘܿܥ : ܗ̤ܘ ܓܹܝܪ ܢܲܚܝܘܗܝ ܠܥܲܡܹܗ ܡ̣ܢ ܚܛܵܗܲܝ̈ܗܘܿܢ . ܐܸܡܲܬܼܝ ܕܹܝܢ ܕܐܵܡ̇ܪܝܼܢܲܢ ܡ̣ܢ ܫܡܲܝܵܐ : ܘܡ̣ܢ ܠܥܸܠ ܠܡܵܪܲܢ ܝܼܫܘܿܥ ܡܫܝܼܚܵܐ : ܠܵܘ ܐܲܝܟܼ ܡ̇ܢ ܕܡ̣ܢ ܠܥܸܠ ܘܡ̣ܢ ܫܡܲܝܵܐ ܢܚܸܬܼ ܦܲܓܼܪܹܗ ܩܲܕܝܼܫܵܐ : ܕܐܲܝܟܼ ܗܵܠܹܝܢ ܐܵܡ̇ܪܝܼܢܲܢ : ܐܸܠܵܐ ܟܲܕܼ ܡܸܬܿܕܢܹܝܢ ܚ̄ܢܲܢ ܠܛܘܼܒܼܵܢܵܐ ܦܵܘܠܘܿܣ ܕܩܵܥܹ̇ܐ ܓܲܠܝܵܐܝܼܬܼ : ܕܒܲܪܢܵܫܵܐ ܩܲܕܝܼܡܵܝܵܐ ܥܲܦܪܵܢܵܐ ܕܡ̣ܢ ܐܲܪܥܵܐ : ܘܒܲܪܢܵܫܵܐ ܕܲܬܼܪܹܝܢ ܡܵܪܝܵܐ ܡ̣ܢ ܫܡܲܝܵܐ . ܥܲܗܝܼܕܝܼܢܲܢ ܕܹܝܢ : pb. 574 ܘܠܹܗ ܠܦܵܪܘܿܩܲܢ ܕܐܸܡ݂ܲܪ : ܕܠܵܐ ܐ̄ܢܵܫ ܤܠܸܩ̣ ܠܲܫܡܲܝܵܐ : ܐܸܠܵܐ ܗܵܘ̇ ܕܲܢܚܸܬܼ ܡ̣ܢ ܫܡܲܝܵܐ ܒܪܹܗ ܕܐ̄ܢܵܫܵܐ : ܟܲܕܼ ܛܵܒܼ ܗܘ̤ܵܐ ܒܲܒܼܤܲܪ : ܐܲܝܟܼ ܕܐܸܡ̇̄ܪܹܬܼ ܗܵܫܵܐ : ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ . ܡܸܛܠ ܕܹܝܢ ܕܐܲܠܵܗܵܐ ܡܸܠܬܼܵܐ : ܗܵܘ̇ ܕܐܸܬܼ݂ܵܐ ܡ̣ܢ ܠܥܸܠ ܘܡ̣ܢ ܫܡܲܝܵܐ : ܤܲܪܸܩ̣ ܗ̤ܘ ܠܹܗ ܘܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܐܸܬܼܩܪܝܼ ܒܲܪ ܐ̄ܢܵܫܵܐ : ܟܲܕܼ ܟܲܬܲܪ ܐܲܝܟܼ ܕܐܝܼܬܼܵܘܗܝ ܗ̄ܘ̣ܵܐ : ܗܵܢܵܘ ܕܹܝܢ ܐܲܠܵܗܵܐ . ܠܵܐ ܡܸܫܬܲܚܠܦܵܢܵܐ ܓܹܝܪ ܘܠܵܐ ܡܸܫܬܲܓܼܢܝܵܢܵܐ ܐܝܼܬܼܵܘܗܝ ܒܲܟܼܝܵܢܹܗ : ܐܲܝܟܼ ܡ̇ܢ ܕܚܲܕܼ ܡܸܬܼܝܼܕܲܥ ܥܲܡ ܦܲܓܚܼܪܹܗ : ܡ̣ܢ ܫܡܲܝܵܐ ܡܸܬܼܐܡܲܪ ܕܲܢܚܸܬܼ . ܐܸܫܬܲܡܲܗ ܕܹܝܢ ܘܒܲܪܢܵܫܵܐ ܡ̣ܢ ܫܡܲܝܵܐ : ܟܲܕܼ ܐܝܼܬܼܵܘܗܝ ܡܫܲܠܡܵܢܵܐ ܒܐܲܠܵܗܘܼܬܹܗ : ܘܲܡܫܲܠܡܵܢܵܐ ܗ̤ܘ ܟܲܕܼ ܗ̤ܘ ܒܐ̄ܢܵܫܘܼܬܹܗ . ܘܐܲܝܟܼ ܕܲ : ܒܼܚܲܕܼ ܦܲܪܨܘܿܦܵܐ : ܡܸܬܼܝܼܕܥ . ܚܲܕܼ ܓܹܝܪ ܡܵܪܝܵܐ ܡܫܝܼܚܵܐ : ܐܵܦܸܢ ܝܑܼܕܼܝܼܥ ܫܘܼܚܠܵܦܵܐ ܕܲܟܼܝܵܢܹ̈ܐ : ܕܡ̣ܢ ܗܵܠܹܝܢ ܚܕܼܵܝܘܼܬܼܵܐ ܠܵܐ ܡܸܬܼܡܲܠܠܵܢܝܼܬܼܵܐ ܐܵܡ̇ܪܝܼܢܲܢ ܕܐܸܤܬܲܥܪܲܬ̤ . ܠܐܲܝܠܹܝܢ ܕܹܝܢ ܕܐܵܡ̇ܪܝܼܢ : ܓܡܘܼܙܵܓܼܵܐ ܐܵܘ ܒܘܼܠܒܵܠܵܐ : ܐܵܘ ܚܒܼܘܼܟܵܝܵܐ ܗ̤ܘܵܐ ܠܐܲܠܵܗܵܐ ܡܸܠܬܼܵܐ ܥܲܡ ܒܸܤܪܵܐ : ܬܸܬܿܛܦܝܼܣ ܚܤܝܘܼܬܼܵܟܼ ܠܲܡܫܲܬܲܩܘܼ . ܟܡܵܐ ܙܲܒܼ̈ܢܝܼܢ ܓܹܝܪ ܐ̄ܢܵܫ̈ܝܼܢ ܘܗܵܠܹܝܢ ܥܠܲܝ ܡܲܛܒܼܝܼܢ : ܐܲܝܟܼ ܡ̇ܢ ܕܗܵܟܲܢ ܐܸܬܼܪܲܥ̇ܝܼܬܼ ܐܵܘ ܐܸܡ̇ܪܹܬܼ . ܐܸܠܵܐ ܕܹܝܢ ܗܵܢܵܐ ܟܠܹܗ ܡܲܒܼܥܲܕܼ ܐ̄ܢܵܐ ܕܐܸܬܼܪܲܥܸܐ ܡܸܕܸܡ ܕܐܲܝܟܼ ܗܵܢܵܐ : ܕܤܵܒܲ̇ܪܢܵܐ ܕܲܦܩܲܪܘ ܠܗܘܿܢ ܗܵܠܹܝܢ ܕܐܵܦܸܵܢ ܤ̣ܒܲܪܘ ܕܛܸܠܵܢܝܼܬܼܵܐ ܕܫܘܼܚܠܵܦܵܐ : ܠܐܲܦܲܝ̈ ܟܝܵܢܹܗ ܕܐܲܠܵܗܵܐ ܡܸܫܟܿܚܵܐ ܕܬܸܕܼܟܲܫ . ܡܩܵܘܸܐ ܓܹܝܪ ܗܵܘ̇ ܡܵܐ ܕܐܝܼܬܼܵܘܗܝ ܐܲܡܝܼܢܵܐܝܼܬܼ : ܘܠܵܐ ܐܸܫܬܲܚܠܲܦ . ܐܸܠܵܐ : ܐܵܦ ܠܵܐ ܡܸܫܬܲܚܠܲܦ pb. 575 ܒܡܸܕܸܡ : ܐܵܘ ܡܩܲܒܸܿܠ ܫܘܼܓܼܢܵܝܵܐ . ܥܲܡ ܕܹܝܢ ܗܵܕܹܐ : ܘܲܕܼܠܵܐ ܚܵܫܘܿܫܵܐ ܐܝܼܬܼܵܘܗܝ ܡܸܠܬܹܗ ܕܐܲܠܵܗܵܐ ܡܵܘܕܹܝܢ ܚ̄ܢܲܢ : ܐܵܦܸܢ ܗ̤ܘ ܒܚܸܟܼܡܬܼܵܐ ܡܥܲܠܲܝܬܼܵܐ : ܒܲܡܕܲܒܿܪܵܢܘܼܬܹܗ ܕܐ̄ܪܵܙܵܐ ܠܚܲܫܹ̈ܐ ܕܲܓܼܕܲܫ̣ܘ ܠܒܸܤܪܹܗ : ܚܵܙܹ̇ܝܢܲܢ ܕܲܠܢܲܦܫܹܗ : ܒܲܡܕܲܒܿܪܵܢܘܼܬܼܵܗ ܕܐ̄ܪܵܙܵܐ ܠܚܲܫܹ̈ܐ ܕܲܓܼܕܲܫ̣ܘ ܠܒܸܤܪܹܗ : ܚܵܙܹ̇ܝܢܲܢ ܕܲܠܢܲܦܫܹܗ ܡܙܲܕܸܩ ܠܗܘܿܢ . ܗܵܟܲܢ ܗܵܟܹܝܠ ܐܵܦ ܚܲܟܿܝܼܡ ܒܟܼܠ ܦܲܛܪܘܿܣ ܐܸܡ݂ܲܪ : ܕܲܡܫܝܼܚܵܐ : ܚܠܵܦܝܢ ܚܲܫ̣ ܒܲܒܼܤܲܪ : ܘܠܵܘ ܒܲܟܼܝܵܢܵܐ ܕܐܲܠܵܗܘܼܬܹܗ ܠܵܐ ܡܸܬܼܡܲܠܠܵܢܝܼܬܼܵܐ . ܡܸܛܠ ܓܹܝܪ ܕܢܸܬܼܗܲܝܡܲܢ ܕܗ̤ܘ ܐܝܼܬܼܵܘܗܝ ܦܵܪܘܿܩܵܐ ܕܟܼܠ : ܕܝܼܠܹܗ ܥܵܒܹ̇ܕܼ ܠܗܘܿܢ ܡܕܲܒܿܪܵܢܵܐܝܼܬܼ ܠܚܲܫܹ̈ܐ ܕܒܸܤܪܵܐ : ܘܲܠܘܵܬܹܗ ܐܲܝܟܼ ܕܐܸܡ̇ܪܹܬܼ ܡܲܤܸܩ ܠܗܘܿܢ . ܐܲܝܟܼ ܗܵܝ̇ ܕܲܒܼܝܲܕܼ ܩܵܠܵܐ ܕܲܢܒܼܝܼܵܐ ܩܕܲܡ ܙܲܒܼܢܵܐ ܐܸܬܼܐܲܡܪܲܬ̤ ܐܲܝܟܼ ܕܡܸܢܹܗ : ܕܝܲܨܝ ܝܸܗ̇ܒܹܿܬܼ ܠܡܲܚ̈ܘܼܬܼܵܐ ܘܦܲܟܲܝ̈ ܠܫܘܼܩܵܦܵܐ : ܦܲܪܨܘܿܦܝ ܕܹܝܢ ܠܵܐ ܐܲܦ̇ܢܝܼܬܼ ܡ̣ܢ ܒܸܤܬܿܬܼܵܐ ܕܪܘܼܩܵܐ . ܕܲܠܝܘܼܠܦܵܢܵܐ ܕܹܝܢ ܕܐܲܒܼܵܗ̈ܬܼܵܐ ܫܠܡ̇ܝܼܢܲܢ ܒܟܼܠ ܕܘܼܟ : ܝܲܬܿܝܼܪܵܐܝܼܬܼ ܕܹܝܢ ܠܲܕܲܛܘܼܒܼܵܢܵܐ ܘܢܲܨܝܼܚܵܐ ܐܲܒܼܘܼܢ ܐܵܬܵܢܵܤܝܼܘܿܣ : ܟܲܕܼ ܡܸܫܬܲܐ ܠܝܼܢܲܢ ܕܟܼܠ ܟܠܹܗ ܒܡܸܕܸܡ ܠܵܐ ܢܸܤܛܸܐ ܡܸܢܹܗ : ܬܸܬܿܛܦܝܼܣ ܡ̇ܢ ܚܲܤܝܘܼܬܼܟܼܘܿܢ : ܠܵܐ ܕܹܝܢ ܐ̄ܢܵܫ ܡ̣ܢ ܗܵܠܹܝܢ ܐ̄ܚܪ̈ܵܢܹܐ ܡܸܬܼܦܲܠܲܓܼ . ܤܵܐܹ̇ܡ ܗ̄ܘܹ̇ܝܬܼ ܕܹܝܢ ܘܬܲܚܘ̈ܝܵܬܼܵܐ ܡܸܢܗܘܿܢ ܤܲܓܿܝܼ̈ܐܵܬܼܵܐ : ܟܲܕܼ ܡܫܲܪܲܪ ܐ̄ܢܵܐ ܠܡܸ̈ܠܲܝ ܡܸܢܗܹܝܢ : ܐܸܠܘܼ ܠܵܐ ܕܵܚܹ̇ܠ ܗ̄ܘܹ̇ܝܬܼ ܡ̣ܢ ܡܸܬܼܚܵܐ ܕܐܸܓܲܪܬܵܐ : ܕܕܲܠܡܵܐ ܐܵܪܵܐ ܡܸܛܠ ܗܵܕܹܐ ܢܲܡܐܸܢ ܐ̄ܢܵܫ ܒܩܸܪܝܵܢܵܗ̇ . ܠܵܐ ܕܹܝܢ ܡܩܲܒܿܠܝܼܢ ܚ̄ܢܲܢ : ܘܠܵܐ ܒܚܲܕܼ ܡ̣ܢ ܙܢܝܼ̈ܢ : ܠܡܸܙܕܲܥܙܵܥܘܼ ܡ̣ܢ ܐ̄ܢܵܫ̈ܝܼܢ ܗܲܝܡܵܢܘܼܬܼܵܐ ܕܐܸܬܿܬܲܚܡܲܬ̤ . ܗܵܢܵܘ ܕܹܝܢ ܤܝܵܡܵܐ ܕܗܲܝܡܵܢܘܼܬܼܵܐ pb. 576 ܕܐܸܬܿܬܿܤܝܼܡ ܡ̣ܢ ܐܲܒܼܵܗܵܝ̈ܢ ܩܲܕܝܼ̈ܫܹܐ : ܗܵܠܹܝܢ ܕܒܲܙܒܲܢ ܒܢܝܼܩܝܼܵܐ ܐܸܬܼܟܲܢܲܫܘ . ܐܵܦܠܵܐ ܕܹܝܢ ܡܲܦܤܝܼܢܬ ܠܢܲܦܫܲܢ ܐܵܘ ܠܲܐ̄ܚܪ̈ܵܢܹܐ : ܕܐܵܘ ܡܸܠܬܼܵܐ ܢܫܲܚܠܦܘܼܢ ܒܐܲܝܠܹܝܢ ܕܐܸܬܿܬܿܤܝܼܡ ܬܲܡܵܢ : ܐܵܘ ܕܐܵܦܸܢ ܚܕܸܵܐ ܐܵܬܼܘܼܬܼܵܐ ܢܸܥܒܿܪܘܼܢ . ܒܲܕܼ ܥܲܗܼܕܼܝܼܢ ܚܢܲܢ ܠܗܵܘ̇ ܕܐܸܡ݂ܲܪ : ܕܠܵܐ ܬܫܲܚܠܸܦ ܬܚܘܼ̈ܡܹܐ ܕܡ̣ܢ ܥܵܠܲܡ : ܗܵܠܹܝܢ ܕܤܵܡ̣ܘ ܐܲܒܼܵܗܲܝܣ̈ܟ . ܠܵܐ ܓܹܝܪ ܐܝܼܬܲܝܗܘܿܢ ܗ̄ܘ̣ܵܘ ܗܸܢ̣ܘܿܢ ܗܵܠܹܝܢ ܕܲܡܡܲܠܠܝܼܢ : ܐܸܠܵܐ ܪܘܼܚܵܐ ܕܐܲܠܵܗܵܐ ܘܐܲܒܼܵܐ ܗܵܘ̇ ܕܢܵܦܹ̇ܿܩ ܡܸܢܹܗ . ܠܵܐ ܕܹܝܢ ܐܝܼܬܼܵܘܗܝ ܢܘܼܟܼܪܵܝܵܐ ܕܲܒܼܪܵܐ ܒܡܸܠܬܼܵܐ ܕܐܝܼܬܼܵܘܼܬܼܵܐ . ܘܒܼܵܗ̇ ܒܗܵܕܹܐ : ܡܸܠܹ̈ܐ ܕܩܲܕܝܼ̈ܫܹܐ : ܡܓܼܵܘܝܲܝ̈ ܒܐ̄ܪܵܙܹܐ : ܡܫܲܪܪ̈ܵܢ ܠܲܢ . ܒܲܦܪܲܟܿܤܝܼܣ ܡ̇ܢ ܓܹܝܪ ܕܲܫܠܝܼܚܹ̈ܿܐ ܟܬܼܝܼܒܼ : ܟܲܕܼ ܕܹܝܢ ܐܸܬܼ݂ܵܘ ܠܡܘܼܤܝܼܵܐ : ܒܵܥܹ̇ܝܢ ܗ̄ܘ̣ܵܘ ܠܡܹܐܙܲܠ ܠܒܼܝܼܬܼܘܼܢܝܼܵܐ : ܘܠܵܐ ܐܲܪܦܝܼ ܐܸܢܘܿܢ ܪܘܼܚܹܗ ܕܝܼܫܘܿܥ . ܟܵܬܹ̇ܒܼ ܕܹܝܢ ܘܛܘܼܒܼܵܢܵܐ ܦܵܘܠܘܿܣ : ܗܵܠܹܝܢ ܕܹܝܢ ܕܐܝܼܬܲܝܗܘܿܢ ܒܲܒܼܤܲܪ : ܠܡܸܫܦܲܪ ܠܐܲܠܵܗܵܐ ܠܵܐ ܡܸܫܟܿܚܝܼܢ . ܐܲܢ̄ܬܿܘܢ ܕܹܝܢ : ܠܵܐ ܐܝܼܬܲܝܟܿܘܿܢ ܒܲܒܼܤܲܪ : ܐܸܠܵܐ ܒܪܘܼܚ : ܐܸܢ ܗ̤ܘ ܕܪܘܼܚܹܗ ܕܐܲܠܵܗܵܐ ܥܵܡܲ݁ܪ ܒܟܼܘܿܢ . ܐܸܢ ܕܹܝܢ ܐ̄ܢܵܫ ܪܘܼܚܹܗ ܕܲܡܫܝܼܚܵܐ ܠܲܝܬܿ ܒܹܗ : ܗܵܢܵܐ ܠܵܐ ܐܝܼܬܼܵܘܗܝ ܕܼܝܼܠܹܗ . ܡܵܐ ܕܹܝܢ ܕܐ̄ܢܵܫܝܼ̈ܢ ܗܵܠܹܝܢ ܕܲܡܥܵܕܝܼܢ ܠܲܡܥܲܩܵܡܘܼ ܬܪ̈ܝܼܨܵܬܼܵܐ : ܠܡܸ̈ܠܲܝ ܕܝܼܠܝ ܡܫܲܚܠܦܝܼܢ ܠܡܸܕܼܡ ܕܫܵܦܲܪ ܠܗܘܿܢ : ܠܵܐ ܬܸܬܿܕܲܡܲܪ ܒܗܵܕܹܐ ܚܤܝܘܼܬܼܵܟܼ : ܟܲܕܼ ܝܵܕܼܥܵܐ ܕܟܼܠܗܘܿܢ ܗܲܪ̈ܲܤܝܘܿܛܹܐ : ܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ ܡܟܲܢܫܝܼܢ ܡܠܘܿܐܵܐ ܠܛܵܥܝܘܼܬܼܗܘܿܢ : ܟܲܕܼ ܠܐܲܝܠܹܝܢ ܕܲܬܼܪܝܼܨܵܐܝܼܬܼ ܒܝܲܕܼ ܪܘܼܚܵܐ ܩܲܕܝܼܫܵܐ ܐܸܬܼܐܡܲܪ : ܒܚܘܼܫܵܒܲܝ̈ܗܘܿܢ ܒܝܼ̈ܫܹܐ pb. 577 ܡܫܲܚܠܦܝܼܢ : ܘܥܲܠ ܪܹܫܗܘܿܢ ܕܵܠܹ̇ܝܢ ܠܫܲܠܗܹܒܼܝܼܬܼܵܐ ܕܠܵܐ ܕܵܥ̇ܟܵܐ . ܡܸܛܠ ܕܹܝܢ ܕܝܼܠܸܦܢ ܚ̄ܢܲܢ ܕܐܵܦ ܠܐܸܓܲܪܬܵܐ ܕܐܲܒܼܘܼܢ ܢܵܨܝܼܚܵܐ ܐܵܬܵܢܵܤܝܼܘܿܣ ܕܲܠܘܵܬܼ ܛܘܼܒܼܵܢܵܐ ܐܹܦܝܼܩܛܛܘܿܣ : ܕܐܝܼܬܼ ܒܵܗ̇ ܬܪܝܼܨܘܼܬܼܵܐ ܕܗܲܝܡܵܢܘܼܬܼܵܐ : ܐ̄ܢܵܫ̈ܝܼܢ ܫܲܚܠܸܦ̣ܘ ܘܝܲܗ̣̄ܒܼܘ : ܐܲܝܟܼ ܕܡ̣ܢ ܗܵܕܹܐ ܢܸܚܤܪܘܼܢ ܤܲܓܝܼ̈ܐܹܐ : ܥܲܠ ܗܵܕܹܐ : ܟܲܕܼ ܡܸܕܸܡ ܕܚܵܫܲܚ ܘܡܸܬܼܒܿܥܸܐ ܠܐܲܚܹ̈ܐ ܡܸܫܟܿܚܝܼܢ ܚܢܲܢ ܡ̣ܢ ܨܚܵܝܵܐ ܩܲܕܡܵܝܵܐ ܕܲܠܘܵܬܲܢ : ܕܗܵܘ̇ ܕܡܸܕܸܡ ܠܵܐ ܛܵܥܹ̇ܐ ܒܹܗ : ܘܫܲܕܲܪܢܲܢ ܕܹܝܢ ܦܸܚܡܵܐ ܠܚܲܤܝܘܼܬܼܟܼܘܿܢ . ܦܸܚܡܵܐ ܕܐܸܓܲܪܬܵܐ ܕܐܸܬܼܟܲܬܼܒܲܬ̤ ܠܛܘܼܒܼܵܢܵܐ ܐܹܦܝܼܩܛܹܛܘܿܣ ܐܲܦܸܤܩܘܿܦܵܐ ܕܩܘܿܪܲܢܬܘܿܣ : ܡ̣ܢ ܩܲܕܝܼܫܵܐ ܐܸܵܬܵܢܵܤܝܼܣ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ : ܗܵܘ̇ ܕܡ̣ܢ ܐܵܪ̈ܝܵܢܘܿ ܥܲܠ ܐܲܦܲܝ̈ ܗܲܝܡܵܢܘܼܬܼܵܐ ܫܲܪܝܼܪܬܵܐ ܪܕܼܘܦܝܵܐ ܤܲܝܒܲܪ : ܘܐܸܬܼܢܲܨܲܚ ܒܡܵܘܕܝܵܢܘܼܬܼܵܐ . ܐ . ܐܸܢܵܐ ܤܵܒܲܪ ܗ̄ܘܹ̇ܝܬܼ ܕܡ̣ܢ ܟܲܕܼܘ : ܟܠܵܗ̇ ܤܪܝܼܩܘܼܬܼ ܡܲܡܠܠܵܐ ܕܗܲܪܲܤܝܘܿܛܹܐ ܕܲܒܼܟܼܠ ܐܲܬܲܪ ܫܲܠܝܵܐ ܗ̄ܘ̣ܵܬܼ : ܡ̣ܢ ܒܵܬܲܪ ܟܢܘܼܫܝܵܐ ܩܲܕܝܼܫܵܐ ܕܲܗܘ̤ܵܐ ܒܢܝܼܩܝܼܵܐ . ܗܲܝܡܵܢܘܼܬܼܵܐ ܓܹܝܪ ܕܒܼܵܗ̇ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ ܐܸܬܼܬܵܘܕܝܲܬ̤ : ܘܤܵܦܩܵܐ ܗ̣̄ܝ ܠܲܥܩܘܼܪܝܵܐ ܕܟܼܠ ܪ̈ܘܼܫܥܝܼܬܢ : ܘܲܠܩܘܼܝܵܡܵܐ ܕܗܲܝܡܵܢܘܼܬܼܵܐ ܫܲܪܝܼܪܬܵܐ ܕܒܲܡܫܝܼܚܵܐ . ܡܸܛܠ ܗܵܕܹܐ ܟܹܝܬܼ ܐܵܦ ܗܵܫܵܐ : ܟܢܘܼ̈ܫܝܹܐ ܡܦܲܪ̈ܫܹܐ ܗܘ̤ܵܘ ܒܓܲܐܠܝܼܵܐ ܘܒܸܐܤܦܵܢܝܼܵܐ ܘܲܒܼܪܗܘܿܡܹܐ . ܘܟܼܠܗܘܿܢ ܐܲܝܠܹܝܢ ܕܐܸܬܼܘܲܥܲܕܸܼܘ : ܠܘܵܬܼ ܐܲܝܠܹܝܢ pb. 578 ܕܲܥܕܲܟܹܝܠ ܟܤܹܝܢ ܗ̄ܘ̣ܵܘ ܒܢܲܝ̈ ܪܸܥܝܵܢܹܗ ܕܐܵܪܝܼܘܿܣ : ܐܵܡܲ݁ܪ ܐ̄ܢܵܐ ܕܹܝܢ ܠܐܵܘܟܤܲܢܛܝܼܣ ܕܡܲܕܝܘܿܠܵܢܹܐ : ܘܠܐܘܼܪܤܵܩܝܼܣ ܘܲܠܘܵܠܝܼܣ ܘܲܠܓܼܵܐܝܘܿܣ ܕܡ̣ܢ ܦܲܢܢܘܿܢܝܵܐ : ܒܚܲܕܼ ܚܘܼܫܵܒܼܵܐ ܐܲܝܟܼ ܕܡ̣ܢ ܚܲܕܼ ܪܘܼܚܵܐ ܐܲܚܪܸܡ̣ܘ . ܘܲܟܼܬܲܒܼܘ ܠܟܼܠ ܕܘܼܟܿ : ܡܸܛܠ ܕܗܵܠܹܝܢ ܫܡܵܗܹ̈ܐ ܕܲܟܼܢܘܼ̈ܫܝܹܐ ܠܢܲܦܫܗܘܿܢ ܡܸܬܼܦܲܪܤܝܼܢ ܗ̄ܘ̣ܵܘ ܘܲܡܟܲܢܹܝܢ : ܕܐܵܦܠܵܐ ܚܲܕܼ ܟܢܘܼܫܝܵܐ ܢܸܫܬܲܡܲܗ ܒܥܹܕܬܵܐ ܩܵܬܼܘܿܠܝܼܩܹܐ : ܐܸܠܵܐ ܒܲܠܚܘܿܕܼ ܗܵܘ̇ ܕܲܒܼܢܝܼܩܝܼܵܐ : ܕܐܝܼܬܼܵܘܗܝ ܙܵܟܼܘܼܬܼܵܐ ܘܲܥܩܘܼܪܝܵܐ ܕܟܼܠ ܗܹܪܹ̈ܤܝܼܵܣ : ܝܲܬܿܝܼܪܵܐܝܼܬܼ ܕܹܝܢ ܕܐܵܪܝܵܢܘܼܬܼܵܐ : ܕܡܸܛܠܵܬܼܵܗ̇ ܟܢܲܫ̣ܘ ܗܵܝܕܹܝܢ ܐܵܠܨܵܐܝܼܬܼ . ܐܲܝܟܲܢܵܐ ܬܘܼܒܼ ܗܵܟܹܝܠ ܡ̣ܢ ܒܵܬܲܪ ܗܵܠܹܝܢ ܟܠܗܹܝܢ : ܠܲܡܦܲܠܵܓܼܘܼ ܐܵܘ ܠܲܡܥܲܩܵܡܘܼ ܐ̄ܢܵܫ̈ܝܼܢ ܡܲܡܪܚܝܼܢ : ܐܸܢ ܠܵܘ ܡ̣ܢ ܐܵܪ̈ܵܝܵܢܘܿ ܐܝܼܬܲܝܗܘܿ ؟ ܠܵܘ ܓܹܝܪ ܡܸܕܸܡ ܕܬܸܡܗܵܐ ܥܵܒܼܕܼܝܼܢ : ܐܸܢ ܗܵܠܹܝܢ ܕܲܥܠܲܝܗܘܿܢ ܟܬܼܝܼ̈ܒܼܵܢ ܡܨܲܚܹܝܢ : ܐܲܝܟܲܢܵܐ ܕܐܵܦ ܚܲܠܦܹ̈ܐ ܡܵܐ ܕܫܵܡ̇ܥܝܼܢ : ܕܲܦܬܲܟܼܪܹ̈ܐ ܕܥܲܡܡܹ̈ܐ ܤܹܐܡܵܐ ܘܕܲܗܒܼܵܐ : ܫܵܛܝܘܼܬܼܵܐ ܚܵܫ̇ܒܿܝܼܢ ܠܡܲܠܦܵܢܘܼܬܼܵܐ ܕܲܨܠܝܼܒܼܵܐ ܐܲܠܵܗܵܝܵܐ . ܐܸܢ ܕܹܝܢ ܡ̣ܢ ܗܵܠܹܝܢ ܕܡܸܤܬܲܒܼܪܝܼܢ ܕܲܬܼܪܝܼܨܵܐܝܼܬܼ ܡܗܲܝܡܢܝܼܢ : ܘܡܲܚܒܼܝܼܢ ܡܸܕܡ ܕܐܸܫܬܿܠܲܚ ܡ̣ܢ ܐܲܒܼܵܗ̈ܬܼܵܐ ܐܝܼܬܲܝܗܘܿܢ ܗܵܠܹܝܢ ܕܲܒܼܝܲܕܼ ܥܘܼܩܵܒܹ̈ܐ ܠܲܡܒܲܒܠܵܠܘܼ ܨܵܒܹ̇ܝܢ : ܠܵܐ ܡܸܕܵܡ ܐ̄ܚܪܹܝܢ ܥܵܒܼ̇ܕܝܼܢ : ܐܸܠܵܐ ܐܲܝܟܼ ܕܲܟܼܝܼܒܼ : ܕܡܲܫܩܹܝܢ ܠܩܲܪ̈ܝܼܒܹܐ ܬܸܛܪܵܐ ܕܪܘܼܓܼܙܵܐ . ܗܵܪܓܝܼܢ ܕܹܝܢ ܕܠܵܐ ܝܘܼܬܪܵܢ : ܠܗܲܡܦܟܼܵܢܘܼܬܼܵܐ ܕܲܦܫܝܼ̈ܛܹܐ . ܒ . ܗܵܠܹܝܢ ܕܹܝܢ ܗܵܟܲܢܵܐ ܟܵܬܹ̇̄ܒܼ ܐ̄ܢܵܐ : ܡܸܛܠ ܕܲܩܹ̇ܝܬܼ ܗܵܠܹܝܢ ܕܲܩܕܼܵܡ ܐܲܒܼܵܗܘܼܬܼܵܟܼ ܗ̤ܘܲܝ̈ ܘܐܸܬܼܟܿܬܸܒܼ ܒܥܘܼܗܕܵܢܵܐ . ܐܲܝܠܹܝܢ ܕܐܸܫܬܿܘܿܦ ܕܹܝܢ ܠܵܐ ܐܸܬܼܟܿܬܸܒܼ : ܕܐܵܦ ܠܵܐ ܥܘܼܗܕܵܢܗܹܝܢ ܢܵܫܪܲܟܼ ܠܗܵܠܹܝܢ pb. 579 ܕܡ̣ܢ ܒܵܬܲܪܟܸܢ . ܡܲܢܘܼ ܓܹܝܪ ܫܡܲܥ̣ ܡܸܡܬܼܘܿܡ : ܐܵܘ ܡܲܢ̣ܘܼ ܝܑܼܠܸܦ̣ ܐܵܘ ܐܲܠܸܦ̣ ؟ ܡ̣ܢ ܨܸܗܝܘܿܢ ܓܹܝܪ ܢܦܲܩ̣ ܢܵܡܘܿܤܵܐ : ܘܦܸܬܼܓܼܵܡܹܗ ܕܡܵܪܝܵܐ ܡ̣ܢ ܐܘܿܪܵܫܠܸܵܡ . ܗܵܠܹܝܢ ܡ̣ܢ ܐܲܝܡܸܢܵܐ ܢܒܲܥ̣ ܗ̣̄ܘܲܝ̈ ؟ ܐܵܘ ܐܲܝܕܵܐ ܫܝܘܿܠ ܓܤܵܬ̤ : ܕܢܸܬܼܐܡܲܪ ܕܒܲܪ ܟܝܵܢܵܐ ܗ̄ܘ̣ ܕܐܲܠܵܗܵܘܼܬܹܗ ܕܡܸܠܬܼܵܐ ܦܲܓܼܪܵܐ ܕܡ̣ܢ ܡܲܪܝܲܡ ؟ ܐܵܘ ܕܗ̤ܘ ܡܸܠܬܼܵܐ ܠܒܸܤܪܵܐ ܘܓܲܪ̈ܡܹܐ ܘܤܲܥܪܵܐ ܘܲܠܟܼܠܹܗ ܦܲܓܼܪܵܐ ܐܬܸܫܬܲܚܠܲܦ ܘܐܸܫܬܲܓܼܢܝܼ ܡ̣ܢ ܟܝܵܢܹܗ ؟ ܡܲܢ̣ܘܼ ܕܹܝܢ ܫܡܲܥ̣ ܒܥܹܕܬܵܐ : ܐܵܘ ܠܲܓܼܡܵܪ ܡ̣ܢ ܟܪܸ̈ܤܛܝܵܢܹܐ : ܕܲܒܼܡܲܤܒܿܪܵܢܘܼܬܼܵܐ ܘܠܵܐ ܒܲܟܼܝܵܢܵܐ ܦܲܓܼܪܵܐ ܠܒܸܫ̣ ܡܵܪܲܢ ؟ ܐܵܘ ܡܲܢ̣ܘܼ ܗܵܢܵܐ ܟܠܹܗ ܐܲܪܫܲܥ̣ ܠܡܸܬܼܚܲܫܲܒܼܘܼ ܘܲܠܡܹܐܡܲܪ : ܕܗ̤ܝ ܐܲܠܵܗܘܼܬܼܵܐ ܒܲܪܬܼ ܟܝܵܢܹܗ ܕܐܲܒܼܵܐ ܐܸܬܼܓܲܙܪܲܬ̤ : ܘܠܵܐ ܡܫܲܡܠܲܝܬܼܵܐ ܡ̣ܢ ܡܫܲܡܠܝܼܘܼܬܼܵܐ ܗܘ̤ܵܬܼ . ܘܗܵܘ̇ ܕܲܒܼܩܲܤܝܵܐ ܒܨܨ̈ܐ ܐܸܬܼܩܲܒܲܥ ܠܵܐ ܗ̄ܘ̣ܵܐ ܦܲܓܼܪܵܐ ܗܵܘ̇ : ܐܸܠܵܐ ܗܵܘ̇ ܠܲܡ ܟܝܵܢܵܐ ܡܟܼܝܼܢܵܢܵܐ ܕܚܟܼܡܬܼܵܐ ؟ ܡܲܢ̣ܘ ܕܹܝܢ ܫܡܲܥ̣ : ܕܠܵܐ ܗ̄ܘ̣ܵܐ ܡ̣ܢ ܡܲܪܝܲܡ : ܐܸܠܵܐ ܡ̣ܢ ܟܝܵܢܹܗ ܕܝܼܠܹܗ ܓܒܲܠ̣ ܠܝܵܬܹܗ ܦܲܓܼܪܵܐ ܚܵܫܘܿܫܵܐ ܗ̤ܘ ܡܸܠܬܼܵܐ ؟ ܘܢܸܩܪܸܐ ܟܪܸܤܛܝܵܢܵܐ ܠܐܵܝܠܹܝܢ ܕܗܵܠܹܝܢ ܡܡܲܠܸܠ . ܡܲܢ̣ܘܼ ܕܹܝܢ ܐܸܫܟܲܚ ܗܵܢܵܐ ܪܘܼܫܥܵܐ ܕܲܕܼܠܵܐ ܢܡܵܘܿܣ : ܕܐܵܦܸܢ ܥܲܠ ܬܲܪܥܝܼܬܹܗ ܢܲܝܬܸܐ ܘܢܹܐܡܲܪ : ܕܡ̇ܢ ܕܐܵܡܲ݁ܪ ܠܲܡ ܕܡ̣ܢ ܡܲܪܝܲܡ ܗ̄ܘ̣ ܦܲܓܼܪܹܗ ܕܡܵܪܲܢ : ܠܵܐ ܗ̄ܘ̣ܵܐ ܒܲܬܼܠܝܼܬܼܵܝܘܼܬܼܵܐ : ܐܸܠܵܐ ܒܲܪܒܼܝܼܥܵܝܘܼܬܼܵܐ ܥܲܠ ܐܲܠܵܗܘܼܬܼܵܐ ܡܸܬܼܚܲܫܲܒܼ ؟ ܘܡܸܛܠ ܗܵܢܵܐ ܗܵܠܹܝܢ ܕܗܵܟܲܢܸܵܐ ܐܵܡ̇ܪܝܼܢ : ܡ̣ܢ ܟܝܵܢܵܐ ܕܐܲܠܵܗܘܼܬܼܵܐ ܤܵܝ̇ܡܝܼܢ ܠܦܲܓܼܪܵܐ ܗܵܘ̇ ܕܦܵܪܘܿܩܲܢ ܠܒܸܫ̣ . ܡ̣ܢ ܐܲܝܟܵܐ ܕܹܝܢ ܬܘܼܒܼ ܟܲܝ ܒܕܼܵܘ ܐ̄ܢܵܫ̈ܝܼܢ ܪܘܼܫܥܵܐ ܕܦܵܚܹ̇ܡ ܠܗܵܢܵܐ ܕܐܸܬܼܐܡܲܪ : ܐܲܝܟܼ ܕܢܹܐܡܪܘܼܢ ܕܠܵܐ ܛܠܸܐ ܗ̄ܘ̣ܵܐ ܦܲܓܼܪܵܐ ܡ̣ܢ ܐܲܠܵܗܘܼܬܹܗ ܕܡܸܠܬܼܵܐ : ܐܸܠܵܐ ܐܝܼܬܼܵܝܵܐܝܼܬܼ ܥܲܡܹܗ ܐܝܼܬܼܵܘܗܝ : ܡܸܛܠ ܕܡ̣ܢ ܟܝܵܢܵܗ̇ pb. 580 ܕܚܸܟܼܡܬܼܵܐ ܐܸܬܼܩܲܝܲܡ ؟ ܐܲܝܟܲܢܵܐ ܕܹܝܢ ܠܡܸܬܼܦܲܪܬܵܟܼܘܼ ܐܲܡܪܲܚ̣ܘ ܗܵܠܹܝܢ ܕܡܸܬܼܩܪܹܝܢ ܟܪܸ̈ܤܛܝܵܢܹܐ : ܕܡܵܪܲܢ ܗܵܘ̇ ܕܡ̣ܢ ܡܲܪܝܲܡ ܕܢܵܚ̣ : ܒܪܵܐ ܕܐܲܠܵܗܵܐ ܐܝܼܬܼܵܘܗܝ ܒܲܟܼܝܵܢܵܐ . ܒܲܒܼܤܲܒܪ ܕܹܝܢ : ܡ̣ܢ ܙܲܪܥܵܐ ܗܵܘ̇ ܕܒܹܝܬܼ ܕܵܘܝܼܕܼ : ܡ̣ܢ ܦܲܓܼܪܵܐ ܕܲܙܗܝܼܬܼܵܐ ܡܲܪܝܡ ؟ ܗܵܠܹܝܢ ܕܹܝܢ ܗܵܟܲܢܵܐ ܗܘ̤ܵܘ ܡܲܪ̈ܲܚܹܐ ܕܢܹܐܡܪܘܼܢ : ܕܲܡܫܝܼܚܵܐ ܗܵܘ̇ ܕܚܲܫ̣ ܒܲܒܼܤܲܪ ܘܐܸܨܛܠܸܒܼ : ܠܵܐ ܠܲܡ ܐܝܼܬܼܵܘܗܝ ܡܵܪܝܵܐ ܘܦܵܪܘܿܩܵܐ ܘܐܲܠܵܗܵܐ ܘܲܒܼܪܹܗ ܕܐܲܒܼܵܐ ؟ ܐܵܘ ܐܲܝܟܲܢܵܐ ܟܪܸ̈ܤܛܝܵܢܹܐ ܨܵܒܹ̇ܝܢ ܠܡܸܬܼܩܪܵܝܘܼ : ܐܲܝܠܹܝܢ ܕܐܵܡ̇ܪܝܼܢ ܕܥܲܠ ܒܲܪܢܵܫܵܐ ܙܲܕܝܼܩܵܐ ܐܲܝܟܼ ܕܥܲܠ ܚܲܕܼ ܡ̣ܢ ܢܒܿܝܹ̈ܐ ܐܸܬܼ݂ܵܐ ܡܸܠܬܼܵܐ : ܘܠܵܘ ܗ̤ܘ ܗܘ̤ܵܐ ܒܲܪ ܐ̄ܢܵܫܵܐ ܒܲܢܤܝܒܼܘܼܬܼܵܐ ܕܦܲܓܼܪܵܐ ܕܡ̣ܢ ܡܲܪܝܲܡ . ܐܸܠܵܐ ܐ̄ܚܪܹܝܢ ܠܲܡ ܐܝܼܬܼܵܘܗܝ ܡܫܝܼܚܵܐ : ܘܲܐ̄ܚܪܹܝܢ ܐܝܼܬܼܵܘܗܝ ܡܸܠܬܼܵܐ ܗܵܘ̇ ܕܲܩܕܼܵܡ ܡܲܪܝܲܡ : ܘܲܩܕܼܵܡ ܥܵܠܡܹ̈ܐ ܐܝܼܬܼܵܘܗܝ ܒܪܵܐ ܕܐܲܒܼܵܐ . ܘܲܐ̄ܚܪܹܝܢ ܠܲܒܼܪܹܗ ܕܐ̄ܢܵܫܵܐ ܤܵܝܡ̇ܪܝܼܢ : ܘܲܐ̄ܚܪܹܝܢ ܠܐܲܠܵܗܵܐ ܡܸܠܬܼܵܐ ܐܵܡ̇ܪܝܼܢ ؟ ܓ . ܗܵܠܹܝܢ ܗܵܟܲܢܵܐ ܡܦܲܪܫܵܐܝܼܬܼ ܪ̈ܫܝܼܡܵܢ ܗ̣̄ܘܲܝ̈ ܕܐܸܬܼܐܡܲܪ ܒܥܘܼܗܕܵܢܵܐ : ܟܲܕܼ ܚܲܕܼ ܪܸܥܝܵܢܵܐ : ܕܲܠܚܲܕܼ ܢܝܼܫܵܐ ܕܪܘܼܫܥܵܐ ܚܲܬܿܝܼܬܼܵܐ ܩܲܢ̈ܝܵܢ ܗ̣̄ܘܲܝ̈ . ܘܡܸܛܠ ܗܵܠܹܝܢ ܡܸܬܼܚܪܹܝܢ ܗ̄ܘ̣ܵܘ ܘܢܵܨ̇ܝܢ ܥܲܡ ܚܕܼܵܕܹ̈ܐ : ܗܵܠܹܝܢ ܕܡܸܫܬܲܒܼܗܪܝܼܢ ܒܬܼܵܘܕܝܼܬܼܵܐ ܕܐܲܒܼܵܗ̈ܬܼܵܐ ܕܵܗܘ̤ܵܬܼ ܒܢܝܼܩܝܼܵܐ . ܐܸܢܵܐ ܕܹܝܢ ܬܸܗ̇ܪܹܬܼ ܒܕܸܚܠܲܬܼ ܐܲܠܵܗܵܐ ܕܒܼܵܟܼ : ܕܚܲܡܡܤܸܢ̣ܬܿ ܘܠܵܐ ܒܠܲܡ̣ܬܼܿ ܠܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܗܲܝܡܵܢܘܼܬܼܵܐ ܕܹܝܢ ܕܕܸܚܠܲܬܼ ܐܲܠܵܗܵܐ ܤܵܡ̣ܬܿ ܩܕܼܸܵܡܲܝܗܘܿܢ . ܕܗܵܐ ܕܫܲܡ̣ܥܘܼܗ̇ : ܐܵܘ ܢܸܫܬܿܩܘܼܢ : ܐܵܘ ܐܸܢ ܡܸܬܼܚܪܹܝܢܬ : ܥܲܡ ܫܲܪܟܵܐ ܕܗܲܪ̈ܲܤܝܘܿܛܹܐ ܢܸܬܼܚܲܫܒܘܼܢ . ܗܵܠܹܝܢ ܓܹܝܪ ܕܐܸܬܼܡܲܠܲܠ : ܠܵܐ ܠܡܸܐܡܵܪܘܼ ܘܠܵܐ ܠܡܸܫܬܿܡܵܥܘܼ ܒܹܝܬܼ ܟܪܸ̈ܤܛܝܵܢܹܐ ܙܵܕܹܩ : ܐܸܠܵܐ ܢܘܼܟܼܪ̈ܵܝܵܢ ܐܸܢܹܝܢ ܒܟܼܠ ܙܬܝܼ̈ܢ ܠܡܲܠܦܵܢܘܼܬܼܵܐ pb. 581 ܕܲܫܠܝܼܚܘܼܬܼܵܐ . ܡܸܛܠ ܗܵܢܵܐ ܕܹܝܢ ܐܵܦ ܐܸܢܵܐ ܗܵܠܹܝܢ ܕܡܸܢܗܘܿܢ ܐܸܬܼܐܡܲܪ : ܕܒܸܐܓܲܪܬܵܐ ܓܲܠܝܵܐܝܼܬܼ ܢܸܬܼܪ̈ܲܫܡܵܢ ܥܸܒܼ̇ܕܼܬܼ ܐܸܢܹܝܢ . ܕܤܵܦܩܵܐܝܼܬܼ ܡ̣ܢ ܫܸܡܥܵܐ ܒܲܠܚܘܿܕܼ : ܟܠܢܵܫ ܢܸܚܙܸܐ ܒܸܗܬܿܬܼܵܐ ܘܪܘܼܫܥܵܐ ܕܲܒܼܗܘܿܢ . ܘܐܵܦܸܢ ܙܵܕܹܩ ܗ̄ܘ̣ܵܐ ܓܹܝܪ ܒܝܲܕܼ ܐܲܪ̈ܝܼܟܼܵܬܼܵܐ : ܠܲܡܩܲܛܪܵܓܼܘܼ ܘܲܠܡܲܟܵܤܘܼ ܠܠܵܐ ܝܑܼܕܲܥܬܼܵܐ ܕܗܵܢܘܿܢ ܕܗܵܠܹܝܢ ܬܸܬܼܚܲܫܲܒܼܘ . ܐܸܠܵܐ ܤܵܦܹ̇ܩ ܥܕܲܡܵܐ ܠܗܵܠܹܝܢ ܒܐܸܓܲܪܬܲܢ : ܕܠܵܐ ܢܵܘܤܸܦ ܬܘܼܒܼ ܠܡܸܟܼܬܲܒܼ ܓܘܼܕܵܦܵܐ ܕܡܸܢܗܘܿܢ : ܗܵܠܹܝܢ ܓܹܝܪ ܕܗܵܟܲܢܵܐ ܓܲܠܝܵܐ ܫܟܼܝܼܪܘܼܬܼܗܹܝܢ : ܠܡܲܗܦܵܟܼܘܼ ܘܠܲܡܥܲܩܵܒܼܘܼ ܒܝܲܬܿܝܼܪ̈ܵܬܼܵܐ ܠܵܐ ܘܵܠܹ̇ܐ . ܕܠܵܐ ܠܗܵܠܹܝܢ ܕܡܸܬܼܚܪܹܝܢ ܚܠܵܦܲܝܗܹܝܢ : ܐܲܝܟܼ ܗܵܘ̇ ܕܦܘܼܫܵܟܼܵܐ ܐܝܼܬܼ ܥܠܲܝܗܹܝܢ ܢܸܤܬܲܒܼܪ̈ܵܢ . ܐܸܠܵܐ ܒܲܠܚܘܿܕܼ ܤܵܦܹ̇ܩ ܠܲܡܦܲܢܵܝܘܼ ܘܲܠܡܹܐܡܲܪ ܠܘܼܩܒܲܠ ܗܵܠܹܝܢ : ܕܗܵܠܹܝܢ ܠܵܐ ܐܝܼܬܲܝܗܹܝܢ ܕܥܹܕܬܵܐ ܩܲܕܝܼܫܬܼܵܐ ܕܲܒܼܟܼܠ ܐܲܬܲܪ : ܘܠܵܐ ܗ̄ܘ̣ܵܐ ܗܵܠܹܝܢ ܐܸܬܼܪܲܥܝܼܘ ܐܲܒܼܵܗܲܝܣ̈ܢ ܛܘܼ̈ܒܼܵܢܹܐ . ܕܠܵܐ ܕܹܝܢ ܗܵܠܹܝܢ ܥܸܠܬܼܵܐ ܓܘܼܡܕܵܢܝܼܬܼܵܐ ܡܸܫܟܿܚܵܢܹ̈ܐ ܕܒܼܝܼ̈ܫܬܼܵܐ ܢܸܤܒܼܘܼܢ ܠܢܦܫܗܘܿܢ : ܫܲܦܝܼܪ ܗ̄ܘ̣ ܕܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ ܩܲܠܝܼܠ ܢܥܲܗܸܕܼ : ܕܲܟܼܒܪ ܐܵܦܸܢ ܗܵܟܲܢܵܐ ܢܸܬܼܟܲܚܕܼܘܼܢ ܘܢܸܫܬܲܐܠܘܼܢ ܡ̣ܢ ܚܘܼܫܵܒܲܝ̈ܗܘܿܢ ܨܵܐܹ̈ܐ . ܕ . ܡ̣ܢ ܐܲܝܟܵܐ ܠܟܼܘܿܢ ܠܡܹܐܡܲܪ ܐܘܿ ܛܵܠܘܿܡܹ̈ܐ : ܕܦܲܓܼܪܵܐ ܒܲܪ ܟܝܵܢܵܐ ܗ̄ܘ̣ ܕܐܲܠܵܗܘܼܬܹܗ ܕܡܸܠܬܼܵܐ ؟ ܡ̣ܢ ܗܵܕܹܐ ܓܹܝܪ ܫܲܦܝܼܪ ܠܲܡܫܲܪܵܝܘܼ : ܕܡܵܐ ܕܗܵܕܹܐ ܐܸܬܼܚܲܙܝܲܬ̤ ܢܲܫܝܼܫܬܼܵܐ : ܐܵܦ ܗܵܠܹܝܢ ܐ̄ܚܪ̈ܵܢܝܵܬܼܵܐ ܐܲܝܟܼ ܗܵܕܹܐ ܥܲܡܵܗ̇ ܢܸܬܼܝܲܕܼ̈ܥܵܢ . ܡ̣ܢ ܟܬܼܵܒܹ̈ܐ ܗܵܠܹܝܢ ܠܵܐ ܡܲܨܝܵܐ ܠܡܸܫܟܵܚܘܼ . ܕܐܲܠܵܗܵܐ ܓܹܝܪ ܒܦܲܓܼܪܵܐ ܐ̄ܢܵܫܝܵܐ ܗܘ̤ܵܐ : ܐܵܡ̇ܪܝܼܢ . ܘܐܲܒܼܵܗܲܝ̈ܢ ܬܘܼܒܼ ܕܲܒܼܢܝܼܩܵܝܼܵܐ ܐܸܬܼܟܲܬܲܫܘ : ܠܵܘ ܗ̄ܘ̣ܵܐ ܠܦܲܕܓܼܪܵܐ : ܐܸܠܵܐ ܠܹܗ ܠܲܒܼܪܵܐ ܐܸܡ݂ܲܪܘ ܕܐܝܼܬܼܵܘܗܝ ܒܲܪ ܟܝܵܢܹܗ ܕܐܲܒܼܵܐ . ܠܦܲܓܼܪܵܐ ܕܹܝܢ ܡ̣ܢ ܡܲܪܝܲܡ ܐܵܘܕܝܼܘ pb. 582 ܕܐܝܼܬܼܵܘܗܝ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܐܵܘ ܗܵܟܹܝܠ ܟܦܘܿܪܘ ܒܤܘܼܢܗܵܕܘܿܣ ܕܢܝܼܩܝܼܵܐ : ܘܝܼܕܼܝܼܥܵܐ ܕܐܲܝܟܼ ܗܵܪ̈ܲܤܝܘܿܛܹܐ ܗܵܠܹܝܢ ܡܲܥܠܝܼܢ ܐܢ̄ܬܿܘܿܢ : ܐܵܘ ܐܸܢ ܨܸܒܹ̇ܝܢ ܐܢ̄ܬܿܘܿܢ ܕܲܒܼ̈ܢܲܝܵܐ ܕܐܲܒܼܵܗ̈ܬܼܵܐ ܢܬܸܗܘܘܿܢ : ܠܵܐ ܬܸܬܼܪܲܥܘܿܢ ܠܒܲܪ ܡ̣ܢ ܡܵܐ ܕܢܸܡܘܿܢ ܐܲܟܼܬܸܒܼܘ . ܐܵܦ ܗܵܕܹܐ ܓܹܝܪ : ܠܲܫܟܼܝܼܪܘܼܬܼܗܹܝܢ ܕܡܸܠܝ̈ܟܿܘܿܢ ܡܨܝܢ ܐܢ̄ܬܿܘܿܢ ܠܡܸܤܬܲܟܵܠܘܼ . ܐܸܢ ܓܹܝܪ ܒܲܪ ܟܝܵܢܹܗ ܗ̄ܘ̣ ܡܸܠܬܼܵܐ ܕܦܲܓܼܪܵܐ ܕܐܝܼܬܼܵܘܗܝ ܡ̣ܢ ܐܲܪܥܵܐ ܟܝܵܢܹܗ : ܒܲܪ ܟܝܵܢܹܗ ܗ̄ܘ̣ ܕܹܝܢ ܡܸܠܬܼܵܐ ܕܐܲܒܼܵܐ : ܐܲܝܟܼ ܬܵܘܕܝܼܬܼܵܐ ܕܐܲܒܼܵܗܝ̈ܢ : ܡܸܫܬܿܟܲܚ ܠܹܗ ܐܵܦ ܗ̤ܘ ܐܲܒܼܵܐ : ܟܝܵܢܹܗ ܕܦܲܓܼܪܵܐ ܗܵܘ̇ ܕܡ̣ܢ ܐܲܪܥܵܐ ܐܝܼܬܼܵܘܗܝ . ܘܡܵܢܵܐ ܡܸܟܹܝܠ ܥܵܕܼܠܝܼܢ ܐܢ̄ܬܿܘܿܢ ܠܐܲܪ̈ܝܵܢܘܿ ܕܩܵܪܹܝܢ ܠܲܒܼܪܵܐ ܒܪܝܼܬܼܵܐ : ܟܲܕܼ ܐܲܢ̄ܬܿܘܿܢ ܐܵܦ ܠܹܗ ܠܐܲܒܼܵܐ : ܒܲܪ ܟܝܵܢܵܐ ܕܲܒܼܪܝܼܬܼܵܐ ܤܵܝ̇ܡܝܼܢ ܐܢ̄ܬܿܘܿܢ ؟ ܘܡܸܫܬܼܿܪܓܠܝܼܢ ܐܢ̄ܬܿܘܿܢ ܬܘܼܒܼ ܠܲܐ̄ܚܪܹܝܢ ܪܘܼܫܥܵܐ : ܒܕܼܵܐܡ̇ܪܝܼܢ ܐܢ̄ܬܿܘܿܢ ܕܲܠܒܸܤܪܵܐ ܘܲܠܓܲܪ̈ܡܹܐ ܘܲܠܤܲܥܪܵܐ ܘܠܲܓܼܝܵܕܹ̈ܐ ܘܲܠܟܼܠܹܗ ܦܲܓܼܪܵܐ ܐܸܬܼܗܦܸܟܼ ܡܸܠܬܼܵܐ ܘܐܸܫܬܲܚܠܲܦ ܡ̣ܢ ܟܝܵܢܹܗ . ܘܲܠܡܵܢܵܐ ܡܸܟܹܝܠ ܠܵܐ ܐܵܡ̇ܪܝܼܢ ܐܢ̄ܬܿܘܿܢ ܓܲܠܝܵܐܝܼܬܼ : ܕܡ̣ܢ ܐܲܪܥܵܐ ܗܘ̤ܵܐ ؟ ܡ̣ܢ ܐܲܪܥܵܐ ܓܹܝܪ ܐܝܼܬܼܵܘܗܝ ܟܝܵܢܹܗ ܕܦܲܓܼܪܵܐ . ܡ̣ܢ ܐܲܝܟܵܐ ܕܹܝܢ ܗܵܕܹܐ ܟܠܵܗ̇ ܤܲܟܼܠܘܼܬܼܵܐ : ܕܐܲܢ̄ܬܿܘܿܢ ܥܲܡܟܼܘܿܢ ܬܸܬܼܟܵܬܼܿܫܘܼܢ ؟ ܐܵܦܸܢ ܓܹܝܪ ܟܲܕܼ ܐܵܡ̇ܪܝܼܢ ܐܢ̄ܬܿܘܿܢ ܕܒܲܪ ܟܝܵܢܹܗ ܗ̄ܘ̣ ܡܸܠܬܼܵܐ ܕܦܲܓܼܪܵܬܐ : ܐ̄ܚܪܹܢܵܐ ܥܲܡ ܐ̄ܚܪܹܢܵܐ ܡܸܫܬܵܘܕܥܝܼܢ ܐܢ̄ܬܿܘܿܢ . ܒܡܸܫܬܲܠܦܵܢܘܼܬܼܵܠ ܕܹܝܢ ܕܲܠܒܸܤܪܵܐ . ܫܘܼܚܠܵܦܵܐ ܕܝܼܠܹܗ ܕܡܸܠܬܼܵܐ ܐܲܝܟܼ ܕܒܲܫܪܲܓܼܪ̈ܲܓܼܝܵܬܼܵܐ ܚܵܙܹ̇ܝܢ ܐܢ̄ܬܿܘܿܢ . ܘܡܲܢ̣ܘܼ ܡܸܟܹܝܠ : ܕܟܲܕܼ ܗܵܠܹܝܢ ܡܡܲܠܠܝܼܢ ܐܢ̄ܬܿܘܿܢ : ܢܤܲܝܒܲܪܟܼܘܿܢ ؟ ܝܲܬܿܝܼܪ ܓܹܝܪ ܡ̣ܢ ܟܠ ܗܹܪܹܤܝܼܣ : ܐܲܢ̄ܬܼܿܘܿܢ ܠܪܘܼܫܥܵܐ ܐܸܨܛܠܝܼܬܿܘܿܢ . ܐܸܢ ܓܹܝܪ ܒܲܪ ܟܝܵܢܹܗ ܗ̄ܘ̣ ܡܸܠܬܼܵܐ ܕܦܲܓܼܪܵܐ : ܝܲܬܿܝܼܪ ܗ̄ܘ̣ ܥܘܼܗܕܵܢܵܐ ܕܲܚܫܲܚܬܼܵܗ̇ ܕܡܪܝܲܡ . pb. 583 ܡܸܛܠ ܕܡܸܫܟܿܚܵܐ ܗ̣̄ܝ ܕܢܸܗܘܸܐ ܐܝܼܬܼܵܘܗܝ ܦܲܓܼܪܵܐ ܐܲܡܝܼܢܵܐܝܼܬܼ : ܐܲܝܟܼ ܕܐܝܼܬܼܵܘܗܝ ܗ̤ܘ ܡܸܠܬܼܵܐ . ܐܸܢ ܐܲܝܟܼ ܕܐܲܢ̄ܬܿܘܿܢ ܡܸܬܼܪܲܥܹܝܢ ܕܒܲܪ ܟܝܵܢܹܗ ܗ̄ܘ̣ ܕܦܲܓܼܪܵܐ : ܡܵܢܵܐ ܕܹܝܢ ܡܸܬܼܒܿܥܸܐ ܗ̄ܘ̱ܵܐ ܡܹܐܬܼܝܹܗ ܕܡܸܠܬܼܵܐ : ܐܵܘ ܕܗ̤ܘ ܒܲܪ ܟܝܵܢܹܗ ܢܸܠܒܲܫ ܗ̄ܘ̣ܵܐ : ܐܵܘ ܢܸܫܬܲܚܠܲܦ ܡ̣ܢ ܟܝܵܢܹܗ ܘܢܸܗܘܸܐ ܦܲܓܼܪܵܐ ؟ ܠܵܐ ܗ̄ܘ̣ܵܐ ܓܹܝܪ ܝܵܬܼܵܗ̇ ܢܸܤܒܲܬ̤ ܐܲܠܵܗܘܼܬܼܵܐ : ܐܵܘ ܒܲܪ ܟܝܵܢܵܗ̇ ܠܸܒܼܫܲܬ̤ . ܠܵܐ ܓܹܝܪ ܚܛ̣ܵܐ ܡܸܠܬܼܵܐ ܗܵܘ̇ ܕܠܲܐ̄ܚܪ̈ܵܢܹܐ ܡ̣ܢ ܚܛܵܗܹ̈ܐ ܦܵܪܹܩ : ܕܢܸܫܲܚܠܲܦ ܠܦܲܓܼܪܵܐ : ܘܲܢܩܲܪܸܒܼ ܝܵܬܹܗ ܚܠܵܦܵܘܗܝ ܕܸܒܼܚܬܼܵܐ : ܘܗ̤ܘ ܠܹܗ ܢܸܦܪܘܿܩ . ܗ . ܐܸܠܵܐ ܠܵܘ ܗܵܟܲܢܵܐ : ܚܵܣ ! ܡ̣ܢ ܙܲܪܥܹܗ ܓܹܝܪ ܕܐܲܒܼܪܵܗܵܡ ܢܤܲܒܼ : ܐܲܝܟܼ ܕܐܸܡ݂ܲܪ ܫܠܝܼܚܵܐ : ܘܡܸܛܠ ܗܵܢܵܐ ܙܵܕܹܩ ܗ̄ܘ̣ܵܐ ܕܢܸܬܿܕܲܡܸܐ ܠܐܲܚܵܘ̈ܗܝ : ܘܢܸܤܲܒܼ ܦܲܓܼܪܵܐ ܒܲܪ ܕܡܘܼܬܲܢ . ܡܸܛܠ ܗܵܢܵܐ ܐܵܦ ܒܩܘܼܫܬܼܵܐ ܡܸܬܼܒܲܥܝܵܐ ܡܲܪܝܲܡ : ܕܡܸܢܵܗ̇ ܢܲܤܒܹܗ : ܘܐܲܝܟܼ ܕܝܼܠܹܗ ܚܠܵܦܲܝܢ ܩܲܪܒܹܗ . ܘܲܠܗܵܕܹܐ ܡܚܵܘܸ̇ܐ ܗ̄ܘ̣ܵܐ ܒܲܢܒܼܝܼܘܼܬܹܗ ܐܹܫܲܥܝܵܐ ܟܲܕܼ ܐܵܡܲ݁ܪ : ܕܗܵܐ ܒܬܼܘܼܠܬܼܵܐ ܒܵܛ̇ܢܵܐ ܘܝܵܠ̇ܕܵܐ ܒܪܵܐ : ܘܢܸܬܼܩܪܸܐ ܫܡܹܗ ܥܲܡܲܢܘܼܐܹܝܠ . ܘܲܠܓܲܒܼܪܝܹܠ ܕܡܸܫܬܲܕܲܪ ܠܘܵܬܼܵܗ̇ : ܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܠܘܵܬܼ ܒܬܼܘܼܠܬܼܵܐ : ܐܸܠܵܐ ܠܘܵܬܼ ܒܬܼܘܼܠܬܼܵܐ ܕܲܡܟܼܝܼܪܵܐ ܗ̄ܘ̣ܵܬܼ ܠܓܲܒܼܪܵܐ : ܕܡ̣ܢ ܡܟܼܝܼܪܵܗ̇ ܢܚܵܘܹܝܗ̇ ܠܡܲܪܝܲܡ ܕܐܲܢ̄ܬܿܬܼܵܐ ܗ̣̄ܝ ܫܲܪܝܼܪܬܵܐ . ܘܲܡܗܲܗܸܕܼ ܟܬܼܵܒܼܵܐ ܝܲܠܕܹܗ : ܘܐܵܡܲ݁ܪ : ܕܲܟܼܪܲܟܼܬܹܗ ܒܥܲܙܪܘܼܪܹ̈ܐ : ܘܐܲܪܡܝܵܬܹܗ ܒܐܘܿܪܝܵܐ . ܘܬܼܘܼܒܼ ܐ̄ܚܪ̈ܵܢܹܐ : ܟܲܕܼ ܝܵܗ̇ܒܿܝܼܢ ܛܘܼܒܼܵܐ ܠܲܬܿܕܲܝ̈ܵܐ ܕܐܲܢܩ̣ܘܼܗܝ . ܘܲܕܩܲܪܸܒܼ ܩܘܼܪܒܵܢܵܐ : ܡܸܛܠ ܕܦܵܬܲܚ ܡܲܪܒܿܥܵܐ ܗ̄ܘ̣ܵܐ ܗܵܘ̇ ܕܐܸܬܼܝܼܠܸܕܼ . ܗܵܠܹܝܢ ܗܵܟܹܝܠ ܟܠܗܹܝܢ : ܡܫܵܘ̈ܕܥܵܢܝܵܬܼܵܐ ܗ̣̄ܘܲܝ̈ pb. 584 ܕܝܲܠܕܵܗ̇ ܕܲܒܼܬܼܘܼܠܬܼܵܐ . ܐܵܦ ܓܲܒܼܪܝܹܠ ܕܹܝܢ ܙܗܝܼܪܵܐܝܼܬܼ ܤܲܒܿܪܵܗ̇ ܗ̄ܘ̣ܵܐ ܘܐܸܡ݂ܲܪ : ܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܗܵܘ̇ ܕܡܸܬܼܝܼܠܸܕܼ ܒܹܟܼܝ : ܕܠܵܐ ܢܸܤܬܿܒܲܪ ܕܡ̣ܢ ܠܒܲܪ ܥܵܐܹ̇ܠ ܠܹܗ ܓܘܼܫܡܵܐ : ܐܸܠܵܐ ܡܸܢܹܟܼܝ ܠܲܡ : ܕܬܸܬܼܗܲܝܡܲܢ ܕܡܸܢܵܗ̇ ܐܝܼܬܼܵܘܗܝ ܟܝܵܢܵܐܝܼܬܼ ܗܵܘ̇ ܕܡܸܬܼܝܼܠܸܕܼ . ܟܲܕܼܸ ܓܹܝܪ ܓܲܠܝܵܐܝܼܬܼ ܐܵܦ ܗ̤ܘ ܟܝܵܢܵܐ ܗܵܕܹܐ ܡܚܵܘܸܐ : ܕܠܵܐ ܡܲܨܝܵܐ ܒܬܼܘܼܠܬܼܵܐ ܠܡܲܝܬܵܝܘܼ ܚܲܠܒܼܵܐ : ܐܸܠܵܐ ܠܘܼܩܕܲܡ ܝܼܠܸܕܼܬ̤ : ܘܠܵܐ ܡܲܨܝܵܐ ܕܲܒܼܚܲܠܒܼܵܐ ܢܸܬܼܪܲܒܸܿܐ ܦܲܓܼܪܵܐ ܘܢܸܬܼܟܪܸܟܼ ܒܥܲܙܪܘܼܪܹ̈ܐ : ܟܲܕܼ ܠܵܐ ܠܘܼܩܕܲܡ ܟܝܵܢܵܐܝܼܬܼ ܐܸܬܼܝܼܠܸܕܼ ܒܲܫܪܵܪܵܐܘ ܗܵܢܵܘ ܗܵܘ̇ ܕܐܸܬܼܓܙܲܪ ܒܲܪ ܬܡܵܢܝܵܐ ܝܵܘܡ̈ܝܼܢ : ܠܗܵܢܵܐ ܫܸܡܥܘܿܢ ܥܲܠ ܕܪ̈ܵܥܵܘܗܝ ܩܲܒܸܠ̣ : ܗܵܢܵܐ ܗܘ̤ܵܐ ܛܲܠܝܵܐ ܘܲܪܒܵܐ : ܘܲܠܬܲܪܬܲܥܸܤܪܹ̈ܐ ܫܢ̈ܝܼܢ ܤ̣ܡܲܟܼ : ܘܲܠܫܲܢ̄ܬܼܵܐ ܕܬܼܠܵܬܼܝܼܢ ܡܲܛܝܼ . ܘܠܵܐ ܗ̄ܘ̣ܵܐ ܐܲܝܟܼ ܕܐ̄ܢܵܫ̈ܝܼܢ ܐܲܤܒܲܪܘ : ܕܗ̤ܘ ܟܝܵܢܵܐ ܕܡܸܠܬܼܵܐ ܐܸܫܬܲܚܠܲܦ ܘܐܸܬܼܓܙܲܪ : ܗܵܘ̇ ܕܠܵܐ ܡܸܫܬܲܚܠܦܵܢܵܐ ܘܠܵܐ ܡܸܫܬܲܓܼܢܝܵܢܵܐ ܐܝܼܬܼܵܘܗܝ : ܐܲܝܟܲܢܵܐ ܗ̤ܘ ܦܵܪܘܩܲܢ ܐܸܡ݂ܲܪ : ܚܙܵܐܘܼܢܵܢܝ ܚܙܵܐܘܼܢܵܢܝ : ܕܐܸܢܵܐ ܐ̄ܢܵܐ ܘܠܵܐ ܐܸܫܬܲܚ̇ܠܦܹܬܼ . ܘܦܵܘܠܘܿܣ ܫܠܝܼܚܵܐ ܡܲܟܼܬܸܒܼ : ܕܝܼܫܘܿܥ ܡܫܝܼܚܵܐ : ܐܸܬܼܡܵܠܝ ܘܝܵܘܡܵܢܵܐ ܗ̤ܘܝܘܼ ܘܠܥܵܠܲܡ ܥܵܠܡܝܼܢ . ܐܸܠܵܐ ܒܗܵܘ̇ ܦܲܓܼܪܵܐ ܕܐܸܬܼܝܼܠܸܵܕܼ : ܘܐܸܬܼܓܙܲܪ ܘܐܸܬܿܛܥܸܢ : ܘܐܸܟܲܠ̣ ܘܲܠ̣ܠܝܼ : ܘܲܒܼܩܲܤܵܐ ܒܨܨ̈ܐ ܐܸܬܼܩܲܒܲܥ ܘܚܲܫ̣ : ܒܹܗ ܐܝܼܬܼܵܘܗܝ ܗ̄ܘ̣ܵܐ ܗܵܘ̇ ܠܵܐ ܚܵܫܘܿܫܵܐ ܘܠܵܐ ܓܫܝܼܡܵܐ ܡܸܠܬܼܵܐ ܐܲܠܵܗܵܐ . ܗܵܢܵܐ ܗܘ̤ܵܐ ܗܵܘ̇ ܕܲܒܼܩܲܒܼܪܵܐ ܐܸܬܿܬܿܤܝܼܡ : ܟܲܕܼ ܐܸܙܲܠ̣ ܒܢܲܦܫܹܗ ܠܡܲܟܼܪܵܙܘܼ ܠܪ̈ܘܼܚܬܼܵܐ ܕܲܒܼܒܹܝܬܼ ܐܲܤܝܪܹ̈ܐ : ܐܲܝܟܼ ܡܵܐ ܕܐܸܡ݂ܲܪ ܦܲܛܪܘܿܣ . pb. 585 ܘ . ܗܵܝ̇ ܕܝܲܬܿܝܼܪܵܐܝܼܬܼ ܡܚܵܘ̇ܝܵܐ ܠܵܐ ܝܑܼܕܲܥܬܼܗܘܿܢ ܕܗܵܠܹܝܢ ܕܐܵܡ̇ܪܝܼܢ : ܕܠܲܓܲܪ̈ܡܹܐ ܘܒܸܤܪܵܐ ܐܸܫܬܲܚܠܲܦ ܐܵܠܵܗܵܐ ܡܸܠܬܼܵܐ . ܐܵܢ ܓܹܝܪ ܗܵܕܹܐ ܐܝܼܬܹܝܗ̇ ܗ̄ܘ̣ܵܬܼ : ܠܵܐ ܡܸܬܼܒܿܥܸܐ ܗ̄ܘ̣ܵܐ ܒܹܝܬܼ ܩܒܼܘܼܪܵܐ : ܐܸܠܵܐ ܗ̤ܘ ܓܘܼܫܡܵܐ ܐܵܙܹ̇ܠ ܗ̄ܘ̣ܵܐ ܠܡܲܟܼܪܵܙܘܼ ܠܢܲܦ̈ܫܵܬܼܵܐ ܕܒܲܫܝܘܿܠ . ܗܵܫܵܐ ܕܲܒܼܿܢܲܦܫܹܗ ܗ̄ܘ̣ ܐܸܙܲܠ̣ : ܠܦܲܓܼܪܵܐ ܕܹܝܢ ܟܪܲܟܼ ܝܵܘܤܸܦ ܒܟܸܠܬܼܵܐ : ܘܤܵܡܹܗ ܒܓܼܵܓܼܘܼܠܬܼܵܐ . ܘܓܲܠܝܵܐ ܗ̣̄ܝ ܠܟܼܠܢܵܫ : ܕܠܵܘ ܗ̤ܘ ܦܲܓܼܪܵܐ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܐܸܠܵܐ ܦܲܓܼܪܵܐ ܗ̄ܘ̣ܵܐ ܕܡܸܠܬܼܵܐ . ܘܲܠܗܵܢܵܐ : ܬܐܘܿܡܵܐ : ܟܲܕܼ ܩܵܡ̣ ܡ̣ܢ ܒܹܝܬܼ ܡܝܼ̈ܬܹܐ : ܓܲܫ̣ ܘܲܚ̣ܙܵܐ ܫܘܼ̈ܡܬܼܵܐ ܕܨܨ̈ܐ : ܗܵܠܹܝܢ ܕܤܲܝܒܲܪ ܗ̄ܘ̣ܵܐ ܗ̤ܘ ܡܸܠܬܼܵܐ ܟܲܕܼ ܡܸܬܼܩܲܒܥܝܼܢ ܒܦܲܓܼܪܹܗ . ܘܟܲܕܼ ܡܨܐ ܗ̄ܘ̣ܵܐ ܕܢܸܟܼܠܸܬܐ : ܠܵܐ ܟܠ̣ܵܐ . ܐܸܠܵܐ ܐܲܝܟܼ ܕܝܼܠܹܗ ܢܵܤܹ̇ܒܼ ܗ̄ܘ̣ܵܐ ܠܗܹܝܢ ܥܠܵܘܗܝ : ܠܗܵܠܹܝܢ ܕܦܲܓܼܪܵܐ ܐܝܼܬܵܝܗܹܝܢ . ܗܵܟܲܢܵܐ ܕܟܲܕܼ ܦܲܓܼܪܵܐ ܒܵܠܲܥ̇ ܗ̄ܘ̣ܵܐ ܡܹܐܢܲܪ : ܐܲܝܟܼ ܡ̇ܢ ܕܗ̤ܘ ܚܵܐܹܫ̇ ܗ̄ܘ̣ܵܐ : ܕܲܠܡܵܢܵܐ ܡܚܲܝܬܵܢܝ ؟ ܘܟܲܕܼ ܛܵܒܼ ܠܵܐ ܡܓܲܫܡܐ ܐܝܼܬܼܵܘܗܝ ܒܠܲܟܼܝܵܢܹܗ : ܩܲܕܸܡ ܐܸܡ݂ܲܪ : ܕܓܘܼܫܡܝ ܝܼܗ̇ܒܹܿܬܼ ܠܡܲܚ̈ܘܵܬܼܵܐ ܘܦܲܟܲܝ̈ ܠܫܘܼܩܵܦܵܐ : ܘܐܲܦܲܝ̈ ܠܵܐ ܐܲܦܢ̇ܝܼܬܼ ܡ̣ܢ ܪܘܿܩܵܐ . ܗܵܠܹܝܢ ܓܹܝܪ ܕܦܲܓܼܪܹܗ ܕܡܸܠܬܼܵܐ ܚܲܫ̣ ܒܗܹܝܢ : ܗ̤ܘ ܡܸܠܬܼܵܐ ܥܲܡܹܗ ܤܒܲܠ̣ ܐܸܢܹܝܢ : ܕܲܚܢܲܢ ܒܚܲܫܵܐ ܕܝܼܚܝܼܕܵܝܹܗ ܕܐܲܠܵܗܵܐ ܢܸܬܼܦܪܸܩ . ܘܲܬܼܡܝܼܗܵܐ ܗ̄ܘ̣ܵܬܼ ܘܲܦܪܝܼܫܵܐ : ܕܗ̤ܘ ܗ̄ܘ̣ܵܐ ܟܲܕܼ ܗ̤ܘ ܗܵܘ̇ ܕܚܵܐܹ̇ܫ ܘܠܵܐ ܚܵܐܹ̇ܫ : ܚܲܫ̣ ܓܹܝܪ : ܕܦܲܓܼܪܹܗ ܕܝܼܠܹܗ ܚܵܐܹ̇ܫ ܗ̄ܘ̣ܵܐ : ܘܗ̤ܘ ܐܝܼܬܼܵܘܗܝ ܗ̄ܘ̣ܵܐ ܒܗܵܘ̇ ܕܚܵܐܹ̇ܫ . ܠܵܐ ܚܲܫ̣ ܕܹܝܢ : ܡܸܛܠ ܕܗ̤ܘ ܡܸܠܬܼܵܐ ܟܝܵܢܵܐܝܼܬܼ ܐܝܼܬܼܵܘܗܝ ܠܵܐ ܚܵܫܘܿܫܵܐ . ܘܗܵܘ̇ ܠܵܐ ܓܫܝܼܡܵܐ ܐܝܼܬܼܵܘܗܝ ܗ̄ܘ̣ܵܐ ܒܗܘ̇ ܦܲܓܼܪܵܐ ܚܵܫܘܿܫܵܐ : ܦܲܓܼܪܵܐ ܕܹܝܢ ܐܝܼܬܼܵܘܗܝ pb. 586 ܗ̄ܘ̣ܵܐ ܕܐܲܠܵܗܵܐ ܡܸܠܬܼܵܐ ܠܵܐ ܚܵܫܘܿܫܵܐ . ܥܵܒܹ̇ܕܼ ܗ̄ܘ̣ܵܐ ܓܹܝܪ ܗܵܕܹܐ : ܡܸܛܠ ܚܵܘܒܿܬܲܢ ܕܲܦܪܲܥ̣ ܒܲܩܢܘܿܡܹܗ . ܕܡܵܐ ܕܩܲܒܸܿܠ̣ ܕܝܼܠܲܢ ܥܠܵܘܗܝ : ܘܩܲܪܒܲܢ ܒܢܲܦܫܹܗ ܕܸܒܼܚܬܼܵܐ ܠܐܲܒܼܘܼܗܝ : ܬܫܸܬܿܘܼܗܝ : ܬܸܫܬܿܒܸܩ ܤܲܟܼܠܘܼܬܲܢ ܒܚܘܼܤܵܝܹܗ . ܘܢܸܗܦܘܿܟܼ ܢܚܲܕܬܲܢ ܒܡܵܘܗܲܒܼܬܹܗ : ܐܲܝܟܼ ܡܸܠܬܹܗ ܕܲܠܝܼܚܵܐ : ܕܟܼܠ ܡܸܕܸܡ ܢܸܬܼܚܲܕܲܬܼ ܡ̣ܢ ܕܪܹܫ ܒܲܡܫܝܼܚܵܐ . ܙ . ܘܗܵܠܹܝܢ ܠܵܐ ܗ̄ܘ̣ܵܐ ܒܡܲܤܒܿܪܵܢܘܼܬܼܵܐ ܗ̤ܘܲܝ̈ : ܐܲܝܟܼ ܕܐ̈ܢܵܫ̈ܝܼܢ ܐܲܤܒܲܪܘ : ܐܸܠܵܐ ܫܲܪܝܼܪܵܐܝܼܬܼ ܒܩܘܼܫܬܼܵܐ ܒܗܵܝ̇ ܕܲܗܘ̤ܵܐ ܒܲܪ ܐ̄ܢܵܫܵܐ ܦܵܪܘܿܩܲܢ : ܕܟܼܠܹܗ ܒܲܪܢܵܫܵܐ ܦܵܪܘܿܩܵܐ ܗܘ̤ܵܐ . ܐܸܢ ܓܹܝܪ ܒܡܲܤܒܿܪܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܪܸܥܝܵܢܵܐ ܕܗܵܠܹܝܢ : ܗܲܓܵܓܼܵܐ ܐܝܼܬܼܵܘܗܝ ܗ̄ܘ̣ܵܐ : ܘܡܸܫܬܿܟܲܚ ܠܹܗ ܕܲܒܼܟܲܕܵܒܼܘܼܬܼܵܐ ܡܸܬܼܐܡܲܪ ܦܘܼܪܩܵܢܲܢ : ܘܲܩܝܵܡܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܐܲܝܟܼ ܪܘܼܫܥܹܗ ܡܚܲܒܿܠܵܐ ܕܡܵܐܢܝܼ . ܐܸܠܵܐ ܗܵܐ : ܠܵܘ ܒܗܲܓܵܓܼܵܐ ܗ̄ܘ̣ ܦܘܼܪܩܵܢܲܢ : ܘܠܵܐ ܕܦܲܓܼܪܵܐ ܒܲܠܚܘܿܕܼ : ܐܸܠܵܐ ܕܟܼܠܹܗ ܒܲܪ ܐ̄ܢܵܫܵܐ : ܕܢܲܦܫܵܐ ܘܲܕܼܦܲܓܼܪܵܐ . ܒܩܘܼܫܬܼܵܐ ܓܹܝܪ : ܗܘ̣ܵܐ ܦܘܼܪܩܵܢܲܢ . ܡܵܕܹܝܢ : ܐ̄ܢܵܫܵܝܵܐ ܗ̄ܘ̣ ܟܝܵܢܵܐܝܼܬܼ ܗܵܘ̇ ܕܡ̣ܢ ܡܲܪܝܲܢ : ܐܲܝܟܼ ܤܘܼܟܵܠܵܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ . ܘܫܲܪܝܼܪܵܐܝܼܬܼ : ܦܲܓܼܪܵܐ ܐܝܼܬܼܵܘܗܝ ܗ̄ܘ̣ܵܐ ܗܵܘ̇ ܕܦܵܪܘܿܩܲܢ . ܡܸܛܠ ܕܗ̤ܘ ܗܘ̤ܵܐ ܟܲܕܼܸ ܗ̤ܘ ܗܵܢܵܐ ܕܝܼܠܲܢ . ܚܵܬܲܢ ܓܹܝܪ ܐܝܼܬܹܝܗ̇ ܡܲܪܝܲܡ : ܡܸܛܠ ܕܟܼܠܲܢ ܡ̣ܢ ܐܵܕܼܵܡ ܚܲܕܼ ܚܢܲܢ . ܘܥܲܠ ܗܵܕܹܐ : ܠܡܸܬܼܦܲܠܵܓܼܘܼ ܐ̄ܢܵܫ ܠܵܐ ܡܵܨܐ : ܐܸܢ ܡܵܐ ܕܐܲܟܼܬܸܒܼ ܠܘܼܩܵܐ ܢܸܥܗܲܕܼ . ܡ̣ܢ ܒܵܬܲܪ ܓܹܝܪ ܕܩܵܡ̣ ܡܵܪܲܢ ܡ̣ܢ ܒܹܝܬܼ ܡܝܼ̈ܬܹܐ : ܟܲܕܼ ܤܵܒܼ̇ܪܝܼܢ ܗ̄ܘ̣ܵܘ ܬܲܠܡܝܼ̈ܕܹܐ : ܕܠܵܐ ܒܦܲܓܼܪܵܐ ܗ̄ܘ̣ ܕܡ̣ܢ ܡܲܪܝܲܡ ܚܵܙܹ̇ܝܢ ܠܹܗ . ܐܸܠܵܐ ܚܠܵܦ ܗܵܢܵܐ ܒܪܘܼܚܵܐ ܡܸܬܼܒܲܩܹܝܢ : ܐܸܡ݂ܲܪ ܠܘܵܬܼܗܘܿܢ pb. 587 ܟܲܕܼ ܡܠܲܒܸܿܒܼ ܠܲܪܗܝܼܒܼܘܼܬܼܗܘܿܢ : ܕܲܚܙܵܘ ܐܝܼܕܲܝ̈ ܘܪܸ̈ܓܼܠܲܝ : ܘܩܘܼܒܵܥܵܐ ܕܨܨ̈ܐ : ܕܐܸܢܵܐ ܐ̄ܢܵܐ . ܓܘܿܫܘܼܢܵܢܝ ܘܲܚܙܵܘ : ܠܪܘܼܚܵܐ ܒܸܤܪܵܐ ܘܓܲܪ̈ܡܹܐ ܠܲܝܬܿ ܠܵܗ̇ : ܐܲܝܟܼ ܕܚܵܙܹ̇ܝܢ ܐܢ̄ܬܿܘܿܢ ܕܐܝܼܬܼ ܠܝܼ . ܘܟܲܕܼ ܗܵܠܹܝܢ ܐܸܡ݂ܲܪ : ܚ̣ܵܘܝܼ ܐܸܢܘܿܢ ܐܝܼܕܼܵܘ̈ܗܝ ܘܪܸ̈ܓܼܠܵܘܗܝ . ܡ̣ܢ ܗܵܠܹܝܢ ܕܹܝܢ ܬܘܼܒܼ ܡܨܝܢ ܠܡܸܬܼܡܟܤܵܤܘܼ ܗܵܠܹܝܢ ܕܐܲܡܪܲܚ̣ܘ ܠܡܹܐܡܲܪ : ܕܲܠܒܸܤܪܵܐ ܘܓܲܪ̈ܡܹܐ ܐܸܫܬܲܓܼܢܝܼ ܡܵܪܲܢ . ܠܵܐ ܓܹܝܪ ܐܸܡ݂ܲܪ : ܐܲܝܟܼ ܕܚܵܙܹ̇ܝܢ ܐܢ̄ܬܿܘܿܢ ܕܐܝܼܬܲܝ ܒܸܤܪܵܐ ܘܓܲܪ̈ܡܹܐ : ܐܸܠܵܐ ܕܐܝܼܬܼ ܠܝܼ . ܕܠܵܐ ܢܸܤܬܿܒܲܪ ܕܗ̤ܘ ܐܲܠܵܗܵܐ ܡܸܠܬܼܵܐ ܐܸܫܬܲܚܠܲܦ ܠܗܵܠܹܝܢ : ܐܸܠܵܐ ܒܕܲܗܘ̤ܵܐ ܒܗܵܠܹܝܢ : ܘܕܲܩܕܼܵܡ ܡܵܘܬܵܐ ܘܒܼܵܬܲܪ ܩܝܵܡܬܼܵܐ ܕܐܝܼܬܼܵܘܗܝ ܢܸܬܼܗܝܡܲܢ . ܚ . ܐܸܢ ܬܲܚܘܝܼܬܼܵܐ ܕܗܵܠܹܝܢ ܗܵܟܲܢܵܐ ܗܵܟܹܝܠ ܐܝܼܬܹܝܗ̇ : ܝܲܬܿܝܼܪܬܵܐ ܗ̣̄ܝ ܠܡܸܬܼܩܲܪܵܒܼܘܼ ܠܗܵܠܹܝܢ ܐ̄ܚܪ̈ܵܢܝܵܬܼܵܐ : ܘܲܠܡܸܕܼܪܲܫ ܡܸܕܸܡ ܥܠܲܝܗܹܝܢ : ܡܵܐ ܕܦܲܓܼܪܵܐ ܗܵܘ̇ ܕܐܝܼܬܼ ܗ̄ܘ̣ܵܐ ܒܹܗ ܡܸܠܬܼܵܐ : ܠܵܐ ܐܝܼܬܼܵܘܗܝ ܗ̄ܘ̣ܵܐ ܒܲܪ ܟܝܵܢܵܗ̇ ܕܐܲܠܵܗܘܼܬܼܵܐ : ܐܸܠܵܐ ܡ̣ܢ ܡܲܪܝܲܡ ܫܲܪܝܼܪܵܐܝܼܬܼ ܐܸܬܼܝܼܠܸܕܼ . ܘܗ̤ܘ ܡܸܠܬܼܵܐ ܠܒܸܪܵܐ ܘܓܲܪ̈ܡܹܐ ܠܵܐ ܐܸܫܬܲܚܠܲܦ : ܐܸܠܵܐ ܒܒܸܪܤܪܵܐ ܥ̣ܡܲܪ ܘܥܲܒܼܕܹܗ ܕܝܼܠܹܗ : ܘܚܲܕܼ ܐܝܼܬܼܵܘܗܝ ܥܲܡܹܗ ܠܥܗܵܠܲܡ ܀ ܗܵܝ̇ ܕܹܝܢ ܕܐܸܡ݂ܲܪ ܝܘܿܚܲܢܵܢ ܛܘܼܒܼܵܢܵܐ : ܕܡܸܠܬܼܵܐ ܒܸܤܪܵܐ ܗܘ̤ܵܐ : ܗܵܢܵܘ ܪܸܥܝܵܢܵܗ̇ : ܘܡܲܨܝܵܐ ܕܢܸܤܬܲܟܲܠ ܗܵܕܹܐ ܡ̣ܢ ܗܵܝ̇ ܕܕܼܵܡ̇ܝܵܐ ܠܵܗ̇ : ܕܐܲܝܟܲܢܵܐ ܕܐܸܡ݂ܲܪ ܦܵܘܠܘܿܣ : ܕܲܡܫܝܼܚܵܐ ܗܘ̤ܵܐ ܠܵܘܛܬܼܵܐ ܚܠܵܦܲܝܢ . ܘܠܵܘ ܗ̤ܘ ܒܲܩܢܘܿܡܹܗ ܗܘ̤ܵܐ ܠܵܘܛܬܼܵܐ : ܐܸܠܵܐ ܡܸܛܠ ܕܠܵܘܛܬܼܵܐ ܕܠܵܦܲܢ ܢܲܤܲܒܼ : ܐܲܡܝܼܪܵܐ ܕܠܵܘܛܬܼܵܐ ܗܘ̤ܵܐ . ܗܵܟܲܢܵܐ ܐܵܦ ܗܵܝ̇ ܕܒܸܪܵܐ ܗܘ̤ܵܐ : ܠܵܐ ܗ̄ܘ̣ܵܐ ܕܐܸܫܬܲܚܠܲܦ ܠܒܸܪܵܐ : ܐܸܠܵܐ ܕܲܢܤܲܒܼ ܦܲܓܼܪܵܐ pb. 588 ܚܠܵܦܲܝܢ : ܘܲܗܘ̤ܵܐ ܒܲܪܢܵܫܵܐ ܐܵܡ̇ܪܝܼܢܲܢ . ܫܲܘܝܵܐ ܗ̣̄ܝ ܓܹܝܪ ܕܢܹܐܡܲܪ ܕܡܸܠܬܼܵܐ ܒܸܤܪܵܐ ܗܘ̤ܵܐ : ܘܲܕܼܢܹܐܡܲܪ ܕܒܲܪܢܵܫܵܐ ܗܘ̤ܵܐ . ܐܲܝܟܼ ܗܵܝ̇ ܕܲܟܼܬܼܝܼܒܼܵܐ ܒܝܘܠܹܝܠ : ܕܐܹܫܘܿܕܼܸ ܪܘܼܚܝ ܥܲܠ ܟܠܒܲܤܲܪ . ܘܗܵܐ ܠܵܐ ܗ̄ܘ̣ܵܐ ܥܕܲܡܵܐ ܠܚܲܝ̈ܘܵܬܼܵܐ ܐܝܼܬܼܵܘܗܝ ܗ̄ܘ̣ܵܐ ܫܘܼܘܼܕܵܝܵܐ : ܐܸܠܵܐ ܠܲܒܼܢܲܝ̈ ܐ̄ܢܵܫܵܬ ܒܲܠܚܘܿܕܼ : ܗܵܢ̇ܘܿܢ ܕܡܸܛܠܵܬܼܗܘܿܢ ܐܵܦ ܒܲܪܢܵܫܵܐ ܗܘ̤ܵܐ ܡܵܪܲܢ ܀ ܡܵܐ ܗܵܟܹܝܠ ܕܪܸܥܝܵܢܹܗ ܕܦܸܬܼܓܼܵܡܵܐ ܗܵܢܵܐ ܐ̄ܢܵܫ ܢܸܤܬܲܟܲܠ : ܘܵܠܝܵܐܝܼܬܼ ܡܸܬܸܼܤܲܪܝܼܢ ܡܸܢܹܗ : ܐܲܝܠܹܝܢ ܕܐܲܤܒܲܪܘ ܕܡ̣ܢ ܩܕܼܵܡ ܡܲܪܝܲܡ ܐܝܼܬܼܵܘܗܝ ܗܵܘ̇ ܕܡܸܢܵܗ̇ ܐܸܬܼܢܤܸܒܼ . ܘܲܩܕܼܵܡܹܝܗ̇ ܐܝܼܬܼ ܗ̄ܘ̣ܵܐ ܢܲܦܫܵܐ ܐ̄ܢܵܫܝܵܬܼܵܐ ܠܡܸܠܬܼܵܐ : ܘܒܼܵܗ̇ ܡ̣ܢ ܩܕܼܵܡ ܡܹܐܬܼܝܼܬܹܗ ܗܘ̤ܵܐ ܒܟܼܠܙܒܲܢ ܀ ܀ ܢܸܬܼܒܲܠܡܘܼܢ ܕܹܝܢ ܐܵܦ ܐܲܝܠܹܝܢ ܕܐܸܡܲܪܘ : ܕܠܵܘ ܡܩܲܒܿܠܵܐ ܗ̄ܘ̣ ܕܡܵܘܬܵܐ ܦܲܓܼܪܹܗ ܕܡܵܪܲܢ : ܐܸܠܵܐ ܡ̣ܢ ܗܵܘ̇ ܗ̄ܘ̣ ܠܲܡ ܟܝܵܢܐ ܠܵܐ ܡܵܝܘܿܬܼܵܐ . ܐܸܢ ܓܹܝܪ ܠܵܐ ܡܝܼܬܼ : ܐܲܝܟܲܢܵܐ ܦܵܘܠܘܿܣ ܡܲܫܠܸܡ ܗ̄ܘ̣ܵܐ ܠܩܘܿܪ̈ܲܢܬܵܝܹܐ ܗܵܘ̇ ܡܸܕܸܡ ܕܐܵܦ ܗ̤ܘ ܡ̣ܢ ܫܠܝܼܚܹ̈ܐ ܕܲܩܕܼܵܡܵܘܗܝ ܡܩܲܒܸܿܠ ܗ̄ܘ̣ܵܐ ܠܹܗ ܟܲܕܼ ܐܵܡܲ݁ܪ : ܕܲܡܫܝܼܚܵܐ ܡܝܼܬܼ ܚܠܵܦ ܚܛܵܗܲܝ̈ܢ : ܐܲܝܟܼ ܕܲܟܼܬܼܝܼܒܼ . ܘܕܐܸܬܼܩܒܲܠ ܘܩ̣ܵܡ ܠܲܬܼܠܵܬܼܵܐ ܝܵܘܡ̈ܝܼܢ : ܐܲܝܟܼ ܕܲܟܼܬܼܝܼܒܼ ؟ ܐܵܘ ܐܲܝܟܲܢܵܐ ܩܵܡ̣ : ܐܸܠܵܐ ܠܘܼܩܕܲܡ ܡܝܼܬܼ ؟ . . ܢܸܬܼܚܲܡܨܘܼܢ ܕܹܝܢ ܪܵܘܡ̇ܒܼܵܐܝܼܬܼ ܐܵܦ ܗܵܠܹܝܢ ܕܐܸܬܼܸܪܲܥܝܼܘ : ܕܡܲܨܝܵܐ ܕܲܚܠܵܦ ܬܠܝܼܬܼܵܝܘܼܬܼܵܐ ܬܸܗܘܸܐ ܪܒܼܝܼܥܵܝܘܼܬܼܵܐ : ܐܸܢ ܬܸܬܼܐܡܲܪ ܠܲܡ ܕܡ̣ܢ ܡܲܪܝܲܡ ܗ̄ܘ̣ ܦܲܓܼܪܵܐ . ܐܸܢ ܕܹܝܢ ܠܲܡ : ܐܵܡ̇ܪܝܼܢ : ܕܒܲܪ ܟܝܵܢܹܗ ܗ̄ܘ̣ ܦܲܓܼܪܵܐ ܕܡܸܠܬܼܵܐ : ܡܩܵܘܝܵܐ ܬܠܝܼܬܼܵܝܘܼܬܼܵܐ ܒܫܲܒܡܘܼܬܼܵܐ : pb. 589 ܒܗܵܝ̇ ܕܠܵܐ ܡܸܕܸܡ ܚܲܕܼܬܼܵܐ ܡܲܥܬܼܵܐ ܥܠܹܝܗ̇ ܡܸܠܬܼܵܐ . ܐܸܢ ܕܹܝܢ ܐ̄ܢܵܫܝܵܐ ܠܲܡ ܡܹܐܡܪܝܼܘܗܝ ܠܦܲܓܼܪܵܐ ܕܡ̣ܢ ܡܪܝܲܡ : ܐܵܠܨܵܐ ܡܸܛܠ ܕܢܘܼܟܼܪܵܝ ܗ̄ܘ̣ ܒܲܟܼܝܵܢܹܗ ܦܲܓܼܪܵܐ ܘܐܝܼܬܼܵܘܗܝ ܒܹܗ ܡܸܠܬܼܵܐ : ܕܲܪܒܼܝܼܥܵܝܘܼܬܼܵܐ ܬܸܗܘܸܐ : ܘܠܵܐ ܬܠܝܼܬܼܵܝܘܼܬܼܵܐ : ܡܸܛܠ ܬܵܘܤܲܦܬܹܗ ܕܦܲܓܼܪܵܐ . ܛ . ܘܟܲܕܼ ܗܵܠܹܝܢ ܐܵܡ̇ܪܝܼܢ : ܠܵܐ ܡܸܬܼܒܲܝܢܝܼܢ : ܐܲܝܟܲܢܵܐ ܐܵܦ ܗܸܢ̣ܘܿܢ ܒܵܗ̇ ܟܲܕܼ ܒܵܗ̇ ܢܵܦ̇ܠܝܼܢ . ܐܵܦܸܢ ܓܹܝܪ ܢܹܐܡܲܪܘܼܢ ܕܠܵܘ ܡ̣ܢ ܡܪܝܲܡ ܗ̄ܘ̣ ܦܲܓܼܪܵܐ : ܐܸܠܵܐ ܒܲܪ ܟܝܵܢܵܐ ܗ̄ܘ̣ ܕܡܸܠܬܼܵܐ : ܠܵܐ ܡܸܕܸܡ ܒܨܝܼܪܵܐ ܡ̣ܢ ܗܵܝ̇ ܕܩܢܘܿܛ̣ܘ : ܕܕܲܠܡܵܐ ܪܒܼܝܼܥܵܝܘܼܬܼܵܐ ܢܸܤܬܲܒܼܪܘܼܢ ܕܡܲܥܠܝܼܢ . ܗ̤ܝ ܓܹܝܪ ܟܲܕܼ ܗ̤ܝ ܡܸܫܬܲܟܼܚܝܼܢ ܐܵܡ̇ܪܝܼܢ : ܐܲܝܟܼ ܡܲܚܫܲܒܼܬܼܗܘܿܢ . ܐܲܝܟܲܢܵܐ ܓܹܝܪ ܕܲܒܼܪܵܐ ܡ̣ܢ ܐܲܒܼܵܐ ܐܝܼܬܼܵܘܗܝ : ܘܟܲܕܼ ܒܲܪ ܟܝܵܢܹܗ ܗ̄ܘ̣ ܠܵܐ ܗ̄ܘ̣ܵܐ ܗ̤ܘ ܟܲܕܼ ܗ̤ܘ ܐܲܒܼܵܐ : ܐܸܠܵܐ ܒܪܵܐ ܡܸܬܼܐܡܲܪ ܠܘܵܬܼ ܐܲܒܼܵܐ : ܗܵܟܲܢܵܐ ܐܵܦ ܦܲܓܼܪܵܐ ܐܸܢ ܒܲܪ ܟܝܵܢܹܗ ܕܡܸܠܬܼܵܐ ܢܸܬܼܐܡܲܪ : ܠܵܐ ܗ̄ܘ̣ܵܐ ܗ̤ܘ ܐܝܼܬܼܵܘܗܝ ܡܸܠܬܼܵܐ : ܐܸܠܵܐ ܐ̄ܚܪܹܝܢ ܗ̄ܘ̣ ܡܸܢܹܗ ܕܡܸܠܬܼܵܐ . ܐܸܢ ܕܹܝܢ ܐ̄ܚܪܹܝܢ ܗ̄ܘ̣ : ܡܸܫܬܲܟܼܚܵܐ ܠܵܗ̇ ܐܲܝܟܼ ܬܲܪܥܝܼܬܼܗܘܿܢ ܐܵܦ ܗܵܟܲܢܵܐ ܬܠܝܼܬܼܵܝܘܼܬܼܵܐ : ܪܒܼܝܼܥܵܝܘܼܬܼܵܐ . ܠܵܐ ܗ̄ܘ̣ܵܐ ܕܹܝܢ ܗ̤ܝ ܬܠܝܼܬܼܵܝܘܼܬܼܵܐ ܫܲܪܝܼܪܬܵܐ ܘܲܒܼܩܘܼܫܬܼܵܐ ܡܫܲܡܠܲܝܬܼܵܐ ܘܠܵܐ ܡܸܬܼܦܲܠܓܼܵܢܝܼܬܼܵܐ ܡܩܲܒܿܠܵܐ ܬܵܘܤܲܦܬܼܵܐ : ܐܸܠܵܐ ܗܵܝ̇ ܕܡ̣ܢ ܗܵܠܹܝܢ ܐܸܬܼܒܲܕܼܝܲܬ̤ . . ܬܘܼܒܼ ܕܹܝܢ ܦܫܝܼܩ ܠܡܸܬܼܒܲܩܵܝܘܼ ܒܠܵܐ ܝܑܼܕܲܥܬܼܗܘܿܢ : ܡܸܢܵܗ̇ ܕܚܸܟܼܡܲܬܼ ܤܪܝܼܩܘܼܬܼܗܘܿܢ . ܕܐܸܢ ܡܸܛܠ ܕܐܝܼܬܼܵܘܗܝ ܘܡܸܬܼܐܡܲܪ ܡ̣ܢ ܟܐܼܵܒܹ̈ܐ : ܕܡ̣ܢ ܡܲܪܝܲܡ ܗ̄ܘ̣ ܘܐ̄ܢܵܫܝܵܐ ܗ̄ܘ̣ ܦܲܓܼܪܹܗ ܕܦܵܪܘܿܩܲܢ : ܤܵܒܼ̇ܪܝܼܢ ܕܲܚܠܵܦ ܬܠܝܼܬܼܵܝܘܼܬܼܵܐ ܪܒܼܝܼܥܵܝܘܼܬܼܵܐ ܡܸܫܬܲܟܼܚܵܐ : ܐܲܝܟܼ ܗܵܘ̇ ܕܬܼܵܘܤܲܦܬܼܵܐ ܗܘ̤ܵܬܼ ܒܐܲܠܵܗܘܼܬܼܵܐ ܡܸܛܠ ܦܲܓܼܪܵܐ : ܤܲܓܿܝܼ ܫܵܓܹ̇ܝܢ ܕܲܥܒܼܝܼܕܼܵܐ ܡܲܫܘܹܝܢ pb. 590 ܥܲܡ ܥܵܒܼܘܿܕܹܗ : ܘܤܵܒܼ̇ܪܝܼܢ ܕܡܲܨܝܵܐ ܐܲܡܩܲܒܵܠܘܼ ܢܵܘܤܵܦܬܼܵܐ ܐܲܠܵܗܘܼܬܼܵܐ . ܘܠܵܐ ܐܸܤܬܲܟܲܠܘ ܕܠܵܐ ܗ̄ܘ̣ܵܐ ܡܸܛܠ ܬܵܘܤܲܦܬܼܵܐ ܕܐܲܠܵܗܘܼܬܼܵܐ : ܗܘ̤ܵܐ ܡܸܠܬܼܵܐ ܒܦܲܓܼܪܵܐ : ܐܸܠܵܐ ܕܗ̤ܘ ܦܲܓܼܪܵܐ ܢܩܘܼܡ . ܘܠܵܐ ܕܢܸܬܼܝܲܬܲܪ ܒܲܫܒܼܝܼܚܘܼܬܼܵܐ ܗ̤ܘ ܡܸܠܬܼܵܐ ܕܢܲܚ̣ ܡ̣ܢ ܡܲܪܝܲܡ : ܐܸܠܵܐ ܕܓܸܢܤܵܐ ܐ̄ܢܵܫܵܝܵܐ ܢܸܬܼܦܪܸܩ . ܐܲܝܟܲܢܵܐ ܗܵܟܹܝܠ ܡܲܨܝܵܐ : ܕܗܵܘ̇ ܦܲܓܼܪܵܐ ܕܒܪܝܲܕܼ ܡܸܠܬܼܵܐ ܐܸܬܼܦܪܸܩ ܘܐܸܬܼܢܲܚܲܡ : ܬܵܘܤܲܦܬܼܵܐ ܕܐܲܠܵܗܘܼܬܼܵܐ ܠܡܸܥܒܲܕ ܒܡܸܠܬܼܵܐ ؟ ܗܵܝ̇ ܕܹܝܢ ܕܫܲܪܝܼܪܵܐ ܗܵܕܲܐ ܗ̣̄ܝ : ܕܠܹܗ ܗ̄ܘ̣ ܠܐ̄ܢܵܫܵܐ ܗܘ̤ܵܬܼ ܬܸܵܘܤܲܦܬܼܵܐ ܘܲܡܝܲܬܿܪܘܼܬܼܵܐ ܪܲܒܿܬܼܵܐ : ܡ̣ܢ ܚܕܼܵܝܘܼܬܼܵܐ ܘܫܵܘܬܵܦܘܼܬܼܵܐ ܕܡܸܠܬܼܵܐ ܕܲܠܘܵܬܹܗ . ܡ̣ܢ ܡܵܝܘܿܬܼܵܐ ܓܹܝܪ : ܗܘ̤ܵܐ ܠܵܐ ܡܵܝܘܿܬܼܵܐ . ܡ̣ܡ ܢܲܦܫܵܢܵܝܵܐ : ܗܘ̤ܵܐ ܪܘܼܚܵܢܵܝܵܐ . ܘܟܲܕܼ ܡ̣ܢ ܥܲܦܪܵܐ ܥܒܼܝܼܕܼ : ܠܬܲܪ̈ܥܝ ܫܡܲܝܵܐ ܥ̣ܒܲܪ : ܘܡ̣ܢ ܝܲܡܝܼܢܵܐ ܕܐܲܒܼܵܐ ܒܲܡܪ̈ܵܘܡܹܐ ܝܑܼܬܸܒܼ . ܬܠܝܼܬܼܵܝܘܼܬܼܵܐ ܕܹܝܢ : ܘܡ̣ܢ ܕܲܢܤܲܒܼ ܡܸܠܬܼܵܐ ܦܲܓܼܪܵܐ ܕܡ̣ܢ ܡܲܪܝܲܡ : ܬܠܝܼܬܼܵܝܘܼܬܼܵܐ ܗ̣̄ܝ ܐܲܝܟܼ ܕܐܝܼܬܹܝܗ̇ : ܟܲܕܼ ܠܵܐ ܬܵܘܤܲܦܬܼܵܐ ܘܠܵܐ ܒܨܝܼܪܘܼܬܼܵܐ ܡܩܲܒܿܠܵܐ . ܐܸܠܵܐ ܐܲܡܝܼܢܵܐܝܼܬܼ ܡܫܲܠܡܵܢܝܼܬܼܵܐ ܐܝܼܬܹܝܗ̇ : ܘܒܲܬܼܠܝܼܬܼܵܝܘܼܬܼܵܐ ܚܕܼܵܐ ܠܐܲܠܵܗܘܼܬܼܵܐ ܡܸܬܼܚܲܕܼܥܵܐ . ܘܗܵܟܲܢܵܐ ܒܥܹܕܬܵܐ : ܚܲܕܼ ܐܲܠܵܗܵܐ ܡܸܬܼܟܿܪܸܙ : ܐܲܒܼܵܐ ܕܡܸܠܬܼܵܐ . ܝ . ܡ̣ܢ ܗܵܕܹܐ ܗܵܟܹܝܠ ܢܸܙܕܓܪܘܼܢ ܗܵܠܹܝܢ ܕܒܲܙܒܲܢ ܐܸܡ݂ܲܪܘ : ܕܗܵܘ̇ ܕܡ̣ܢ ܡܲܪܝܲܡ ܕܢܲܚ̣ : ܠܵܐ ܐܝܼܬܼܵܘܗܝ ܡܫܝܼܚܵܐ ܘܡܵܪܝܵܐ ܘܝܼܫܘܿܥ . ܐܸܢ ܓܹܝܪ ܠܵܘ ܐܲܠܵܗܵܐ ܗ̄ܘ̣ܵܐ ܕܒܲܦܓܲܪ : ܐܲܝܟܲܢܵܐ ܡܸܚܕܼܵܐ ܕܲܕܼܢܚ̣ ܡ̣ܢ ܡܲܪܝܲܡ ܐܸܬܼܩܪܝܼ ܥܲܡܲܢܘܼܐܹܝܠ : ܕܡܸܬܿܬܲܪܓܲܡ ܐܲܠܵܗܲܢ ܥܲܡܲܢ ؟ ܦܵܘܠܘܿܣ ܕܹܝܢ : ܐܸܢ ܠܵܘ ܡܸܠܬܼܵܐ ܐܲܠܵܗܵܐ ܐܸܬܼܝܼܠܸܕܼ pb. 591 ܒܲܦܓܲܪ : ܐܲܝܟܲܢܵܐ ܟܵܬܹ̇ܒܼ ܠܪ̈ܗܘܿܡܵܝܹܐ : ܕܡܸܢܗܘܿܢ ܠܲܡ ܕܲܝܗܘܼ̈ܕܵܝܹܐ ܐܸܬܼܚܙܝܼ ܡܫܝܼܚܵܐ ܒܲܒܼܤܲܪ : ܕܐܝܼܬܼܵܘܗܝ ܐܲܠܵܗܵܐ ܥܲܠ ܟܠ ؟ ܡܵܕܹܝܢ ܐܵܦ ܗܵܢ̇ܘܿܢ ܕܡ̣ܢ ܩܕܝܼܡ ܟܦܲܪܘ : ܗܵܘ̇ ܕܐܸܨܛܠܸܒܼ ܠܵܘ ܐܲܠܵܗܵܐ ܗ̄ܘ̣ : ܢܸܬܿܛܦܝܼܤܘܼܢ ܠܟܼܠܗܘܿܢ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܢܵܘܕܘܿܢ ܕܐܲܤܟܸܿܠ̣ܘ ܘܲܛܥ̣ܵܘ : ܘܲܢܬܼܘܼܒܼܘܼܢ ܘܡܸܬܼܩܲܒܿܠܝܼܢ . ܘܝܲܬܿܝܼܪܵܐܝܼܬܼ ܠܲܫܠܝܼܚܵܐ ܬܐܘܿܡܵܐ ܢܲܫܪܘܼܢ : ܗܵܘ̇ ܕܡ̣ܢ ܒܵܬܲܪ ܕܲܚ̣ܙܵܐ ܒܹܗ ܫܘܼ̈ܡܵܬܼܵܐ ܕܨܨܹ̈ܐ : ܒܩܵܠܵܐ ܪܵܡܵܐ ܩܥ̣ܵܐ ܘܐܸܡ݂ܲܪ : ܡܵܪܝ ܘܐܲܠܵܘܗܝ . ܟܲܕܼ ܐܲܠܵܗܵܐ ܓܹܝܪ ܘܡܵܪܝܵܐ ܕܬܸܫܒܿܘܿܚܬܼܵܐ ܐܝܼܬܼܵܘܗܝ ܒܪܵܐ : ܒܠܵܐ ܡܫܲܒܿܚܵܐ ܦܲܓܼܪܵܐ ܒܨܨ̈ܐ ܡܸܬܼܩܲܒܲܥ ܗ̄ܘ̣ܵܐ ܘܡܸܨܛܲܥܲܪ . ܐܵܦܸܢ ܓܹܝܪ ܦܲܓܼܪܵܐ ܒܲܥ̇ܒܼܵܕܼܵܐ ܚܵܐܹ̇ܫ ܗ̄ܘ̣ܵܐ : ܘܡ̣ܢ ܕܲܦܢܹܗ ܕܡܵܐ ܘܡܲܝܵ̈ܐ ܐܵܪܕܝܼ ܗ̄ܘ̣ܵܐ : ܐܸܠܵܐ ܫܸܡ ܚܲܫܵܐ ܟܠܹܗ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ . ܡܸܛܠ ܗܵܕܹܐ : ܐܵܦ ܫܸܡܫܵܐ ܟܲܕܼ ܚ̣ܙܵܐ ܠܥܵܒܼ̇ܘܿܕܹܗ ܕܡܸܨܛܲܥܲܪ ܒܦܲܓܼܪܹܗ ܘܡܲܗܡܸܐ : ܩܦܲܣ̣ ܙܲܠܝܼܩܵܘ̈ܗܝ ܘܐܲܥܡܛ̣ܵܗ̇ ܠܐܲܪܥܵܐ . ܗܵܘ̇ ܕܹܝܢ ܦܲܓܼܪܵܐ ܕܐܝܼܬܼ ܗ̄ܘ̣ܵܐ ܠܹܗ ܟܝܵܢܵܐ ܡܼܬܼܚܲܒܿܠܵܢܵܐ : ܠܒܲܪ ܡ̣ܢ ܟܝܵܢܹܗ ܩ̣ܵܡ : ܡܸܛܠ ܚܲܝܠܵܐ ܕܒܹܗ . ܐܸܬܼܥܲܠܝܼ ܕܹܝܢ ܘܐܸܬܼܚܲܪܲܪ ܡ̣ܢ ܚܒܼܵܠܵܐ ܕܲܟܼܝܵܢܹܗ : ܡܸܛܠ ܕܲܗܘ̤ܵܐ ܗ̄ܘ̣ܵܐ ܠܹܗ ܕܐܲܠܵܗܵܐ ܡܸܠܬܼܵܐ ܕܥܸܠܵܝ ܡ̣ܢ ܗܵܠܹܝܢ ܝܐ . ܥܲܠ ܗܵܝ̇ ܕܹܝܢ ܕܤܵܒܼ̇ܪܝܼܢ ܐ̄ܢܵܫܵܐ ܘܐܵܡ̇ܪܝܼܢ : ܕܐܲܝܟܲܢܵܐ ܕܲܠܚܲܕܼ ܡ̣ܢ ܢܒܼܝܹ̈ܐ ܗܵܘܹ̇ܐ ܗ̄ܘ̣ܵܐ : ܗܵܟܲܢܵܐ ܐܵܦ ܥܲܠ ܚܲܕܼ ܡ̇ܢ ܕܗ̤ܘ ܒܲܪܢܵܫܵܐ ܕܡ̣ܢ ܡܲܪܝܲܡ ܐܸܬܼ݂ܵܐ ܡܸܠܬܼܵܐ : ܝܲܬܿܝܼܪܵܐ ܗ̣̄ܝ ܐܵܦ ܠܡܸܗܪܲܓܼ : ܕܢܝܼܚܵܐ ܗ̣̄ܝ ܓܹܝܪ ܒܗܸܬܿܬܼܵܐ ܕܠܵܐ ܝܑܼܕܲܥܬܼܗܘܿܢ ܥܲܠ ܒܹܝܬܼ ܐܲܦܲܝ̈ܗܘܿܢ : ܕܲܠܟܼܠܢܵܫ ܢܸܬܼܝܲܕܼܥܘܼܢ ܒܛܵܥܝܘܼܬܼܗܘܿܢ . ܐܸܢ ܓܹܝܪ ܐܲܝܟܼ ܕܲܒܼܚܲܕܼ ܡ̣ܢ pb. 592 ܢܒܼܝܹ̈ܐ ܐܸܬܼ݂ܵܐ : ܠܡܵܢܵܐ ܗܵܢܵܐ ܒܲܠܚܘܿܕܼ ܡ̣ܢ ܒܬܼܘܼܠܬܼܵܐ : ܘܠܵܐ ܐܵܦ ܗ̤ܘ ܡ̣ܢ ܓܲܒܼܪܵܐ ܘܐܲܢ̄ܬܿܬܼܵܐ ؟ ܗܵܟܲܢܵܐ ܓܹܝܪ ܟܠ ܚܲܕܼ ܚܲܕܼ ܡ̣ܢ ܙܲܕܝܼ̈ܩܹܐ ܐܸܬܼܝܼܠܸܕܼ . ܐܵܘ ܥܲܠ ܡܵܢܵܐ ܠܵܐ ܡܸܬܼܐܡܲܪ ܕܲܗܘ̤ܵܐ ܚܠܵܦܲܝܢ ܡܵܘܬܵܐ ܕܚܲܕܼ ܚܲܕܼܸ ܡܸܢܗܘܿܢ : ܐܸܠܵܐ ܐܸܢ ܕܗܵܢܵܐ ܒܲܠܚܘܿܕܼ ؟ ܥܲܠ ܡܵܢܵܐ ܕܹܝܢ ܟܲܕܼ ܥܲܠ ܟܠ ܚܲܕܼ ܚܲܕܼ ܡܸܢܗܘܿܢ ܐܵܬܹ̇ܐ ܗ̄ܘ̣ܵܐ : ܠܵܐ ܡܸܬܼܐܡܲܪ ܕܲܒܼܪܹܗ ܕܐܲܠܵܗܵܐ : ܐܸܠܵܐ ܒܲܠܚܘܿܕܼ ܒܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܡ̇ܢ ܕܲܚܕܼܵܐ ܙܒܲܢ ܐܸܬܼ݂ܵܐ ܒܫܘܼܠܵܡܵܐ ܕܥܵܠܡܹ̈ܐ ؟ ܐܵܘ ܐܸܢ ܗܵܟܲܢܵܐ ܐܸܬܼ݂ܵܐ : ܐܲܝܟܼ ܕܐܸܵܬܼ݂ܵܐ ܒܩܲܕܝܼ̈ܫܹܐ ܩܲܕܼܡܵܝܹ̈ܐ : ܠܡܵܢܵܐ ܟܠܗܘܿܢ ܗܵܠܹܝܢ ܡܝܼܬܼܘ ܘܲܥܕܲܟܹܝܠ ܠܵܐ ܩܵܡ̣ܘ : ܗܵܘ̇ ܕܹܝܢ ܕܲܕܼܢܲܚ̣ ܡ̣ܢ ܡܲܪܝܲܡ ܒܲܠܚܘܿܕܼ ܩܵܡ̣ ܠܲܬܼܠܵܬܼܵܐ ܝܵܘܡ̈ܝܼܢ ؟ ܐܵܘ ܥܲܠ ܡܵܢܵܐ ܐܸܢ ܐܲܝܟܼ ܕܒܲܕܼܡܘܼܬܼܗܘܿܢ ܕܗܵܢ̇ܘܿܢ ܐܸܬܼ݂ܵܐ ܡܸܠܬܼܵܐ : ܗܵܘ̇ ܕܡ̣ܢ ܡܲܪܝܲܡ ܒܲܠܚܘܿܕܼ ܡܸܬܼܐܡܲܪ ܥܲܡܲܢܘܼܐܹܝܠ : ܐܲܝܟܼ ܡ̇ܢ ܕܐܸܬܼܝܼܠܸܕܼ ܡܸܢܵܗ̇ ܐܲܠܵܗܵܐ ܒܲܦܓܲܪ ؟ ܥܲܡܲܢܘܼܐܹܝܠ ܓܹܝܪ : ܥܲܡܲܢ ܐܲܠܵܗܲܢ ܡܸܬܼܦܲܫܲܩ . ܠܡܵܢܵܐ ܕܹܝܢ ܐܸܢ ܗܵܟܲܢܐ ܐܸܬܼ݂ܵܐ : ܟܲܕܼ ܐܵܟܹ̇ܠ ܗ̄ܘ̣ܵܐ ܟܠ ܚܲܕܼ ܡ̣ܢ ܩܲܕܝܼ̈ܫܹܐ ܘܫܵܬܹ̇ܐ ܗ̄ܘ̣ܵܐ ܘܥܵܡܹ̇ܠ ܘܡܵܐܹ̇ܬܼ : ܠܵܐ ܡܸܬܼܐܡܲܪ ܐܲܝܟܼ ܗܵܘ̇ ܕܗ̤ܘ ܡܸܠܬܼܵܐ ܐܸܟܸܿܠ̣ ܘܐܸܫܬܿܝܼ ܘܲܥܡܲܠ̣ ܘܡܝܼܬܼ : ܐܸܠܵܐ ܒܲܠܚܘܿܕܼ ܒܗܵܘ̇ ܕܡ̣ܢ ܡܲܪܝܲܡ ؟ ܐܲܝܠܹܝܢ ܓܹܝܪ ܕܦܲܓܼܪܵܐ ܚܵܐܹ̇ܫ ܗ̄ܘ̣ܵܐ : ܐܲܝܟܼ ܗܵܘ̇ ܕܗ̤ܘ ܚܲܫ̣ ܐܸܢܹܝܢ ܐܲܡܝܼܪ̈ܵܢ . ܘܟܲܕܼ ܟܠܗܘܿܢ ܡܸܬܼܐܲܡܪܝܼܢ ܕܲܗܘ̤ܵܘ ܘܐܸܬܼܝܼܠܸܕܼܘ : ܥܠ ܗܵܘ̇ ܕܡ̣ܢ ܡܲܪܝܲܡ ܒܠܚܘܿܕܼ ܡܸܬܼܐܡܲܪ ܕܡܸܠܬܼܵܐ ܒܸܪܤܪܵܐ ܗܘ̤ܵܐ . ܝܒ . ܗܵܕܹܐ ܕܝܼܕܼܝܼܥܵܐ ܗ̣̄ܝ : ܕܲܠܘܵܬܼ ܟܠܗܘܿܢ ܗܵܢܘܿܢ ܕܫܲܪܟܵܐ : ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ ܒܪܘܼܚܹܗ ܡܸܛܠ ܢܒܼܝܼܘܼܬܼܵܐ . ܡ̣ܢ ܡܪܝܲܡ ܕܹܝܢ : ܗ̤ܘ ܡܸܠܬܼܵܐ ܒܲܩܢܘܿܡܹܗ ܢܤܲܒܼ ܠܹܗ ܒܸܤܪܵܐ ܘܲܕܼܢܲܚ̣ ܒܲܪܢܵܫܵܐ pb. 593 ܟܲܕܼ ܐܝܼܬܼܵܘܗܝ ܒܲܟܼܝܵܢܹܗ ܘܒܼܐܝܼܬܼܘܼܬܹܗ ܡܸܠܬܼܵܐ ܐܲܠܵܗܵܐ . ܒܲܒܼܤܲܪ ܕܹܝܢ ܡ̣ܢ ܙܲܪܥܵܐ ܕܒܹܝܬܼ ܕܵܘܝܼܕܼ : ܡ̣ܢ ܒܸܤܪܵܐ ܕܡܲܪܝܲܡ ܗܘ̤ܵܐ ܒܲܪܢܫܵܐ : ܐܲܝܟܼ ܕܐܸܡ݂ܲܪ ܦܵܘܠܘܿܣ . ܠܗܵܢܵܐ ܐܲܒܼܵܐ ܡܚܵܘܸ̇ܐ ܗ̄ܘ̣ܵܐ ܒܝܘܿܪܕܢܵܢ ܘܲܒܼܛܘܼܪܵܐ ܟܲܕܼ ܐܵܡܲ݁ܪ : ܕܗܵܢܵܘ ܒܹܪܝ ܘܚܲܒܿܝܼܒܼܝ ܕܒܹܗ ܐܸܨ̇ܛܒܼܝܼܬܼ . ܒܗܵܢܵܐ ܐܵܪ̈ܝܵܢܘܿ ܟܲܕܼܒܼܘ : ܘܲܚܢܲܢ ܐܵܘܕܹܝܢ ܘܲܤܓܸܕܼܢ : ܠܵܘ ܟܲܕܼ ܡܦܲܪܫܝܼܢ ܚ̄ܢܲܢ ܒܪܵܐ ܡܸܠܬܼܵܐ ܡ̣ܢ ܦܲܓܼܪܹܗ . ܐܸܠܵܐ ܠܹܗ ܗ̄ܘ̣ ܟܲܕܼ ܠܹܗ ܝܵܕܼܥܝܼܢܲܢ ܕܐܝܼܬܼܵܘܗܝ ܒܪܵܐ ܕܐܲܠܵܗܵܐ : ܕܒܼܐܝܼܕܹܗ ܟܠ ܗܘ̤ܵܐ : ܘܲܚܢܲܢ ܐܸܬܼܦܸܩܢ . ܡܸܛܠ ܗܵܕܹܐ : ܐܵܦ ܬܵܗܪܝܼܢܲܢ . ܐܲܝܟܲܢܵܐ ܗܵܟܹܝܠ ܒܗܵܠܹܝܢ ܕܗܵܟܲܢܵܐ ܓܠܹܝܢ : ܗܘ̤ܵܐ ܠܟܼܘܿܢ ܚܸܪܝܵܢܵܐ ؟ ܐܸܠܵܐ ܛܲܝܒܿܘܼ ܠܡܵܪܲܢ ܕܲܟܼܡܵܐ ܕܐܸܬܿܬܿܥܝܼܩܢܲܢ ܒܩܸܪܝܵܢܵܐ ܕܥܘܼܗܕܵܢܵܐ : ܗܵܟܲܢܵܐ ܚܕܲܝܢ ܒܫܘܼܠܵܡܹܗ ܕܤܘܼܥܪܵܢܵܐ . ܒܫܲܝܢܵܐ ܓܹܝܪ ܘܲܒܼܫܲܠܡܘܼܬܼܵܐ ܫܲܢܝܼܘ ܡ̣ܢ ܨܠܕܲܝܢ ܒܬܼܵܘܕܝܼܬܼܵܐ ܕܕܸܚܠܲܬܼ ܐܲܠܵܗܵܐ : ܘܲܒܼܗܲܝܡܵܢܘܼܬܼܵܐ ܬܪܝܼܨܬܵܐ ܘܫܲܪܝܼܪܬܵܐ . ܗܵܕܹܐ ܗܵܟܹܝܠ ܐܵܦ ܠܝܼ ܒܚܘܼܫܵܒܼܵܐ ܤܲܓܿܝܼܐܵܐ ܐܲܦܝܼܤܲܬ̤ : ܕܐܸܟܼܬܿܘܿܒܼ ܗܵܠܹܝܢ ܙܥܘܿܪ݁ܝܵܬܼܵܐ ܕܐܸܬܼܚܲܫܒܹܬܼ : ܕܕܲܠܡܵܐ ܡ̣ܢ ܫܸܬܼܩܵܐ ܥܵܩܬܼܵܐ ܚܠܵܦ ܚܲܕܼܸܘܼܬܼܵܐ ܬܸܗܘܸܐ : ܠܗܵܢ̇ܘܿܢ ܕܒܼܵܐܘܝܘܼܬܼܗܘܿܢ ܥܸܠܬܼܵܐ ܕܚܲܕܼܘܼܬܼܵܐ ܗܘ̤ܵܘ ܠܲܢ . ܒܵܥܹ̇ܐ ܐ̄ܢܵܐ ܗܵܟܹܝܠ ܠܘܼܩܕܲܡ ܡ̣ܢ ܚܲܤܝܘܼܬܼܵܟܼ : ܘܲܕܿܬܲܪܬܹܝܢ ܡ̣ܢ ܟܠ ܕܫܵܡܲܥ̇ : ܕܲܒܼܬܹܐܪܬܵܐ ܛܵܒܼܬܼܵܐ ܗܵܠܹܝܢ ܬܩܲܒܿܠܘܼܢ . ܘܐܸܢ ܡܸܕܸܡ ܠܕܸܚܠܲܬܼ ܐܲܠܵܗܵܐ ܚܲܤܝܼܪ ܒܗܹܝܢ : ܬܬܲܪܨܘܼܢ ܘܬܵܘܕܿܥܘܼܢܵܢܝ . ܐܸܢ ܕܹܝܢ ܐܲܝܟܼ ܕܡ̇ܢ ܗܸܕܼܝܘܿܛ ܒܡܸܠܬܹܗ : ܐܵܘ ܐܲܝܟܼ ܕܠܵܐ ܫܵܘܹ̇ܐ ܗ̄ܘ̣ܵܐ : ܘܠܵܐ ܡܫܲܡܠܝܵܐܝܼܬܼ ܐܲܟܼܬܸܒܼ : ܟܠܟܼܘܿܢ ܬܸܫܒܿܩܘܼܢ ܠܲܡܚܝܼܠܘܼܬܹܗ ܕܡܹܐܡܪܲܢ . ܫܸܠܡܲܬ̤ ܐܸܓܲܪܬܵܐ ܕܐܵܬܵܢܵܤܝܼܣ ܕܲܠܘܵܬܼ ܐܹܦܝܼܩܛܹܛܝܼܣ . pb. 594 ܦܸܚܡܵܐ ܕܠܝܼܒܹܠܘܿܢ ܕܐܸܬܼܝܼܗܸܒܼ ܡ̣ܢ ܐܲܦܸܤܩ̈ܘܿܦܹܐ ܘܩܲܫܝܼ̈ܫܹܐ ܕܐܝܼܬܼ ܒܐܲܪܡܸܢܝܼܵܐ ܪܲܒܿܬܼܵܐ : ܠܲܦܪܘܿܩܠܘܿܣ ܐܲܦܸܤܩܘܿܦܵܐ ܡܗܲܝܡܢܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܡܸܛܠ ܟܬܼܵܒܼܵܘ̈ܗܝ ܕܐܸܬܵܕܘܿܪܘܿܣ ܕܡܘܿܦܤܘܼܵܝܤܛܝܼܵܐ . ܠܩܲܕܝܼܫܵܐ ܘܪܵܚܹ̇ܡ ܐܲܠܵܗܵܐ ܐܲܦܸܤܩܘܿܦܵܐ ܕܥܹܕܬܵܐ ܩܵܬܼܘܿܠܝܼܩܹܐ ܘܕܲܫܚܝܼܚܹ̈ܐ ܦܘܿܩܠܘܿܣ : ܡ̣ܢ ܠܹܐܵܢܛܝܼܘܿܣ ܘܗܵܒܹܝܠ ܩܲܫܝܼ̈ܫܹܐ ܕܐܲܪܡܸܢܝܼܵܐ ܪܲܒܿܬܼܵܐ : ܘܡ̣ܢ ܐܲܚܹ̈ܐ ܕܥܲܡܲܢ . ܚܢܲܢ ܐܘܿ ܚܤܝܵܐ ܐܲܝܟܼ ܡܲܫܠܡܵܢܘܼܬܼܵܐ ܕܐܲܒܼܵܗܲܝ̈ܢ ܐܲܦܸܤܩ̈ܘܿܦܹܐ : ܗܵܢ̇ܘܿܢ ܕܲܒܼܢܝܼܩܵܝܼܵܐ ܡܕܼܝܼܢ̄ܬܼܵܐ : ܡܗܲܝܡܢܝܼܢ ܚ̄ܢܲܢ ܘܡܵܘܕܹܝܢ ܚ̄ܢܲܢ ܬܵܘܕܝܼܬܼܵܐ ܫܲܪܝܼܪܬܵܐ ܘܲܬܼܪܝܼܬܵܐ . ܡܸܛܠ ܕܹܝܢ ܕܐ̄ܢܵܫ̈ܝܼܢ ܡ̣ܢ ܒܢܲܝ̈ ܡܲܕܢܚܵܐ ܐܸܬܼ݂ܵܘ ܠܘܵܬܲܢ : ܘܲܨܒܼܵܘ ܕܲܢܙܝܼܥܘܼܢ ܠܲܢ ܐܲܝܟܼ ܕܲܠܐ̄ܢܵܫܵܐ ܦܫܝܼ̈ܛܹܐ : ܟܲܕܼ ܡܲܝܬܹܿܝܢ ܥܲܡܗܘܿܢ ܟܬܼܵܒܼܵܐ ܕܬܹܐܵܕܘܿܪܘܿܣ : ܡ̇ܢ ܕܗ̤ܘ ܕܐܝܼܬܼܵܘܗܝ ܗ̄ܘ̣ܵܐ ܐܲܦܸܤܩܘܿܦܵܐ ܕܡܘܿܦܪܘܼܤܛܝܼܵܐ . ܕܗ̤ܘ ܗܵܢܵܐ ܐܲܝܟܼ ܕܝܼܠܸܦܢܲܢ ܡ̣ܢ ܟܬܼܝܼ̈ܒܼܵܬܹܗ ܕܩܲܕܝܼܫܵܐ ܡܵܪܝ ܪܲܒܿܘܼܠܵܐ ܐܲܦܸܤܩܘܿܦܵܐ ܕܐܘܿܪܗܵܝ : ܘܡ̣ܢ ܡܵܪܝ ܐܵܩܵܩܝܼܣ ܕܡܝܼܠܝܼܛܝܼܢܹܗ : ܕܗܸܢ̣ܘܿܢ ܚܲܬܿܝܼܬܼܵܐܝܼܬܼ ܐܵܘܕܲܥ̣ܘ : ܕܲܡܚܲܒܿܠܵܐ ܗ̄ܘ̣ܵܐ ܗ̤ܘ ܗܵܢܵܐ ܬܹܐܵܕܘܿܪܘܿܣ : ܘܲܡܕܲܠܚܵܢܵܐ ܕܗܲܝܡܵܢܘܼܬܼܵܐ ܕܠܵܐ ܡܸܬܿܕܲܠܚܵܐܘ ܐ̄ܢܵܫ̈ܝܼܢ ܕܹܝܢ ܡ̣ܢ ܩܝܼܠܝܼܩܝܼܵܐ ܐܸܬܼ݂ܵܘ ܠܘܵܬܲܢ : ܘܪܲܡܝܼܘ ܥܲܠ ܩܲܕܝܼܫܵܐ ܐܵܩܵܩܝܼܣ ܐܲܦܸܤܩܘܿܦܵܐ ܕܡܝܼܠܝܼܛܝܼܢܹܐ : ܘܥܠ ܪܵܚ̇ܡܵܐ ܕܐܵܠܵܗܵܐ ܪܲܒܿܘܼܠܵܐ ܐܲܦܸܤܩܘܿܦܵܐ ܕܐܘܼܪܗܵܝ ܟܲܕܼ ܐܵܡ̇ܪܝܼܢ : pb. 595 ܕܡܸܛܠ ܒܥܸܠܕܒܼܵܒܼܘܼܬܼܵܐ ܘܤܸܢܐܬܼܵܐ ܐܲܤܠ̣ܝܘܼ ܠܲܟܼܬܼܵܒܼܵܘ̈ܗܝ ܕܬܹܐܵܕܘܿܪܘܿܣ . ܡܸܛܠ ܗܵܢܵܐ ܐܲܦܸܤܩ̈ܘܿܦܹܐ ܩܲܕܝܼ̈ܫܹܐ : ܟܠܗܘܿܢ ܡ̣ܢ ܪܸܚܡܲܬܼ ܐܲܠܵܗܵܐ ܕܒܼܵܟܼ ܘܲܒܼܚܘܼܫܵܒܼܵܐ ܘܲܒܼܨܦܬܼܵܐ ܤܲܓܝܼܐܬܼܵܐ ܙܲܕܸܩ̣ܘ : ܕܲܚܢܲܢ ܠܗܵܪܟܵܐ ܢܸܫܬܲܕܲܪ ܕܢܹܐܠܲܦ ܚܲܬܿܝܼܬܵܐܝܼܬܼ ܡܸܢܵܟܼ : ܕܐܸܢ ܗܸܢܘ̣ܿܢ ܟܬܼܵܒܹ̈ܐ ܘܲܕܼܡܸܢܗܘܿܢ ܕܲܤܝܵܡܹ̈ܐ ܫܲܪܝܼܪܵܐܝܼܬܼ ܡܥܲܩܡܝܼܢ . ܒܵܥܹ̇ܝܢܲܢ ܗܵܟܹܝܠ ܡܸܢܵܟܼ : ܕܬܲܫܘܸܐ ܠܲܢ ܠܲܟܼܬܼܝܼ̈ܒܼܵܬܼܵܐ : ܕܡܸܢܗܹܝܢ ܚܢܲܢ ܘܗܵܬܢ̇ܘܿܢ ܕܫܲܕܪܘܼܢ ܢܹܐܠܲܦ : ܐܸܢ ܘܵܠܹ̇ܐ ܕܢܸܫܠܲܡ ܠܗܵܢ̇ܘܿܢ ܕܐܸܬܼ݂ܵܘ ܡ̣ܢ ܩܝܼܠܝܼܩܝܼܵܐ : ܘܐܲܝܬܿܝܼܘ ܟܬܼܵܒܼܵܘ̈ܗܝ ܕܬܹܐܵܕܘܿܪܘܿܣ : ܘܐܸܢ ܒܲܟܼܬܼܝܼܒܼܢܗܘܿܢ ܕܩܲܕܝܼ̈ܫܹܐ ܪܲܒܿܘܼܠܵܐ ܘܐܵܩܵܩܼܝܼܣ ܐܲܦܸܤܩ̈ܘܿܦܹܐ ܘܵܠܹ̇ܐ ܕܵܢܚܘܼܪ ܪܸܥܝܵܢܲܢ : ܡ̣ܢ ܝܲܬܿܝܼܪ ܕܹܝܢ : ܐܵܦ ܟܬܼܵܒܹ̈ܐ ܕܲܤܝܵܡܵܘ̈ܗܝ ܕܬܹܐܕܘܿܪܘܿܣ ܐܝܼܬܼ ܒܐܝܼܕܲܢ . ܕܗ̤ܘ ܗܵܢܵܐ ܟܲܕܼܸ ܒܵܥܹ̇̄ܝܢܲܢ ܡܸܢܵܟܼ : ܬܸܚܙܸܐ ܐܸܢ ܫܲܦܝܼܪ ܡܸܕܸܡ ܕܒܹܗ ܟܲܟܼܬܲܒܼ . ܕܲܒܼܒܼܘܼܚܪܵܢܵܐ ܕܩܲܕܝܼܫܘܼܬܼܵܟܼ : ܓܲܒܼܪܹ̈ܐ ܘܢܸܫܹ̈ܐ ܘܲܛܠܵܝܹ̈ܐ ܕܐܝܼܬܼ ܒܐܲܪܡܸܢܝܼܵܐ ܪܲܒܿܬܼܵܐ : ܟܠܹܗ ܥܲܡܵܐ ܕܥܹܕܬܵܐ ܩܲܕܝܼܫܬܼܵܐ : ܢܸܬܿܬܲܠܡܲܪ ܠܗܲܝܡܵܢܘܼܬܼܵܐ ܕܐܸܬܿܬܲܤܝܼܬ̤ ܡܫܲܠܡܵܢܵܐܝܼܬܼ ܘܲܡܫܲܪܪܵܐܝܼܬܼ ܠܘܵܬܼ ܪ̈ܗܘܿܡܵܝܹܐ . ܘܬܼܘܼܒܼ ܥܲܡ ܗܵܠܹܝܢ ܒܛܲܝܒܿܘܼܬܼܵܐ ܕܐܵܠܵܗܵܐ : ܘܐܵܦ ܗܵܢ̇ܘܿܢ ܕܐܸܬܼ݂ܵܘ ܕܢܛܲܥܘܿܢ ܠܲܢ ܡ̣ܢ ܩܝܼܠܝܼܩܝܼܵܐ : ܒܝܲܕܼ ܟܐܼܝܼ̈ܒܼܵܬܼܵܐ ܕܗܲܝܡܵܢܘܼܬܼܵܟܼ ܢܸܬܿܬܲܪܨܘܼܢ . ܘܡ̣ܢ ܗܵܘ̇ ܡܗܲܦܟܵܢܵܐ ܢܸܬܼܦܢܘܿܢ : ܘܲܠܗܲܡܵܢܘܼܬܼܵܐ ܕܲܫܠܝܼܚܹ̈ܐ ܗܵܝ̇ ܕܤܵܡ̣ܘ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܐܲܒܼܵܗ̈ܬܼܵܐ ܒܒܼܘܼܚܪܵܢܵܐ : ܐܵܦ ܗܸܢ̣ܘܿܢ ܢܸܬܿܬܵܘܤܦܘܼܢ : ܕܐܵܦ ܚܢܲܢ ܒܵܗ̇ ܡܵܘܕܹܝܢ ܚ̄ܢܲܢ . ܕܡܵܐ ܕܲܗܘ̤ܵܬܼ ܠܲܢ ܗܵܕܹܐ : ܠܚܲܕܼ ܪܸܥܝܵܢܵܐ ܘܒܲܚܕܼܵܐ ܫܲܠܡܘܼܬܼܵܐ : ܐܲܝܟܼ ܐܲܚܹ̈ܐ ܕܲܫܪܵܪܵܐ ܘܐܲܝܟܼ ܗܲܕܵܡܹ̈ܐ ܕܲܒܼܦܲܓܼܪܵܐ : ܢܸܬܼܪܲܟܲܒܼ ܒܟܼܠ ܫܸܪ̈ܝܵܢܝܼܢ ܥܲܡ ܚܕܼܵܕܹ̈ܐ . ܘܲܚܢܲܢ pb. 596 ܕܠܵܐ ܐܸܫܬܲܓܸܫܢܲܢ : ܘܗܵܢ̇ܘܿܢ ܕܕܠܩܘܼܒܼܠܵܐ ܡܸܬܼܚܲܫܒܼܝܼܢ ܗ̄ܘ̣ܵܘ : ܢܸܗܘܸܐ ܒܐܵܘܝܘܼܬܼܵܐ : ܟܲܕܼ ܡܵܘܕܹܝܼܢܲܢ ܒܚܲܕܼ ܡܵܪܝܵܐ : ܘܒܲܚܕܼܵܐ ܗܲܝܡܵܢܘܼܬܼܵܐ ܫܲܪܝܼܪܬܵܐ ܕܡܸܫܬܲܪܪܵܐ ܒܢܲܦ̈ܫܵܬܲܢ : ܗ̤ܘܲܝܢܲܢ ܥܲܗܝܼܕܝܼܢ ܚ̄ܢܲܢ ܠܕܸܚܠܲܬܼ ܐܲܠܵܗܵܐ ܕܒܼܵܟܼ . ܬܘܼܒܼ ܕܝܠܹܗ ܕܛܘܼܒܼܵܢܵܐ ܡܵܪܝ ܦܪܘܿܩܠܘܿܣ ܐܲܦܸܤܩܘܿܦܵܐ : ܠܘܵܬܼܗܘܿܢ ܕܐܲܦܸܤܩ̈ܘܿܦܹܐ ܕܐܲܪܡܸܢܝܼܵܐ . ܠܢܲܟܼ̈ܦܹܐ ܘܪ̈ܲܚܡܲܝ ܐܲܠܵܗܵܐ ܒܢܲܝ̈ ܬܸܫܡܸܫܬܿܝ : ܐܲܦܸܤܩ̈ܘܿܦܹܿܐ ܘܩܲܫܝܼ̈ܫܹܐ ܘܕܲܝܪ̈ܵܝܹܐ ܕܐܝܼܬܼ ܒܐܲܪܡܸܢܝܼܵܐ : ܒܢܲܝ̈ ܥܹܕܬܵܐ ܩܲܕܝܼܫܬܼܵܐ ܕܝܘܼܠܦܵܢܵܐ ܫܲܪܝܼܪܵܐ : ܦܪܘܼܩܒܠܘܿܣ ܒܡܵܪܲܢ ܫܠܵܡ . ܐ . ܛܸܒܵܐ ܕܛܵܥܝܼܘܼܬܼܗܘܿܢ : ܐܲܚܲܝ̈ : ܕܙܝܼܙܵܢܹ̈ܐ ܚܲܕܼ̈ܬܹܐ : ܠܢܲܦܫܲܢ ܕܠܵܐ ܡܘܼܫܚܵܐ ܐܲܕܼܘܝܼ : ܘܲܠܪܸܥܝܵܢܲܢ ܒܥܵܩܬܼܵܐ ܩܫܝܼܬܼܵܐ ܡܲܚ̣ܝܼ : ܗܵܢܘܿܢ ܕܲܩܕܼܵܡ ܙܲܒܼܢܵܐ ܒܐܲܪܥܟܼܘܿܢ ܨܢܝܼܥܵܐܝܼܬܼ ܙܪܲܥ̣ : ܗܵܘ̇ ܕܐܝܼܬܼܵܘܗܝ ܒܥܸܠܕܒܼܵܒܼܵܐ ܕܟܼܠܹܗ ܟܝܵܢܵܐ ܕܓܼܵܘܐ . ܡܥܵܕ ܗ̄ܘ̣ ܓܹܝܪ ܫܸܡܥܵܐ ܕܒܼܝܼ̈ܫܵܬܼܵܐ ܩܲܫܝܵܐܝܼܬܼ ܡܲܚܸܫ ܠܢܲܦܫܵܐ : ܕܠܵܐ ܡܢܲܦܩܵܐ ܒܕܼܘܼܪܵܫܵܐ ܕܫܵܡܘܿܥܵܘ̈ܗܝ . ܘܗܵܟܲܗܢܵܐ ܝܲܬܿܝܼܪ ܡܡܲܚܸܐ ܓܹܐܪ̈ܵܘܗܝ ܒܥܘܼܡܩܵܐ : ܟܡܵܐ ܕܐܵܦ ܛܸܒܹܿܗ ܕܐܲܒܼܕܵܢܵܐ : ܠܵܘ ܥܕܲܡܵܐ ܠܦܲܓܼܪܵܐ ܘܥܲܒܼܝܘܼܬܹܗ ܒܲܠܚܘܿܕܼ ܐܝܼܬܼܵܘܗܝ ܘܟܲܕܼܘܼ : ܐܸܠܵܐ ܠܢܲܦܫܵܐ ܕܥܸܠܵܝܵܐ ܒܩܲܛܝܼܢܘܼܬܼܵܗ̇ ܫܵܒܹ̇ܐ ܒܫܸܡ̈ܥܹܐ : ܕܡܵܐܢܵܐ ܓܡܝܼܪܵܐ ܕܗܲܝܡܵܢܘܼܬܼܵܐ ܡܸܬܼܐܠܸܨ : ܕܐܵܘ pb. 597 ܕܠܵܐ ܚܵܘܤܵܢ ܢܸܤܬܲܪܲܩ : ܐܵܘ ܠܲܓܼܡܵܪ ܢܸܬܼܚܲܠܲܨ . ܟܠ ܡܝܲܬܿܪܘܼܬܼܵܐ ܓܹܝܪ ܓܲܒܼܝܵܐ ܗ̣̄ܝ ܥܲܠ ܗܵܢ̇ܘܿܢ : ܕܫܘܼܦܪܵܐ ܕܲܬܼܪ̈ܲܝܗܘܿܢ ܠܵܐ ܐܸܬܼܚܲܒܲܠ ܡ̣ܢ ܚܲܫܹ̈ܐ . ܘܟܼܠ ܒܝܼܫܬܼܵܐ ܡܲܤܠܲܝܬܼܵܐ : ܠܵܘ ܕܠܵܐ ܒܙܸܕܼܩܵܐ ܡ̣ܢ ܤܲܟܿܘܼ̈ܠܬܼܵܢܹܐ ܚܫܝܼܒܼܵܐ : ܡܸܛܠ ܕܐܝܼܬܹܝܗ̇ ܕܲܠܩܘܼܒܼܠܵܐ : ܘܡܲܩܪܒܼܵܐ ܠܒܲܪ ܡ̣ܢ ܟܝܵܢܵܐ ܥܲܡܹܗ ܕܲܟܼܝܵܢܵܐ . ܐܲܟܼܙܢܵܐ ܓܹܝܪ ܕܲܓܼܒܸܐ ܗ̄ܘ̣ ܥܘܼܕܼܪܵܢܵܐ ܠܐܝܠܹܝܢ ܕܐܲܠܝܼܨܝܼܢ ܥܠܵܘܗܝ : ܗܵܟܲܢܵܐ ܐܵܦ ܤܘܼܓܦܵܢܵܐ : ܐܵܘ ܟܲܕܼ ܩܲܪܝܼܒܼ ܢܸܥܪܘܿܩ ܡܸܢܹܗ : ܐܵܘ ܟܲܕܼ ܪܲܚܝܼܩ ܕܐܲܝܟܲܢ ܠܵܐ ܢܹܐܬܸܐ ܙܵܕܹܩ ܕܢܹܐܨܲܦ . ܤܲܚܿܝܼܐܝܼܢ ܗܵܟܹܝܠ ܙܢܲܝ̈ܐ ܕܲܡܝܲܬܿܪܘܼܬܼܵܐ : ܡܦܲܪܫܵܐܝܼܬܼ ܕܹܝܢ ܐܲܟܼܬܸܒܼܘ ܥܠܹܝܗ̇ ܚܲܢ̈ܦܹܐ ܚܢܝܼ̈ܩܲܝ ܡ̣ܢ ܛܵܥܝܘܼܬܼܵܐ : ܘܡ̣ܢ ܚܲܬܿܝܼܬܼܘܼܬܼܵܐ ܕܦܵܪܘܿܫܘܼܬܼܵܐ : ܡܸܛܠ ܠܵܐ ܝܑܼܕܼܥܬܼܵܐ ܕܐܲܠܵܗܵܐ ܐܸܬܼܥܵܘܲܪܘ . ܟܪܸ̈ܤܛܝܵܢܹܐ ܕܹܝܢ ܡܸܛܠ ܗܲܝܡܵܢܘܼܬܼܗܘܿܢ : ܥܲܝܵܢܹܐ ܕܠܸܒܵܘܵܬܼ̈ܗܘܿܢ ܢܗܲܪ . ܘܲܒܼܫܵܡܫܵܐ ܕܙܲܕܝܼܩܘܼܬܼܵܐ : ܫܲܦܝܵܐܝܼܬܼ ܒܝܲܕܼ ܬܵܘܕܝܼܬܼܗܘܿܢ ܐܸܫܟܲܚ̣ܘ ܕܲܢܚܘܼܪܘܼܢ . ܒ . ܚܲܢ̈ܦܹܐ ܓܹܝܪ ܐܲܝܟܼ ܐܲܒܿܝܼ̈ܕܲܝ ܡ̣ܢ ܗܵܘܢܵܐ ܡܕܲܒܿܪܵܢܵܐ ܘܡܸܬܿܬܩ̈ܠܲܝ ܒܚܸܫܘܿܟܼܵܐ : ܒܬܼܵܘܫܵܐ ܪ̈ܵܕܼܝܵܢ ܡܸܠܲܝ̈ܗܘܿܢ . ܘܗܵܢܵܐ ܟܝܵܢܵܐ ܕܡܸܬܼܚܙܸܐ ܘܲܕܼܠܵܐ ܫܲܠܘܵܐ ܪܵܕܹܐ : ܡܵܫ̣ܘ ܒܲܠܚܘܿܕܼ ܘܐܵܟܼܬܸܒܼܘ ܒܝܘܼܠܦܵܢܲܝ̈ܗܘܿܢ . ܡ̣ܢ ܡܼܬܿܕܪܟܵܢܘܼܬܼܵܐ ܕܹܝܢ ܕܲܫܪܵܪܵܐ : ܐܵܘ ܡ̣ ܢܘܼܓܼܪܵܐ ܕܙܲܒܼܢܵܐ ܓܗܲܪܘ : ܐܵܘ ܡ̣ܢ ܛܵܥܝܘܼܬܼܵܐ ܐܸܤܬܡܝܼܘ . ܐܵܡ̇ܪܝܼܢ ܓܹܝܪ : ܕܐܲܪܒܿܥܵܐ ܐܸܢܘܿܢ ܙܢܹ̈ܝܗ̇ ܕܲܡܝܲܬܿܪܘܼܬܼܵܐ . ܗܵܢܵܘ ܕܹܝܢ : ܟܹܐܢܘܼܬܼܵܐ : ܘܚܸܟܼܡܬܼܵܐ : ܘܢܲܟܼܦܘܼܬܼܵܐ : ܘܲܚܠܝܼܨܘܼܬܼܵܐ : ܗܵܠܹܝܢ ܕܐܵܦܸܢ ܡܸܤܬܲܒܼܪ̈ܵܢ ܕܫܲܦܝܼܪ̈ܵܢ : ܐܸܠܵܐ ܠܬܲܚܬܿ ܪ̈ܵܕܼܝܵܢ : ܘܥܲܠ ܐܲܪܥܵܐ ܪ̈ܵܦܬܵܢ : ܘܲܠܟܼܵܐ ܡ̣ܢ ܟܦܵܦܵܐ ܕܲܫܡܲܝܵܐ ܐܝܼܬܲܝܗܹܝܢ . ܐܵܡ̇ܪܝܼܢ ܓܹܝܪ : ܕܲܚܠܝܼܨܘܼܬܼܵܐ ܐܝܼܬܹܝܗ̇ ܬܟܼܬܿܘܼܫܵܐ ܕܥܲܡ ܟܝܵܢܹ̈ܐ ܩܫܲܝ̈ܵܐ . pb. 598 ܘܢܲܟܼܦܘܼܬܼܵܐ : ܙܵܟܼܘܼܬܼܵܐ ܕܥܲܠ ܚܲܫܹ̈ܐ . ܘܚܸܟܼܡܬܼܵܐ : ܢܸܨܚܵܢ ܐܘܼܚܕܵܢܵܐ ܕܒܲܡܕܼܝܼ̈ܢܵܬܼܵܐ . ܘܟܹܐܢܘܼܬܼܵܐ : ܦܘܼ̈ܠܵܓܹܐ ܬܪ̈ܝܼܨܵܐ : ܛܲܟܸܿܤ̣ܘ ܐܲܝܟܼ ܕܲܒܼܢܵܡܘܿܤܵܐ ܘܤܵܡ̣ܘ ܠܥܵܠܡܵܐ : ܘܬܲܚܸܡ̣ܘ ܘܦܲܓܸܕܼܘ ܠܥܵܠܘܼܒܼܘܼܬܼܵܐ ܡ̣ܢ ܬܪ̈ܵܝܗܘܿܢ ܓܵܒܼ̈ܐ . ܡܸܕܸܡ ܕܹܝܢ ܕܲܡܝܲܬܲܪ ܘܥܸܠܵܝ ܡ̣ܢ ܗܵܢܵܐ ܡܸܬܼܚܲܙܝܵܢܵܐ ܠܵܐ ܐܸܤܬܲܟܲܠܘ : ܘܐܵܦ ܠܵܐ ܕܢܲܟܼܬܿܒܼܘܼܢ ܐܸܫܟܲܚ̣ܘ . ܐܸܠܵܐ ܒܲܥܘܝܼܪܘܼܬܼܵܐ ܕܪܸܥܝܵܢܗܘܿܢ : ܥܨܵܠܐܘܼܗ̇ ܠܲܡܝܲܬܿܪܘܼܬܼܵܐ . ܘܲܒܗܵܢܵܐ ܡܸܕܸܡ ܕܡܸܬܼܚܙܸܐ ܚܲܒܼܫܘܼܗ̇ ܒܲܠܚܘܿܕܼ : ܘܠܵܐ ܫܒܲܩ̣ܘ ܕܡܸܕܸܡ ܕܪܵܡ ܘܡܸܬܼܦܲܚܡ ܠܫܘܼܦܪܵܗ̇ ܕܲܫܡܲܝܵܐ ܢܸܗܘܸܐ ܠܵܗ̇ . ܓ . ܚܪܸ̈ܤܛܝܵܢܹܐ ܗܵܢ̇ܘܿܢ ܕܲܒܼܗܲܝܡܵܢܘܼܬܼܗܘܿܢ ܢܗܲܪ ܥܲܝ̈ܢܹܐ ܕܠܸܒܵܘ̈ܲܬܼܗܘܿܢ : ܗܵܢܘܿܢ ܕܡܬܲܠܡܕܵܢܗܘܿܢ ܘܡܲܠܦܵܢܗܘܿܢ ܐܝܼܬܼܵܘܗܝ ܛܘܼܒܼܵܢܵܐ ܦܵܘܠܘܿܣ : ܡܝܲܬܿܪܘܼܬܼܵܐ ܐܸܡ݂ܲܪܘ ܕܐܝܼܬܹܝܗ̇ : ܐܲܝܕܵܐ ܕܲܠܘܵܬܼ ܐܲܠܵܗܵܐ ܡܥܲܠܝܵܐ : ܘܗܵܠܹܝܢ ܕܒܲܐܪܥܵܐ ܡܛܲܟܿܤܵܐܝܼܬܼ ܡܕܲܒܿܪܵܐ ܗ̤ܘ ܗܵܢܵܐ ܗܵܟܹܝܠ ܢܲܨܝܼܚ ܒܟܼܠ ܦܵܘܠܘܿܣ : ܤܲܓܝܼ̈ܐܵܬܼܵܐ ܚ̣ܫܲܒܼ ܙܢܲܝܵ̈ܐ ܕܲܡܝܲܬܿܪܘܼܬܼܵܐ . ܥܲܠ ܗܵܢ̇ܘܿܢ ܕܹܝܢ ܬܠܵܬܼܵܐ ܝܲܬܿܝܼܪܵܐܝܼܬܼ ܐܲܟܼܪܸܙ ܕܐܝܼܬܲܝܗܘܿܢ : ܗܲܝܡܵܢܘܼܬܼܵܐ : ܘܤܲܒܼܪܵܐ : ܘܚܘܼܒܵܐ . ܗܲܝܡܵܢܘܼܬܼܵܐ ܓܹܝܪ : ܝܵܗ̇ܒܵܐ ܠܲܒܼܢܲܝ̈ܢܵܫܵܐ ܡܸܕܸܡ ܕܡܥܲܠܲܝ ܡ̣ܢ ܟܝܵܢܵܐ . ܘܲܡܚܠܛܵܐ ܥܲܡ ܪ̈ܘܼܚܵܢܹܐ : ܠܗܵܘ̇ ܕܥܕܲܟܹܝܠ ܠܒܼܝܼܫ ܡܵܐܢܵܐ ܕܦܲܓܼܪܵܐ ܤܲܓܿܝܼ ܚܲܫܹ̈ܐ . ܡܸܕܸܡ ܓܹܝܪ ܕܡܲܠܲܐܟܹ̈ܐ ܘܲܟܼܝܵܢܵܐ ܕܚܲܝ̈ܠܵܘܵܬܼܵܐ ܪ̈ܘܼܚܵܢܹܐ ܠܵܐ ܝܑܕܲܥ̣ܘ ܡܸܛܠ ܪܲܒܿܘܼܬܼܵܗ : ܗܲܝܡܵܢܘܼܬܹܗ ܝܸܗܒܲܬ̤ ܝܑܼܕܲܥܬܹܗ ܠܲܒܼܢܲܝ̈ ܐ̄ܢܵܫܵܐ ܕܲܡܗܲܠܟܼܝܼܢ ܥܲܠ ܐܲܪܥܵܐ : ܘܡܸܬܼܥܲܪܓܠܝܼܢ ܒܐܪܥܵܐ ܒܥܲܦܪܵܐ : ܘܲܡܩܲܪܒܼܵܐ ܠܗܘܿܢ ܠܲܬܼܪܘܿܢܘܿܣ ܕܡܲܠܟܿܘܼܬܼܵܐ ܫܲܪܝܼܪܵܐܬܵܐ . ܘܲܒܼܨܡܚܵܐ ܚܲܬܿܝܼܬܼܵܐ ܕܡܸܢܵܗ̇ : pb. 599 ܡܫܵܘܕܥܵܐ ܥܲܠ ܟܝܵܢܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܒܲܪܝܵܐ . ܘܲܒܼܙܲܠܝܼܩܵܐ ܕܡܵܢܵܗ̇ : ܛܵܪܕܵܐ ܥܵܪܦܸܠܵܐ ܕܚܲܫܹ̈ܐ . ܘܡܵܐ ܕܡܸܪܩܲܬ̤ ܡ̣ܢ ܠܸܒܵܐ ܟܠܵܗ̇ ܥܲܡܘܼܛܘܼܬܼܵܐ ܘܥܲܒܼܝܘܼܬܼܵܐ : ܝܵܗ̇ܒܵܐ ܕܫܲܦܝܵܐܝܼܬܼ ܢܸܬܼܚܙܸܐ ܗܵܘ̇ ܡܸܕܸܡ ܕܵܒܼܠܵܐ ܡܸܬܿܕܲܪܟܵܢܘܼܬܹܗ ܡܸܬܼܚܙܸܐ : ܘܲܒܼܠܵܐ ܡܸܬܼܚܲܙܝܵܢܘܼܬܼܵܗ ܡܸܬܿܕܪܸܟܼ ܀ ܤܲܒܼܪܵܐ ܕܹܝܢ : ܠܵܘ ܐܲܝܟܼ ܕܲܒܼܚܸܠܡܵܐ ܡܸܫܟܲܚ ܐ̄ܢܵܫ ܕܢܹܐܡܲܪ : ܐܸܠܵܐ ܚܠܝܼܨܵܐܝܼܬܼ ܡ̣ܢ ܗܵܪܟܐ ܡܚܵܘܸ̇ܐ ܗܵܠܹܝܢ ܕܲܥܬܼܝܼ̈ܕܵܢ . ܘܲܕܼܠܵܐ ܦܘܼܠܵܓܼ ܡܫܲܪܲܪ ܒܚܘܼܫܵܒܼܵܐ ܡܸܕܸܡ ܕܲܥܬܼܝܼܕܼ : ܐܲܝܟܼ ܗܵܘ̇ ܕܡܸܬܼܚܙܸܐ . ܘܐܲܝܟܼ ܐ̄ܢܵܫ ܢܹܐܡܲܪ : ܡܸܕܸܡ ܕܐ̄ܢܵܫ ܡܤܲܟܸܿܐ : ܩܕܼܵܡ ܥܲܝܢܵܘ̈ܗܝ ܨܵܐܲܪܘ ܥܸܠܵܝ ܗ̄ܘ̣ ܓܹܝܪ ܤܲܒܼܪܵܐ : ܡ̣ܢ ܟܠܹܗ ܥܘܼܘܵܟܼܵܐ . ܘܲܡܖܩܲܪܸܒܼ ܕܠܵܐ ܥܘܼܟܵܪ : ܤܘܼܟܵܝܵܐ ܠܘܵܬܼ ܡܤܲܟܿܝܵܢܹܗ . ܘܵܠܪܸܕܹܝܗ ܕܙܲܒܼܢܵܐ : ܒܲܐ̄ܚܵܢܘܼܬܼܵܐ ܕܗܵܘ̇ ܡܸܕܸܡ ܕܲܥܬܼܝܼܕܼ ܙܵܟܹ̇ܐ ܀ ܚܘܼܒܵܐ ܕܹܝܢ ܐܝܼܬܼܵܘܗܝ ܪܹܿܫܵܐ : ܕܟܼܠܹܗ ܐ̄ܪܵܙܲܢ . ܗ̤ܘ ܓܹܝܪ ܐܲܦܝܼܣ ܠܐܲܠܵܗܵܐ ܡܸܠܬܼܵܐ ܟܲܕܼ ܐܝܼܬܼܵܘܗܝ ܟܠ ܫܵܥ ܒܐܪܥܵܐ : ܢܹܐܬܸܐ ܒܝܲܕܼ ܦܲܚܼܪܵܐ . ܬܲܪ̈ܬܲܝܗܹܝܢ ܗܵܝܟܹܝܠ : ܚܕܼܵܐ ܠܲܚܕܼܵܐ ܠܵܚ̈ܡܵܢ . ܗܲܝܡܵܢܘܼܬܼܵܐ ܓܹܝܪ ܡܲܚܙܝܼܬܹܗ ܗ̣̄ܝ ܕܚܘܼܒܵܐ : ܘܚܘܼܒܵܐ ܓܡܝܼܪܘܼܬܼܵܐ ܗ̄ܘ̣ ܕܗܲܝܡܵܢܘܼܬܼܵܐ . ܡܗܲܝܡܢܝܼܢ ܚ̄ܢܲܢ ܗܵܟܹܝܠ : ܕܐܲܠܵܗܵܐ ܡܸܠܬܼܵܐ ܕܠܵܬܐ ܚܲܫܵܐ ܐܸܬܼܓܲܫܲܡ : ܘܙܕܼܩܵܐܝܼܬܼ ܡܗܲܝܡܢܝܼܢܲܢ . ܗܵܕܹܐ ܓܹܝܪ ܐܝܼܬܹܝܗ̇ ܫܲܬܼܐܸܤܬܼܵܐ ܕܦܘܼܪܩܵܢܲܢ . ܐܸܠܵܐ : ܐܵܦ ܡܲܚܒܿܝܼܢܲܢ ܠܗܵܘ̇ ܕܡܸܛܠܵܬܲܢ ܕܡܘܼܬܼܵܐ ܕܥܲܒܼܕܵܐ ܢܤܲܒܼ . ܘܠܵܐ ܟܝܵܢܹܗ ܩܲܒܸܠ̣ ܫܘܼܚܠܵܦܵܐ : ܘܠܵܐ ܬܵܘܤܲܦܬܼܵܐ ܥ̣ܒܲܕܼ ܒܲܬܼܠܝܼܬܼܵܝܘܼܬܼܵܐ . ܟܠ ܗܵܟܹܝܠ ܟܪܸܤܛܝܵܢܵܐ ܐܝܢܵܐ ܕܠܵܐ ܥܲܬܿܝܼܪ ܒܗܲܝܡܵܢܘܼܬܼܵܐ ܘܲܒܼܤܲܒܼܪܵܐ ܘܲܒܼܚܘܼܒܵܐ : ܠܵܐ ܐܝܼܬܼܵܘܗܝ ܗܵܘ̇ ܡܸܕܸܡ ܕܡܸܬܼܦܪܸܐ . ܐܸܠܵܐ ܐܵܦܸܢ pb. 600 ܡܸܤܬܿܒܲܪ ܕܫܲܥܒܸܿܕܼ ܦܲܓܼܪܗ : ܘܐܸܬܼܚܲܪܲܪ ܡ̣ܢ ܚܲܫܹ̈ܐ ܕܢܲܦܫܵܐ : ܠܲܟܼܠܝܼܠܵܐ ܕܙܵܟܼܘܼܬܼܵܐ ܠܵܐ ܡܸܫܬܿܘܸܐ . ܡܸܛܠ ܕܐܸܤܟܹܿܡܹ̈ܐ ܡܸܬܼܚܲܙܝܵܢܹ̈ܐ ܕܲܡܝܲܬܿܪܘܼܬܼܵܐ ܢܛܲܪ : ܘܠܵܐ ܐܸܬܼܩܲܪܲܒܼ ܠܘܵܬܼ ܡܟܲܠܠܵܢܵܐ ܕܙܵܟܼܘܼܬܼܵܐ : ܕܐܲܝܠܹܝܢ ܕܲܚܠܵܦ ܡܝܲܬܿܪܘܘܼܬܼܵܐ ܚܠܝܼܨܵܐܝܼܬܼ ܐܸܬܼܟܲܬܲܫܘ . ܕ . ܗܲܝܡܵܢܘܼܬܼܵܐ ܗܵܟܹܝܠ : ܐܲܝܟܼ ܡܸܕܸܡ ܕܐܸܡܲܪܢܲܢ : ܪܹܫܵܐ ܐܝܼܬܹܝܗ̇ ܕܟܼܠܗܹܝܢ ܛܲܒܼ̈ܬܼܵܐ . ܬܸܬܼܢܲܛܲܪ ܗܵܟܹܝܠ ܡܸܢܲܢ ܕܠܵܐ ܢܸܟܼܠܵܐ : ܘܠܵܐ ܢܟܲܬܼܡܵܗ̇ ܒܙܹܐܦܵܐ ܕܚܘܼ̈ܫܵܒܹܐ ܐ̄ܢܵܫܵܝܹ̈ܐ : ܘܠܵܐ ܢܸܫܓܫܵܗ̇ ܒܲܒܼ̈ܢܵܬܼ ܩܵܠܹ̈ܐ ܡܕܲܠܚܵܢ̈ܝܵܬܼܵܐ . ܐܸܠܵܐ ܠܓܼܵܘ ܡ̣ܢ ܬܚܘܼܡܵܠ ܬܩܵܘܸܐ ܕܐܹܘܲܢܓܲܠܝܼܘܿܢ ܘܕܲܫܠܝܼܚܹ̈ܐ : ܟܲܕܼ ܠܵܐ ܐ̄ܢܵܫ ܡܲܡܪܲܚ ܕܢܸܬܼܟܲܬܲܫ ܥܲܡ ܗܲܝܡܵܢܘܼܬܼܵܐ : ܕܒܼܵܗ̇ ܐܸܬܼܦܪܸܩ ܘܒܼܵܗ̇ ܐܵܘܕܝܼ ܒܲܥܡܵܕܼܵܐ : ܒܝܲܕܼ ܟܬܼܝܼ̈ܒܼܵܬܼܵܐ ܕܠܸܫܵܢܹܗ . ܚܵܕܹ̇ܩ ܓܹܝܪ ܪܵܘܡܵܗ̇ ܕܗܲܝܡܵܢܘܼܬܼܵܐ : ܟܠܹܗ ܚܹܐܦܵܐ ܕܓܼܘܼܡܕܵܢܘܼܬܼܵܐ ܘܡܲܪܵܚܘܼܬܼܵܐ . ܠܵܘ ܒܲܠܚܘܿܕܼ ܕܡ̣ܢ ܒܢܲܝ̈ܢܵܫܵܐ : ܐܸܠܵܐ ܕܡ̣ܢ ܟܝܵܢܵܐ ܪܘܼܚܵܢܵܐ ܬܸܬܼܥܲܫܲܢ . ܘܤܵܗܹ̇ܕܼ ܦܵܘܠܘܿܣ ܟܲܕܼ ܩܵܥܹ̇ܐ : ܕܐܸܢ ܚܢܲܢ ܐܵܘ ܡܲܠܲܐܟܼܵܐ ܡ̣ܢ ܫܡܲܝܵܐ : ܢܤܲܒܲܪܟܼܘܿܢ ܠܒܲܪ ܡ̣ܢ ܡܵܐ ܕܩܲܒܸܿܠܬܿܘܿܢ : ܢܸܗܘܸܐ ܚܪܸܡ . ܕܢܫܲܡܸܫ ܓܹܝܪ ܤܝܼܡ ܡܲܠܲܐܟܼܵܐ : ܘܠܵܘ ܕܢܲܟܼܪܸܙ ܝܘܼܠܦܵܢܵܐ . ܘܲܡܤܵܡ ܒܪܹܫܵܐ ܡܲܝܬܸܐ ܗܠܵܘܗܝ ܕܐܲܝܢܵܐ ܕܠܵܐ ܡܩܵܘܸܐ ܒܡܸܕܸܡ ܕܲܦܩܝܼܕܼ : ܐܸܠܵܐ ܗܵܕܹܣ ܒܡܸܕܸܡ ܕܲܡܥܲܠܲܝ ܡ̣ܢ ܟܝܵܢܹܗ . ܐܸܠܵܐ ܐܵܦܸܢ ܡܚܵܘܸ̇ܐ ܡܥܲܠܝܘܼܬܼܵܐ ܕܲܟܼܝܵܬܹܗ : ܠܵܐ ܬܸܬܼܩܲܒܲܠ ܚܲܕܼܬܼܘܼܬܼܵܐ ܕܟܼܵܪܘܿܙܘܼܿܬܹܗ . ܗ . ܢܸܛܸܪ ܗܵܟܹܝܠ ܕܠܵܐ ܕܲܡܟܼܘܼܬܼܵܐ : ܡܸܕܸܡ ܕܩܲܒܸܿܠܢܲܢ . ܘܒܲܤܝܼܡܘܼܬܼܵܐ ܕܗܲܝܡܵܢܘܼܬܲܢ ܟܠ ܫܵܥ : ܥܲܝܢܵܠ ܕܢܵܦܫܲܢ ܬܦܲܬܲܚ . pb. 601 ܡܵܢܵܐ ܕܹܝܢ ܩܲܒܸܿܠܢܲܢ ܡ̣ܢ ܟܬܼܵܒܹ̈ܐ : ܐܸܠܵܐ ܐܸܢ ܗܵܕܹܐ ܕܐܲܠܵܗܵܐ ܒܡܸܠܬܹܗ ܒܪܵܐ ܥܵܠܡܵܐ . ܘܲܒܼܪܝܼܬܼܵܐ ܕܠܵܐ ܐܝܼܬܹܝܗ̇ ܗ̄ܘ̣ܵܬܼ : ܐܲܝܬܝܼ ܠܲܗܘܵܝܵܐ . ܘܲܒܼܡܵܢܘܿܤܵܐ ܕܲܟܼܝܵܢܵܐ : ܝܲܩܹܪܹܗ ܠܒܲܪܢܵܫܵܐ . ܘܝܲܗ̣̄ܒܼ ܦܘܼܪܩܵܢܵܐ ܠܚܹܐܪܘܼܬܼܵܐ : ܘܚܵܘܝܼ ܠܵܗ̇ ܥܘܼܕܼܪܵܢܵܗ̇ : ܕܲܒܼܓܲܒܼܝܘܼܬܼܵܐ ܕܛܵܒܼܬܼܵܐ : ܬܸܥܪܘܿܩ ܡ̣ܢ ܒܝܼܫܬܼܵܐ . ܘܡܸܨܟܲܠܝܵܢܘܼܬܹܗ ܕܒܲܪܢܵܫܵܐ ܒܨܒܼܝܵܢܹܗ ܕܲܠܘܵܬܼ ܒܝܼܫܬܼܵܐ : ܐܲܦܸܩܬܹܗ ܠܠܵܐ ܡܸܬܿܛܦܝܼܤܵܢܵܐ ܡ̣ܢ ܦܲܪܕܲܝܤܵܐ . ܘܬܼܘܼܒܼ ܒܝܲܕܼ ܐܲܒܼܵܗ̈ܬܼܵܐ ܘܪܹ̈ܫܲܝ ܐܲܒܼܵܗ̈ܬܼܵܐ : ܘܲܒܼܝܲܕܼ ܢܵܡܘܿܤܵܐ ܘܕܲܝܵܢܹ̈ܐ ܘܲܢܒܼܝܹ̈ܐ : ܪܕܼܵܝܗܝ ܥܵܒܼ̇ܘܿܕܼܵܐ ܠܲܟܼܝܵܢܲܢ ܕܢܲܪܚܸܩ ܡ̣ܢ ܚܛܝܼܬܼܵܐ : ܘܢܹܐܨܲܦ ܕܢܸܤܥܘܿܪ ܛܲܒܼ̈ܬܼܵܐ . ܠܚܲܪܬܼܵܐ ܕܹܝܢ ܟܲܕܼ ܐܲܡܠܟܲܬ̤ ܥܠܲܝܢ ܒܨܸܒܼܝܵܢܲܢ : ܘܒܼܝܼܫܵܐ ܬܒܲܥܬܼܵܐ ܢܵܤܹ̇ܒܼ ܗ̄ܘ̣ܵܐ ܒܐܲܒܼܕܵܢܵܐ ܕܟܼܠܹܗ ܟܝܵܢܲܢ . ܡܸܛܠ ܕܐܵܦ ܢܵܡܘܿܤܵܐ ܕܲܟܼܝܵܢܵܐ ܐܸܬܼܚܲܒܲܠ ܗ̄ܘ̣ܵܐ : ܘܢܵܡܘܿܤܵܐ ܟܬܼܝܼܒܼܵܐ ܐܸܬܿܬܿܫܝܼܛ ܗ̄ܘ̣ܵܐ . ܘܲܢܒܼܝܼ̈ܐ ܐܲܝܟܼ ܒܢܲܝ̈ܢܵܫܵܐ ܐܲܥܗܸܕܼܘ ܥܲܠ ܤܘܼܥܪܵܢܵܐ : ܐܸܠܵܐ ܠܵܐ ܕܲܠܝܘܼܗ̇ ܠܐ̄ܢܵܫܘܼܬܼܵܐ ܡ̣ܢ ܥܘܼܡܩܵܐ ܕܒܼܝܼ̈ܫܵܬܼܵܐ . ܗ̤ܘ ܐܲܠܵܗܵܐ ܡܸܠܬܼܵܐ ܗܵܘ̇ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܡܸܬܿܕܲܪܟܵܢܵܐ ܘܠܵܐ ܡܸܬܼܚܲܙܝܵܢܵܐ : ܘܚܲܝܠܬܼܵܢܵܐ ܒܟܼܠ ܐܲܠܵܗܵܐ ܡܸܠܬܼܵܐ ܐܸܬܼ݂ܵܐ ܘܐܸܬܼܓܲܫܲܡ . ܡܨܐ ܗ̄ܘ̣ܵܐ ܓܹܝܪ ܕܢܸܗܘܸܐ ܡܸܕܸܡ ܕܨܵܒܹ̇ܐ : ܢܤܲܒܼ ܕܹܝܢ ܕܡܘܼܬܼܵܐ ܕܥܲܒܼܕܵܐ : ܘܲܗܘ̤ܵܐ ܦܲܓܼܪܵܐ : ܘܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ . ܘܲܒܼܟܼܠ ܕܘܼܟܼ ܨܒܼܵܐ ܕܲܢܚܵܘܸܐ : ܕܒܲܫܪܵܪܵܐ ܗܘ̤ܵܐ ܒܲܪܢܵܫܵܐ . ܐܵܠܨܵܐܝܼܬܼ ܓܹܝܪ ܢܲܩܝܼܦܝܼܢ ܠܲܟܼܝܵܢܵܐ : ܫܘܼܪܵܝܵܐ : ܘܐܸܤܟܹܿܡܹ̈ܐ : ܘܚܲܫܹ̈ܐ . ܠܵܐ ܓܹܝܪ ܐܸܡ݂ܲܪ ܐܹܘܲܢܲܓܲܠܸܤܛܵܐ ܕܥܲܠ̣ ܒܒܲܪ ܐ̄ܢܵܫܵܐ ܓܡܝܼܪܵܐ : ܐܸܠܵܐ ܕܵܗܘ̤ܵܐ ܦܲܓܼܪܵܐ . ܥܲܠ ܫܘܼܪܵܝܹܗ ܓܹܝܪ ܕܲܟܼܝܵܢܵܐ ܐܸܡ݂ܲܪ : ܘܲܠܪܹܫܝܼܬܼܵܐ ܕܲܒܼܛܝܼܢܘܼܬܼܵܐ ܪܗܸܛ̣ . ܐܲܛܼܙܢܵܐ ܓܹܝܪ ܕܒܲܪ pb. 602 ܐ̄ܢܵܫܵܐ ܕܡܸܬܼܝܼܠܸܕܼ ܟܝܵܢܵܐܝܼܬܼ : ܠܵܘ ܟܲܕܼ ܡܫܲܠܡܵܢ ܒܲܓܼܡܝܼܪܘܼܬܼܵܐ ܕܤܵܥܘܿܪܘܼܬܼܵܐ ܒܲܪ ܫܵܥܬܹܗ ܢܵܦܹ̇ܩ : ܐܸܠܵܐ ܗ̤ܘ ܙܲܪܥܵܐ ܕܲܟܼܝܵܢܵܐ ܩܲܕܼܡܵܝܑܬܼ ܗܵܘܹ̇ܐ ܦܲܓܼܪܵܐ : ܘܡ̣ܢ ܒܵܬܲܪܟܸܢ ܒܩܲܠܝܼܠ ܩܲܠܝܼܠ : ܠܢܘܼܓܼܪܵܐ ܢܵܤܹ̇ܒܼ ܚܲܝܠܵܐ ܕܚܲܫܹ̈ܐ ܘܲܕܼܟܼܠܵܗ̇ ܤܵܥܘܿܪܘܼܬܼܵܐ . ܗܵܟܲܢܵܐ ܡܸܠܬܼܵܐ ܐܲܠܵܗܵܐ ܠܘܵܬܹܗ ܕܫܘܼܪܵܝܵܐ ܘܥܸܩܵܪܵܐ ܕܲܒܼܛܝܼܢܘܼܬܼܵܐ ܕܲܒܼܢܲܝ̈ ܐ̄ܢܵܫܵܐ ܪܗܸܛ̣ : ܘܲܗܘ̤ܵܐ ܩܲܕܼܡܵܝܑܬܼ ܦܲܓܼܪܵܐ : ܟܲܕܼ ܠܵܐ ܐܸܫܬܲܚܠܲܦ ܠܦܲܓܼܪܵܐ : ܚܵܣ ! ܐܸܢ ܓܹܝܪ ܐܲܠܵܗܘܼܬܼܵܐ ܠܥܸܠ ܡ̣ܢ ܡܸܫܬܲܚܠܵܦܢܘܼܬܼܵܐ ܗ̣̄ܝ : ܡܸܛܠ ܕܡܸܫܬܲܚܠܵܦܢܘܼܬܼܵܐ ܚܲܫܵܐ ܐܝܼܬܹܝܗ̇ ܕܲܟܼܝܵܢܵܐ ܥܵܒܼܘܿܪܵܐ : ܠܵܐ ܡܸܫܬܲܚܠܦܵܢܘܼܬܼܵܐ ܕܹܝܢ ܕܲܩܢܘܿܡܹܗ ܗܵܝ̇ ܒܲܠܚܘܼܕܼ : ܕܗ̤ܘ ܕܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ . ܘ . ܡܸܬܼܚܲܫܚܝܼܢܲܢ ܗܵܟܹܝܠ ܒܬܲܪ̈ܬܲܝܗܹܝܢ ܠܢܵܬܼ̈ ܩܵܠܹ̈ܐ ܕܲܟܼܒܹ̈ܐ : ܘܐܵܡ̇ܪܝܼܢ ܚ̄ܢܲܢ : ܕܲܗܘ̤ܵܐ ܦܲܓܼܪܵܐ : ܘܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ . ܘܬܲܪ̈ܬܲܝܗܹܝܢ : ܐܸܢ ܫܲܦܝܼܪ ܢܸܤܬܲܟܲܠ : ܥܸܠܬܼܵܐ ܕܚܲܝܲܝ̈ܢ ܐܝܼܬܲܝܗܹܝܢ . ܒܗܵܝ̇ ܓܹܝܪ ܕܲܗܘ̤ܵܐ ܦܲܓܼܪܵܐ : ܠܵܐ ܡܦܲܪܫܘܼܬܼܵܐ ܕܲܚܕܼܵܝܘܼܬܼܵܐ ܓܡܝܼܪܬܵܐ ܐܹܘܲܢܛܲܠܸܤܛܵܐ ܚܵܘܝܼ ܠܲܢ . ܐܲܟܼܙܢܵܐ ܓܹܝܪ ܕܲܚܕܼܵܝܘܼܬܼܵܐ ܠܵܐ ܡܸܢܼܦܲܤܩܵܐ ܠܲܬܼܪܹܝܢ : ܘܐܸܢ ܕܹܝܢ ܬܸܬܼܦܪܸܫ : ܠܵܐ ܡܸܟܹܝܠ ܐܝܼܬܹܝܗ̇ ܚܕܼܵܝܘܼܬܼܵܐ : ܐܸܠܵܐ ܬܪܲܝܵܢܘܼܬܼܵܐ . ܗܵܟܲܢܵܐ ܗܵܘ̇ ܚܲܕܼ ܒܲܚܕܼܵܝܘܼܬܼܵܐ ܓܡܝܼܪܬܵܐ : ܠܵܐ ܡܸܬܼܦܤܸܩ ܠܲܬܼܪܹܝܢ . ܗܵܝ̇ ܕܹܝܢ ܕܲܢܤܲܒܼ ܩܵܥ̇ܝܵܬ : ܥܲܠ ܠܵܐ ܫܘܼܚܠܵܦܵܐ ܪܲܟܼܝܵܬܹܗ . ܡܸܛܠ ܓܹܝܪ ܕܟܼܠ ܡܸܕܸܡ ܕܲܗܘ̤ܵܐ ܟܲܕܼ ܠܵܐ ܐܝܼܬܼܵܘܗܝ ܐܸܬܼ݂ܵܐ ܠܲܗܘܵܝܵܐ : ܐܲܝܟܼ ܫܡܲܝܵܐ ܕܟܲܕܼ ܠܵܐ ܠܘܼܩܕܲܡ ܐܝܼܬܲܝܗܘܿܢ ܗ̄ܘ̣ܵܘ . ܐܵܘ ܐܲܝܟܼ ܡܸܕܸܡ ܕܐܝܼܬܼܵܘܗܝ ܗ̄ܘ̣ܵܐ ܘܐܸܬܼ݂ܵܐ ܠܫܘܼܚܠܵܦܵܐ : ܐܲܝܟܼ ܡܲܝ̈ܵܐ ܕܓܼܝܼܚܘܿܢ ܕܐܸܫܬܲܚܠܲܦܘ ܗ̄ܘ̣ܵܘ ܠܲܕܼܡܵܐ . ܬܲܪ̈ܬܲܝܗܹܝܢ ܕܹܝܢ ܠܘܵܬܼ ܗܵܘ̇ ܟܝܵܢܵܐ ܕܐܲܠܵܗܘܼܬܼܵܐ ܠܵܐ ܠܵܚ̈ܡܵܢ : ܠܵܐ ܓܹܝܪ ܟܲܕܼ ܠܵܐ ܐܝܼܬܼܵܘܗܝ pb. 603 ܐܸܫܬܲܚܠܲܦ ܗܵܘ̇ ܠܵܐ ܡܸܫܬܲܚܠܦܵܢܵܐ ܐܲܠܵܗܵܐ ܡܸܛܬܼܵܐ . ܡܸܛܠ ܗܵܢܵܐ : ܒܬܲܪ̈ܬܲܝܗܹܝܢ : ܠܵܐ ܡܸܫܬܲܚܠܦܵܢܘܼܬܼܵܐ ܕܐܲܠܵܗܘܼܬܼܵܐ : ܘܠܵܐ ܡܦܲܪܫܘܼܬܼܵܐ ܕܐ̄ܪܵܙܵܐ : ܟܲܕܼ ܡܚܵܘܸ̇ܐ ܟܬܼܵܒܼܵܐ ܩܲܕܝܼܫܵܐ ܗܵܝ̇ ܕܗܘ̤ܵܐ ܐܸܡ݂ܲܪ : ܘܗܵܝ̇ ܕܲܢܤܲܒܼ ܐܲܟܼܪܸܙ . ܕܲܒܼܗܵܝ̇ ܩܲܕܼܡܵܝܬܼܵܐ ܕܲܗܘ̤ܵܐ : ܚܕܼܵܝܘܼܬܼܵܐ ܒܦܲܪܨܘܿܦܵܐ ܢܩܝܼܡ . ܘܲܒܼܗܵܝ̇ ܕܬܲܪܬܹܝܢ : ܥܲܠ ܠܵܐ ܡܸܫܬܚܠܦܵܢܘܼܬܼܵܐ ܕܲܟܼܝܵܢܹܗ ܢܲܟܼܪܸܙ . ܙ . ܗܘ̤ܵܐ ܗܵܟܹܝܠ ܐܠܵܗܵܐ ܡܸܠܬܼܵܐ ܒܲܪܢܵܫܵܐ ܓܡܝܼܪܵܐ : ܟܲܕܼ ܠܵܐ ܐܲܙܥܪܹܗ ܠܗܵܘ̇ ܟܝܵܢܵܐ ܠܵܐ ܡܸܫܬܲܚܠܦܵܢܵܐ ܒܬܸܕܼܡܘܼܪܬܵܐ ܕܲܤܥܲܪ : ܕܠܵܐ ܡܬܼܘܿܡ ܤܸܠܩܲܬ̤ ܥܲܠ ܠܸܒܵܐ . ܐܸܠܵܐ ܗܵܠܹܝܢ ܒܗܲܝܡܵܢܘܼܬܼܵܐ ܝܑܼܠܸܦܢܲܢ : ܘܠܵܐ ܗ̄ܘ̣ܵܐ ܒܲܒܼܨܵܬܼܵܐ ܐܲܕܼܪܸܟܼܢܲܢ . ܘܟܲܕܼ ܗܘ̤ܵܐ ܒܪ ܐ̄ܢܵܫܵܐ : ܐܲܚܝܼ ܒܦܲܓܼܪܵܐ ܕܲܢܤܲܒܼ ܠܟܼܠܹܗ ܓܸܢܤܵܐ ܕܐ̄ܢܵܫܵܐ . ܘܲܦܪܲܥ̣ ܚܵܘܒܿܬܼܵܐ ܕܲܚܛܝܼܬܼܵܐ : ܒܗܵܝ̇ ܕܡܝܼܬܼ ܚܠܵܦ ܟܠܢܵܫ ܐܲܝܟܼ ܒܲܪܢܵܫܵܐ . ܒܲܛܸܠ̣ ܕܹܝܢ ܠܗܵܘ̇ ܕܐܲܚܝܼܕܼ ܫܘܼܠܛܵܢܵܐ ܕܡܵܘܬܵܐ ܕܐܝܼܬܼܵܘܗܝ ܤܵܛܵܢܵܐ : ܐܲܝܟܼ ܐܲܠܵܗܵܐ ܤܵܢܐܹܗ ܕܒܼܝܼܫܵܐ . ܡܸܬܼܡܲܨܝܵܢܘܼܬܹܗ ܕܹܝܢ ܕܢܵܡܘܿܤܵܐ ܚ̣ܵܘܝܼ : ܒܗܵܝ̇ ܕܡܲܠܝܼ ܟܠܵܗ̇ ܟܹܐܢܘܼܬܼܵܐ : ܘܠܲܟܼܝܵܢܲܢ ܫܘܼܦܹܗ ܩܲܕܼܡܵܝܵܐ ܝܲܗ̣̄ܒܼ . ܘܲܒܼܗܵܝ̇ ܕܲܗܘ̤ܵܐ ܒܲܪܢܵܫܵܐ : ܝܲܩܪܹܗ ܠܲܟܼܝܵܢܵܐ ܕܡ̣ܢ ܐܲܪܥܵܐ ܕܗ̤ܘܝܘܼ ܓܵܒܼ̇ܘܿܠܹܗ . ܚܲܕܼ ܗܵܟܹܝܠ ܐܝܼܬܼܵܘܗܝ ܒܪܵܐ . ܠܲܬܼܠܝܼܬܼܵܝܘܼܬܼܵܐ ܓܹܝܪ ܕܒܲܚܕܼܵܐ ܐܝܼܬܼܘܼܬܼܵܐ ܤܸܓܼܕܝܼܢܲܢ : ܘܲܪܒܼܝܼܥܵܝܵܐ ܥܲܠ ܗܵܢܵܐ ܠܵܐ ܡܲܥܠܝܼܢ ܚ̄ܢܲܢ . ܐܸܠܵܐ ܚܲܕܼ ܐܝܼܬܸܵܘܗܝ ܒܪܵܐ ܕܐܸܬܼܝܼܠܸܕܼ ܡ̣ܢ ܐܲܒܼܘܼܗܝ ܕܠܵܐ ܫܘܼܪܵܝܵܐ : ܕܒܼܐܝܼܕܹܗ ܡܗܲܝܡܢܝܼܢ ܚ̄ܢܲܢ ܕܲܗܘ̤ܵܘ ܥܵܠܡܹ̈ܐ . ܗܵܘ̇ ܕܐܝܼܬܼܵܘܗܝ ܤܵܘܟܿܬܼܵܐ ܡ̣ܢ ܗܵܘ̇ ܥܸܩܵܪܵܐ : ܗܵܘ̇ ܕܲܕܼܠܵܐ ܪܸܕܼܝܵܐ ܨܡܲܚ̣ ܡ̣ܢ ܐܲܒܼܘܼܗܝ : ܗܵܘ̇ ܡܸܠܬܼܵܐ ܕܲܕܼܠܵܐ ܢܵܦܹ̇ܩ ܘܦܵܐܹ̇ܫ ܒܐܲܒܼܵܐ . ܕܐܵܦܸܢ ܓܹܝܪ ܒܐܲܪܥܵܐ ܐܸܬܼܚܙܝܼ : pb. 604 ܐܸܠܵܐ ܡ̣ܢ ܗܵܘ̇ ܕܝܲܠܕܹܗ ܠܵܐ ܫܲܢܝܼ . ܨܒܼܵܐ ܗܵܟܹܝܠ ܗܵܢܵܐ ܕܢܲܚܹܝܘܗܝ ܠܗܵܘ̇ ܕܲܓܼܒܲܠ̣ : ܘܲܥ̣ܡܲܪ ܒܡܲܪܒܿܥܵܐ ܕܐܝܼܬܼܵܘܗܝ ܬܲܪܥܵܐ ܕܟܼܠܹܗ ܟܝܵܢܵܐ ܕܓܼܵܘܵܐ ܘܐܲܚܝܹܗ . ܘܲܒܼܥܘܼܡܪܹܗ : ܒܲܪܟܹܗ ܠܡܲܪܒܿܥܵܐ . ܘܲܒܼܡܲܦܩܹܗ : ܚܲܬܿܡܹܗ . ܘܲܒܝܲܠܕܗ ܕܲܠܒܲܪ ܡ̣ܢ ܟܝܵܢܵܐ : ܚ̣ܵܘܝܼ ܢܲܦܫܹܗ ܕܐܸܬܼܓܲܫܲܡ ܠܥܸܠ ܡ̣ܢ ܡܸܠܬܼܵܐ . ܚ . ܠܵܘ ܗܵܟܹܝܠ ܐ̄ܚܪܹܝܢ ܗ̄ܘ̣ ܡܫܝܼܚܵܐ : ܘܐ̄ܚܪܹܝܢ ܡܸܠܬܼܵܐ ܐܲܠܵܗܵܐ : ܚܵܣ ! ܗܵܘ̇ ܓܹܝܪ ܟܝܵܢܵܐ ܐܲܠܵܗܵܝܵܐ : ܬܪܹܝܢ ܒܢܝܼ̈ܢ ܠܵܐ ܝܵܕܲܥ̇ . ܝܑܼܚܝܼܕܼܵܝܵܐ ܗܵܟܹܝܠ ܐܸܬܼܝܼܠܸܕܼ ܡ̣ܢ ܚܲܕܼ . ܐܲܝܟܵܐ ܓܹܝܪ ܕܠܲܝܬܿ ܙܘܼܘܵܓܼܵܐ ܕܡܵܘ̈ܠܕܼܵܢܹܐ : ܬܲܡܵܢ ܠܵܐ ܡܸܫܬܲܟܼܚܵܐ ܬܪ̈ܲܝܵܢܘܼܬܼܵܐ ܕܝܼܠܝܼ̈ܕܹܐ . ܒܲܫܡܹܗ ܠܲܡ ܕܝܼܫܘܿܥ ܡܫܝܼܚܵܐ ܟܠ ܒܪܘܿܟܼ ܬܸܟܿܘܿܦ : ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ . ܐܸܢ ܕܹܝܢ ܐ̄ܚܪܹܢܵܐ ܗ̄ܘ̣ ܡܫܝܼܚܵܐ : ܘܠܵܘ ܗ̤ܘܝܘܼ ܐܲܠܵܗܵܐ ܡܸܠܬܼܵܐ : ܐܵܐܲܢܩܹܐ : ܕܒܲܪܢܵܫܵܐ ܗ̄ܘ̣ ܫܚܝܼܡܵܐ ܡܫܝܼܚܵܐ : ܐܵܦܸܢ ܢܸܗܘܸܐ ܕܢܵܘܤܵܐ ܗ̄ܘ̣ ܕܐܲܠܵܗܵܐ : ܐܝܟܼ ܡܸܠܬܼܗܘܿܢ ܕܫܵܢܲܝ̈ܵܐ . ܐܸܢ ܕܹܝܢ ܒܲܪܢܵܫܵܐ ܗ̄ܘ̣ ܫܚܝܼܡܵܐ ܡܫܝܼܚܵܐ : ܐܲܝܟܲܢܵܐ ܗܵܘ̇ ܟܝܵܢܵܐ ܡܥܲܠܝܵܐ ܕܲܫܡܲܝܵܢܹ̈ܐ : ܟܦ̇ܝܼܢ ܒܘܼܪܟܵܐ ܘܤܵܓܼ̇ܕܝܼܢ ܠܲܫܡܹܗ ܕܗܵܘ̇ ܕܲܙܥܘܿܪ ؟ ܐܵܘ ܐܲܝܟܲܢܵܐ ܢܩܲܒܸܠ ܒܢܵܬܼ̈ ܩܵܠܹ̈ܐ ܕܲܢܒܼ̈ܝܹܐ ܕܩܵܥ̈ܝܵܢ : ܕܐܲܠܵܗܲܢ ܒܐܲܪܥܵܐ ܐܸܬܼܚܙܝܼ : ܘܥܲܡ ܒܢܲܝ̈ܢܵܫܵܐ ܐܸܬܼܗܲܦܲܟܼ ؟ ܥܲܠ ܓܸܠܝܵܢܹܗ ܓܹܝܪ ܕܲܒܼܦܲܓܼܪܵܐ ܐܸܡ݂ܲܪ : ܗܵܝ̇ ܕܐܸܬܼܚܙܝܼ . ܘܗܵܝ̇ ܕܐܸܬܼܗܲܦܲܟܼ : ܥܲܠ ܡܸܬܼܗܲܦܟܼܵܢܘܼܬܹܗ ܕܥܲܡ ܒܢܲܝ̈ ܐ̄ܢܵܫܵܐ ܒܲܐ̄ܚܪ̈ܵܝܲܬܼ ܥܵܠܡܹ̈ܐ ܐܵܘܕܲܥ̣ . ܕܒܼܵܗ̇ ܒܗܵܕܹܐ ܗܵܘ̇ ܕܥܸܠܵܝ ܒܪܲܒܿܘܼܬܹܗ : ܚܝܠܵܬܼܵܢܘܼܬܹܗ ܒܟܼܠ ܚ̣ܵܘܝܼ . pb. 605 ܕܐܲܝܟܼ ܐܲܚܝܼܕܼ ܟܠ ܗܵܘ̇ ܡܸܕܸܡ ܕܐܝܼܬܼܵܘܗܝ : ܩܵܘ̣ܝܼ ܡܸܛܠܵܬܹܗ . ܘܡܸܛܠ ܕܲܨܒܼܵܐ : ܗܘ̤ܵܐ ܡܸܛܠܵܬܲܢ . ܛ . ܐܸܢ ܐܹܝܢ ܥܸܠܲܬܼ ܟܸܫܠܵܐ ܠܐ̄ܢܵܫ̈ܝܼܢ ܗܵܘܹ̇ܝܢ ܥܲܙܪܘܼܪܹ̈ܐ ܘܡܲܓܿܤܵܐ ܕܒܼܐܘܿܪܝܵܐ : ܘܟܲܦܢܵܐ ܕܲܗܘ̤ܵܐ ܒܲܙܒܲܢ : ܘܟܼܠܗܹܝܢ ܐܲܝܠܹܝܢ ܕܲܓܼܕܲܫ ܠܗܵܘ̇ ܕܒܲܫܪܵܪܵܐ ܗܘ̤ܵܐ ܒܲܪܢܵܫܵܐ : ܢܸܗܘܘܿܢ ܝܵܕܼܥ̇ܝܼܢ : ܕܟܲܕܼ ܡܸܬܼܦܲܠܓܼܝܼܢ ܥܲܠ ܚܲܫܹ̈ܐ : ܟܵܦ̇ܪܝܼܢ ܒܲܟܼܝܵܢܵܐ . ܡܵܐ ܕܹܝܢ ܕܟܼܦܲܪܘ ܒܲܟܼܝܵܢܵܐ : ܠܵܐ ܡܗܲܝܡܢܝܼܢ ܒܲܡܕܒܿܪܵܢܘܼܬܼܵܐ . ܡܵܐ ܕܹܝܢ ܕܠܵܐ ܗܲܝܡܸܢܘ ܒܲܡܕܲܒܿܪܵܢܘܼܬܼܵܐ : ܚܤܲܪܘ ܚܲܝܲܝ̈ܗܘܿܢ . ܐܸܢ ܓܹܝܪ ܗܵܐ ܡ̣ܢ ܬܲܪ̈ܡܝܵܬܹܗ ܕܥܵܠܡܵܐ ܐܸܬܼܝܼܠܸܕܼ : ܒܲܪܢܵܫܵܐ ܕܲܪܕܼܵܐ ܐܲܝܟܼ ܗܵܕܹܐ ܐܘܼܪܚܵܐ ܕܝܼܠܝܼܕܼܘܼܬܼܵܐ : ܢܚܵܘܘܿܢ ܠܲܢ ܗܵܢ̇ܘܿܢ ܚܸܪ̈ܚܹܐ : ܘܟܸܢ ܡܸܬܼܓܿܠܸܐ ܒܸܕܼܝܵܐ ܕܠܙܝܼܙܘܼܬܼܗܘܿܢ . ܐܸܢ ܕܹܝܢ ܗܵܕܲܐ ܗ̣̄ܝ ܪܹܫܝܼܬܼܵܐ ܕܲܟܼܝܵܢܵܐ ܕܓܼܵܘܵܐ : ܘܐܲܠܵܗܵܐ ܡܸܠܬܼܵܐ ܒܲܫܪܵܪܵܐ ܗܘ̤ܵܐ ܒܲܪܢܵܫܵܐ : ܐܲܝܟܲܢܐ ܟܲܕܼ ܡܵܘܕܹܝܢ ܥܲܡܲܢ ܒܲܟܼܝܵܢܵܐ ܟܵܦ̇ܪܝܼܢ ܒܚܲܫܹ̈ܐ ؟ ܚܕܼܵܐ ܡ̣ܢ ܬܲܪܬܹܝܢ ܗܵܟܹܝܠ ܢܸܓܼܒܿܘܼܢ ܠܗܘܿܢ : ܐܵܘ ܟܲܕܼ ܒܵܗ̇ܬܿܝܼܢ ܒܚܲܫܹ̈ܐ : ܢܸܟܼܦܪܘܼܢ ܒܲܟܼܝܵܢܵܐ ܕܥܲܡ ܡܵܐܢܝܼ ܢܸܫܬܼܿܬܿܩܘܼܢ : ܘܥܲܡ ܪ̈ܲܫܝܼܥܹܐ ܢܸܬܼܚܲܫܒܿܘܼܢ . ܐܵܘ ܐܸܢ ܡܩܲܒܿܠܝܼܢ ܝܘܼܬܼܪܵܢܵܐ ܕܡ̣ܢ ܦܲܓܼܪܵܢܘܼܬܼܵܐ : ܠܵܐ ܢܸܒܼܗܬܼܘܼܢ ܒܚܲܫܹ̈ܐ ܕܲܓܼܕܲܫ̣ܘ ܠܲܟܼܝܵܢܵܐ . ܬܵܗܲܗ ܐ̄ܢܵܐ ܕܹܝܢ ܒܲܥܘܼܝܼܪܘܼܬܼ ܠܸܒܿܗܘܿܢ ܕܗܵܢܘܿܢ ܕܚܲܕܼܬܼܵܐܝܼܬܼ ܕܪܲܫܘ ܐܘܼܪܚܵܐ ܕܛܵܥܝܘܼܬܼܵܐ . ܐܸܢܵܐ ܓܹܝܪ ܟܲܕܼ ܚܕܼ ܒܪܵܐ ܝܵܕܲܥ̇ ܐ̄ܢܵܐ : ܘܙܵܕܼܩܵܐܝܼܬܼ ܝܸܠܦܹ̇ܬܼ : ܘܲܒܼܚܲܕܼ ܩܢܘܿܡܵܠ ܡܵܘܕܸܐ ܐ̄ܢܵܐ : ܕܐܲܠܵܗܵܐ ܡܸܠܬܼܵܐ ܕܠܒܸܫ̣ ܦܲܓܼܪܵܐ . ܟܲܕܼ ܕܹܝܢ ܐܝܼܬܼܵܘܗܝ ܚܕܼ ܗܵܘ̇ ܕܲܤܒܲܠ̣ ܚܲܫܹ̈ܐ ܘܲܥܒܲܕܼܸ ܬܸܕܼܡܪ̈ܵܬܼܵܐ : ܡܸܛܠ ܡܵܢܵܐ ܫܵܬܼܩ̇ܝܼܢ ܡ̣ܢ ܐܲܠܵܗܵܝ̈ܬܼܵܐ : ܘܥܲܠ ܡܚܝܼ̈ܠܵܬܼܵܐ ܫܵܓܼܫ̇ܝܼܢ ؟ ܕܲܢܚܵܘܸܐ ܓܹܝܪ ܕܐܝܼܬܼܵܘܗܝ ܐܲܠܵܗܵܐ ܘܗ̤ܘܝܘܼ ܡܸܠܬܼܵܐ : ܩܵܘ̣ܝܼ ܒܗܵܘ̇ ܡܸܕܸܡ ܕܐܝܼܬܼܵܘܗܝ pb. 606 ܘܲܗܘ̤ܵܐ ܦܲܓܼܪܵܐ ܘܝܲܠܘܼܕܼܵܐ ܘܒܲܪܢܵܫܵܐ ܕܠܵܐ ܫܘܼܚܠܵܦܵܐ : ܟܲܕܼ ܒܲܚܕܼܵܐ ܡܸܢܗܹܝܢ ܠܵܐ ܨܲܥܲܪ ܠܐ̄ܪܵܙܢ . ܘܗ̤ܘ ܟܲܕܼ ܗ̤ܘ ܥܒܲܕܼ ܬܸܕܼܡܪ̈ܵܬܼܵܐ ܘܚܲܫ̣ . ܕܲܒܼܝܲܕܼ ܐܵܬܼ̈ܘܵܬܼܵܐ : ܕܩܵܘܼܝܼ ܐܲܝܟܼ ܕܐܝܼܬܼܵܘܗܝ : ܐܲܝܟܼ ܕܒܼܦܸܠܵܐ̈̄ܬܼܵܐ ܚ̣ܵܘܝܼ . ܘܲܒܚܲܕܼ ܚܲܫܹ̈ܐ : ܕܲܗܘ̤ܵܐ ܗܵܘ̇ ܡܸܕܸܡ ܕܲܓܼܒܲܠ̣ ܢܸܬܼܗܲܡܲܢ . ܚܲܕܼ ܗܵܟܹܝܠ : ܘܗ̤ܘ ܟܲܕܼ ܗ̤ܘ ܕܐܝܼܬܼܵܘܗܝ ܡ̣ܢ ܥܵܠܲܢ : ܗ̤ܘ ܐܸܬܼܓܲܫܲܡ ܒܚܲܪܬܼܵܐ ܕܥܵܠܡܹ̈ܐ . ܘܡܵܘܕܝܼܢܲܢ ܕܗ̤ܝܘܼ ܒܪܵܐ : ܘܡܸܕܸܡ ܙܐܦܵܐ ܥܲܠ ܟܝܵܢܵܐ ܕܐܲܗܘܼܬܼܵܐ ܠܵܐ ܡܲܥܠܝܼܢ ܚ̄ܢܲܢ : ܠܲܝܬܿ ܓܹܝܪ ܡܸܕܸܡ ܝܲܬܿܝܼܪܵܐ ܒܗܵܘ̇ ܟܘܿܪܤܝܵܐ ܕܐܝܼܬܼܘܼܬܼܵܐ . ܝ . ܐܸܠܵܐ ܟܒܲܪ ܗܵܕܹܐ ܒܲܫܓܼܝܼܫܘܼܬܼܗܘܿܢ ܡܪܝܼܒܼܝܼܢ ܥܠܲܝܢ : ܒܲܪ ܚܵܫ̇ܠܝܼܢ ܚܘܼ̈ܫܵܒܹܐ ܕܲܡܚܝܼܠܝܼܬ ܡ̣ܢ ܓܵܘܵܓܲܝ . ܕܐܸܢ ܠܲܡ ܬܠܝܼܬܼܵܝܘܼܬܼܵܐ ܚܕܼܵܐ ܗ̣̄ܝ ܐܝܼܬܼܘܼܬܼܵܐ : ܡܵܕܹܝܢ ܬܠܝܼܬܼܵܝܘܼܬܼܵܐ ܕܠܵܐ ܚܲܫܵܐ ܐܝܼܬܹܝܗ̇ . ܘܡܸܠܬܼܵܐ ܐܲܠܵܗܵܐ : ܒܲܬܼܠܝܼܬܼܵܝܘܼܬܼܵܐ ܡܸܬܼܡܢܸܐ . ܘܡܵܕܹܝܢ ܐܵܦ ܗ̤ܘ ܡܸܠܬܼܵܐ : ܕܠܵܐ ܚܲܫܵܐ ܗ̄ܘ̣ . ܘܐܸܢ ܕܹܝܢ ܐܲܠܵܗܵܐ ܕܠܵܐ ܚܲܫܵܐ ܐܝܼܬܼܵܘܗܝ : ܡܸܫܬܿܟܲܚ ܗܵܘ̇ ܕܐܸܨܛܠܸܒܼ ܕܲܐ̄ܚܪܹܢܵܐ ܗ̄ܘ̣ . ܘܠܵܘ ܗ̤ܘܝܘܼ ܐܲܠܵܗܵܐ ܡܸܠܬܼܵܐ : ܗܵܘ̇ ܕܐܝܼܬܼܵܘܗܝ ܠܵܐ ܚܵܫܘܿܫܵܐ ܫܲܪܝܼܪܵܐܝܼܬܼ . ܢܵܘܠܵܐ ܕܲܓܼܘܵܠܲܝ ܙܵܩ̇ܪܝܼܢ : ܗܵܢ̇ܘܿܢ ܕܗܵܟܲܢܵܐ ܐܵܡ̇ܪܝܼܢ . ܘܥܲܠ ܡܲܝ̈ܵܐ ܟܬܼ̇ܒܿܝܼܢ : ܗܵܢ̇ܘܿܢ ܕܗܵܠܹܝܢ ܬܲܚܘ̈ܝܵܬܼܵܐ ܚܲܕܼ̈ܬܼܵܬܼܵܐ ܡܸܬܼܚܫܒܼܝܼܢ . ܘܟܲܕܼ ܐܵܡ̇ܪܝܼܢ ܕܚܲܟܿܝܼܡܝܼܢ ܐܸܢܘܿܢ : ܫܛ̣ܵܘ ܠܗܘܿܢ : ܘܐܸܬܼܚܲܫܲܡܟܼ ܠܸܒܿܗܘܿܢ ܕܠܵܐ ܡܸܤܬܲܟܲܠ . ܥܲܝܢܵܐ ܓܹܝܪ ܕܓܼܵܗ̇ܪܵܐ ܒܙܲܠܝܼ̈ܩܹܐ ܕܫܸܡܫܵܐ : ܫܲܦܝܵܐܝܼܬܼ ܠܵܐ ܡܲܨܝܵܐ ܕܲܬܼܚܘܿܪ . ܘܪܸܥܝܵܢܵܐ ܟܪܝܼܗܵܐ : ܠܵܐ ܡܩܲܒܸܿܠ ܪܵܘܡܵܗ̇ ܕܗܲܝܡܵܢܘܼܬܼܵܐ . ܡܵܢܵܐ ܗܵܟܹܝܠ ܐܵܡ̇ܪܝܼܢ ܚ̄ܢܲܢ : ܕܐܲܝܟܼ ܡܸܠܬܼܵܐ ܕܐܲܠܵܗܘܼܬܼܵܐ ܕܗܲܝܡܵܢܘܼܬܼܵܐ . ܬܠܝܼܬܼܵܝܘܼܬܼܵܐ ܡ̇ܢ ܚܕܼܵܐ ܗ̣̄ܝ ܐܝܼܬܼܘܼܬܼܵܐ : ܘܥܸܠܵܝܵܐ ܗ̣̄ܝ ܡ̣ܢ ܚܲܫܹ̈ܐ . ܘܟܲܕܼ ܐܵܡ̇ܪܝܼܢܲܢ pb. 607 ܕܲܒܼܪܵܐ ܚܲܫ̣ : ܠܵܘ ܥܲܪܛܸܠܵܐܝܼܬܼ ܐܵܡ̇ܪܝܼܢܲܢ : ܕܐܲܠܵܗܵܐ ܡܸܠܬܼܵܐ ܚܲܫ̣ . ܥܸܠܵܝ ܗ̄ܘ̣ ܓܹܝܪ ܟܝܵܢܵܐ ܕܐܠܵܗܘܼܬܼܵܐ ܡ̣ܢ ܟܠ ܚܲܫ̈ܝܼܢ . ܐܸܠܵܐ ܟܲܕܼ ܡܵܘܕܝܼܢܲܢ : ܕܐܲܠܵܗܵܐ ܡܸܠܬܼܵܐ ܚܲܕܼ ܡ̣ܢ ܬܠܝܼܬܼܵܝܘܼܬܼܵܐ ܐܸܬܼܓܲܫܲܡ : ܝܵܗ̇ܒܿܝܼܢ ܚ̄ܢܲܢ ܥܸܠܬܼܵܐ ܠܤܘܼܠܟܵܠܵܐ : ܠܐܲܝܠܹܝܢ ܕܲܒܼܗܲܝܡܵܢܘܼܬܼܵܐ ܡܫܲܐܠܝܼܢ : ܕܥܠ ܡܵܢܵܐ ܐܸܬܼܓܲܫܲܡ . ܘܡܸܛܠ ܓܹܝܪ ܕܨܵܒܹ̇ܐ ܗ̄ܘ̣ܵܐ ܗ̤ܘ ܐܲܠܵܗܵܐ ܡܸܠܬܼܵܐ ܕܲܢܒܲܛܸܠ ܚܲܫܹ̈ܐ ܗܵܢ̇ܘܿܢ ܕܚܲܪܬܼܗܘܿܢ ܡܵܘܬܵܐ ܗ̄ܘ̣ : ܕܲܢܩܲܒܸܠ ܕܹܝܢ ܚܲܫܹ̈ܐ ܗܵܘ̇ ܟܝܵܢܵܐ ܠܵܐ ܡܸܬܼܚܲܒܿܠܵܢܵܐ ܠܵܐ ܡܨܐ ܗ̄ܘ̣ܵܐ . ܟܠ ܚܲܫܝܼ̈ܢ ܓܹܝܪ : ܬܲܟܼܬܿܘܼ̈ܫܹܐ ܐܸܢܘܿܢ ܓܕܲܘܼܒܼܠܵܐ ܕܟܼܠܗܘܿܢ ܡܪ̈ܲܟܿܒܹܿܐ . ܠܘܵܬܼ ܓܹܝܪ ܗܵܘ̇ ܕܥܸܠܵܝ ܒܲܠܚܘܹܿܕܼܵܘܗܝ ܡ̣ܢ ܟܠ ܠܲܝܬܿ ܡܪܲܟܿܒܼܘܼܬܼܵܐ . ܠܵܐ ܗܵܟܹܝܠ ܡܸܫܟܲܚ ܗ̄ܘ̣ܵܐ ܚܲܫܵܐ ܕܢܸܬܼܡܲܛܸܐ ܠܐܲܝܟܵܐ ܕܐܵܦܵܐ ܡܪܲܟܿܒܼܘܼܬܼܵܐ ܫܟܼܝܼܚܵܐ : ܨܒܼܵܐ ܗܵܟܹܝܠ ܕܲܢܒܲܛܸܠ ܚܲܫܹ̈ܐ ܕܡܲܡܠܟܼܝܼܢ ܥܲܠ ܟܝܵܢܵܐ ܚܵܫܘܿܫܵܐ : ܐܲܝܟܼ ܕܡ̣ܢ ܩܕܝܼܡ ܐܸܡܲܪܢܲܢ : ܗܵܢ̇ܘܿܢ ܕܒܹܝܬܼ ܡܸܪܕܗܘܿܢ ܐܝܼܬܼܵܘܗܝ ܗ̄ܘ̣ܵܐ ܡܵܘܬܵܐ : ܘܲܢܤܲܒܼ ܦܲܓܼܪܵܐ ܡ̣ܢ ܡܲܪܝܲܡ ܒܬܼܘܼܠܬܼܵܐ : ܐܲܝܟܼ ܕܝܼܕܲܥ̣ ܗ̤ܘ ܐܠܵܗܵܐ ܡܸܠܬܼܵܐ : ܘܲܗܘ̤ܵܐ ܒܲܪܢܵܫܵܐ . ܗܵܟܲܢܵܐ ܓܹܝܪ ܐܸܨܛܒܼܝܼ : ܘܤܲܪܸܵܩ̣ ܢܲܦܫܹܗ ܒܲܕܼܡܘܼܬܼܵܐ ܕܥܲܒܼܕܵܐ : ܟܲܕܼ ܒܡܸܕܸܡ ܠܵܐ ܐܸܬܼܚܲܒܼܫܲܬ̤ ܐܲܠܵܗܘܼܬܹܗ : ܘܗܵܟܲܢܵܐ ܡܲܚܸܐ ܠܹܗ ܓܸܢܤܵܐ ܕܒܼܢܲܝ̈ܢܵܫܵܐ . ܒܦܲܓܼܪܹܗ ܓܹܝܪ ܒܲܛܸܠ̣ ܚܲܫܹ̈ܐ : ܢ̣ܛܲܪ ܕܹܝܢ ܐܲܠܗܘܼܬܹܗ ܕܠܵܐ ܚܲܫܵܐ . ܝܐ . ܡܸܛܠܗܵܢܵܐ ܐܵܦ ܓܲܒܼܪܝܼܠ : ܟܲܕܼ ܡܤܲܒܲܪ ܚܲܝܠܹܗ ܘܫܘܼܠܛܵܢܹܗ ܕܗܵܘ̇ ܕܐܸܬܼܝܼܠܸܕܼ : ܩܵܥܹ̇ܐ ܗ̄ܘ̣ܵܐ ܠܘܵܬܼ ܛܘܼܒܼܵܢܝܼܬܼܵܐ ܡܲܪܝܲܡ : ܕܗ̤ܘ ܠܲܡ ܢܲܚܹܝܘܗܝ ܠܥܲܡܹܗ ܡ̣ܢ ܚܛܵܗܲܝ̈ܗܘܿܢ . ܥܲܡܵܐ ܕܹܝܢ ܠܵܐ pb. 608 ܗ̄ܘ̣ܵܐ ܕܒܲܪܢܵܫܵܐ : ܐܸܠܵܐ ܕܐܲܠܵܗܵܐ . ܘܠܵܐ ܡܸܫܟܲܚ ܕܲܢܦܲܨܝܘܗܝ ܠܥܵܠܡܵܐ ܡ̣ܢ ܚܵܛܗܹ̈ܐ : ܗܵܘ̇ ܕܒܲܚܒܼܵܠܵܐ ܥܲܠ ܠܹܗ ܠܥܵܠܡܵܐ . ܘܫܘܼܪܵܝܹܗ ܕܡܵܘܠܵܕܹܗ ܐܝܼܬܼܵܘܗܝ ܡܸܬܼܩܲܛܪܓܼܵܢܵܐ : ܐܸܠܵܐ ܐܵܠܨܵܐܝܼܬܼ ܗ̤ܘ ܟܲܕܼ ܗ̤ܘ ܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ : ܟܲܕܼ ܠܵܐ ܡܸܬܼܦܲܠܲܓܼ ܠܲܬܼܪܹܝܢ : ܐܸܵܠܵܐ ܟܲܕܼ ܡܩܵܘܸ̇ܐ ܚܲܕܸ . ܕܲܒܼܗܵܝ̇ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܡܚܵܘܸ̇ܐ ܕܒܲܪ ܐ̄ܢܵܫܵܐ ܗ̄ܘ̣ . ܘܲܒܼܗܵܝ̇ ܕܹܝܢ ܕܲܕܼܠܵܐ ܙܘܼܘܵܓܼܵܐ : ܢܛܲܪ ܘܚ̣ܵܘܝܼ ܒܬܼܘܼܠܘܼܬܼܵܐ ܠܝܵܠܹܕܬܹܗ : ܐܵܘܕܲܥ̣ ܕܐܲܠܵܗܵܐ ܗ̄ܘ̣ . ܐܲܚܝܼ ܠܥܵܠܡܵܐ ܝܼܫܘܿܥ ܡܫܝܼܚܵܐ : ܗܵܘ̇ ܕܐܸܬܼ݂ܵܐ ܠܥܵܠܡܵܐ : ܘܥܲܡ ܒܢܲܝ̈ ܐ̄ܢܵܫܵܐ ܐܸܬܼܗܦܲܟܼ . ܐܸܢ ܕܹܝܢ ܡܸܫܝܼܚܵܐ ܒܲܪܢܵܫܵܐ ܗ̄ܘ̣ ܫܚܝܼܡܵܐ : ܘܠܵܘ ܗ̤ܘܝܘܼ ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܒܪ̣ܵܐ ܟܠ ܡܸܕܸܡ ܡ̣ܢ ܒܪܵܫܝܼܬܼ : ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ ؟ ܐܸܢ ܓܹܝܪ ܛܠܸܐ ܗ̄ܘ̣ ܡ̣ܢ ܒܸܪ̈ܝܵܬܼܵܐ ܒܲܪܢܵܫܵܐ : ܝܑܼܕܼܝܼܥܵܐ ܕܲܠܗܵܢ̇ܘܿܢ ܕܲܩܕܼܵܡܵܘܗܝ ܠܵܐ ܐܲܝܬܿܝܼ ܠܲܗܘܵܝܵܐ ܗ̤ܘ ܡܫܝܼܚܵܐ . ܡܸܛܠ ܕܡ̣ܢ ܒܵܬܲܪܗܹܝܢ ܐܸܬܼܒܿܪܝܼ : ܐܲܝܟܼ ܒܲܪ ܐ̄ܢܵܫܵܐ ܫܚܝܼܡܵܐ . ܘܐܲܝܟܲܢܵܐ ܗܵܟܹܝܠ ܦܵܠܘܠܘܿܣ ܩܵܥܹ̇ܐ : ܕܚܲܕܼ ܗ̄ܘ̣ ܡܵܪܝܵܐ ܝܼܫܘܿܥ ܡܫܝܼܚܵܐ ܕܒܹܗ ܗܘ̤ܵܐ ܟܠ . ܐܸܢ ܓܹܝܪ ܒܝܲܕܼ ܡܫܝܼܚܵܐ ܗܘ̤ܵܐ ܟܠ : ܝܑܼܕܼܝܼܥܵܐ ܕܲܡܫܝܼܚܵܐ : ܗ̤ܘܝܘܼ ܐܲܠܵܗܵܐ ܡܸܠܬܼܵܐ . ܘܤܵܗܹ̇ܕܼ ܐܹܘܢܛܲܠܸܤܛܵܐ ܟܲܕܼ ܩܵܥܹ̇ܐ : ܕܲܒܼܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܠܵܗܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܸܠܬܼܵܐ . ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܪܵܫܝܼܬܼ ܠܘܵܬܼ ܐܲܠܵܗܵܐ : ܘܟܼܠ ܡܸܕܸܡ ܒܹܗ ܗܘ̤ܵܐ . ܐܸܢ ܗ̤ܘ ܗܵܟܹܝܠ ܕܐܹܘܲܢܛܲܠܸܤܛܵܐ ܩܵܥܹ̇ܐ : ܕܲܒܼܡܸܠܬܼܵܐ pb. 609 ܗܘ̤ܵܐ ܟܠ ܡܵܕܸܡ : ܘܦܵܘܠܘܿܣ ܡܦܲܫܸܩ ܠܵܗ̇ ܠܗܵܕܹܐ ܘܐܵܡܲ݁ܪ : ܕܚܲܕܼ ܗ̄ܘ̣ ܡܵܪܝܵܐ ܝܼܫܘܿܥ ܡܫܝܼܚܵܐ : ܕܒܹܗ ܗܘ̤ܵܐ ܟܠ ܡܸܕܸܡ : ܝܑܼܕܼܝܼܥܵܐ ܕܲܡܫܝܼܚܵܐ : ܗ̤ܘܝܘܼ ܐܲܠܵܗܵܐ ܡܸܠܬܼܵܐ . ܝܒ . ܐܸܢ ܕܹܝܢ ܢܹܐܡܪܘܼܢ ܠܲܢ ܒܢܵܬܼ̈ ܩܵܠܹ̈ܐ ܕܲܟܼܬܼܵܒܹ̈ܐ : ܕܲܒܼܗܹܝܢ ܐܸܬܼܩܪܝܼ ܒܲܪܢܵܫܵܐ : ܗܵܝ̇ ܕܦܲܛܘܿܪܣ ܐܸܡ݂ܲܪ : ܕܝܼܫܘܿܥ ܕܡ̣ܢ ܢܵܨܪܲܬܼ ܓܲܒܼܪܵܐ . ܘܲܕܼܦܵܘܠܘܿܣ ܕܩܥ̣ܵܐ : ܕܒܼܓܲܒܼܪܵܐ ܕܒܹܗ ܦܪܲܫ̣ ܐܲܠܵܗܵܐ ܕܲܢܗܲܝܡܸܢ . ܘܕܝܼܠܹܗ ܕܡܵܪܲܢ ܕܐܸܡ݂ܲܪ ܥܲܠ ܢܲܦܫܹܗ : ܕܡܵܢܵܐ ܒܵܥܹ̇ܝܢ ܐܢ̄ܬܿܘܿܢ ܕܬܸܩܛܠܘܼܢܵܢܝ ܠܓܲܒܼܪܵܐ . ܢܸܗܘܘܿܢ ܝܵܕܼܥ̇ܝܼܢ : ܕܐܵܘ ܡܸܛܠ ܡܲܬܿܝܼܢܘܼܬܼܘܿܢ ܦܵܫ̣ܘ ܡ̣ܢ ܤܘܼܟܵܠܹܗ ܕܲܟܼܬܼܵܒܼܵܐ : ܐܵܘ ܡܸܛܠ ܒܝܼܫܘܼܬܼܗܘܿܢ ܡܲܗܦܟܼܝܼܢ ܡܸܕܸܡ ܕܫܲܦܝܼܪ ܐܸܬܼܟܿܬܸܒܼ : ܐܲܝܟܼ ܡܥܲܩܡܘܼܬܼܗܘܿܢ . ܐܵܦ ܒܲܪ ܐ̄ܢܵܫܵܐ ܓܹܝܪ ܫܲܪܝܼܪܵܐܝܼܬܼ ܗܘ̤ܵܐ ܡܫܝܼܚܵܐ .܆ ܐܸܠܵܐ ܗܘ̤ܵܐ : ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܠܘܼܩܕܲܡ : ܐܸܠܵܐ ܐܸܢ ܒܲܠܚܘܿܕܼ ܐܲܠܵܗܵܐ . ܐܲܟܼܙܢܵܐ ܗܵܟܹܝܠ ܕܐܠܵܗܵܐ ܐܝܼܬܼܵܘܗܝ ܠܵܐ ܒܲܪܝܵܐ : ܗܵܟܲܢܸܐܬ ܗ̤ܘ ܟܲܕܼ ܗ̤ܘ ܒܲܪܢܵܫܵܐ ܐܝܼܬܼܵܘܗܝ ܒܲܫܪܵܪܵܐ . ܘܐܲܝܟܲܢܵܐ ܕܒܲܪ ܟܝܵܢܹܗ ܗ̄ܘ̣ ܕܐܲܒܼܘܼܗܝ ܒܐܠܵܘܼܬܹܗ : ܗܵܟܲܢܵܐ ܐܝܼܬܼܵܘܗܝ ܒܲܪ ܟܝܵܢܵܗ̇ ܕܲܒܼܬܼܘܼܠܬܼܵܐ ܒܦܲܓܼܪܵܢܘܼܬܹܗ . ܕܲܒܼܟܼܠ ܕܘܿܟܿ ܫܪܵܪܹܗ ܕܐ̄ܪܵܙܲܢ ܡܲܨܡܲܚ : ܕܪܲܚܝܼܩ ܡ̣ܢ ܟܠܵܗ̇ ܛܘܼܥܝܲܝ . ܐܸܢ ܕܹܝܢ ܠܵܐ ܝܸܠܕܲܬ̤ ܒܬܼܘܼܠܬܼܵܐ ܐܠܵܗܵܐ : ܐܵܦ ܠܵܐ ܠܕܘܼܡܵܪܵܐ ܫܵܘܝܵܐ : ܗܵܝ̇ ܕܩܵܘܝܲܬ̤ ܕܠܵܐ ܚܒܼܵܠܵܐ . ܤܵܓܝܼ̈ܐܵܬܼܵܐ ܓܹܝܪ ܐܵܦ ܢܸܫܹ̈ܐ ܐ̄ܚܪ̈ܵܢܝܵܬܼܵܐ ܐܵܘܠܸܕܼ : ܘܝܲܗ̣̄ܒܼ ܠܥܵܠܡܵܐ ܙܲܕܝܼ̈ܩܹܐ . ܐܸܢ ܕܹܝܢ ܠܸܫܢܹ̈ܐ ܕܲܢܒܼܝܹ̈ܐ : ܟܲܕܼ ܩܲܕܼܡ̣ܘ ܐܵܘܕܲܥ̣ܘ ܠܵܐ ܡܸܬܿܕܲܪܟܵܢܘܼܬܼܗ ܓܐ̄ܪܵܙܲܢ : ܩܵܥܹ̇ܝܢ ܗ̄ܘ̣ܵܘ : ܕܗܵܐ ܒܬܼܘܼܠܬܼܵܐ ܒܵܛܵܢܵܐ pb. 610 ܘܝܵܠܕܵܐ ܒܪܵܐ : ܘܢܸܩܪܘܿܢ ܫܡܹܗ ܥܲܡܲܢܘܼܐܹܝܠ : ܕܗ̤ܝ ܗܵܕܹܐ ܡܦܲܫܸܩ ܓܵܒܼܪܝܹܠ ܘܐܵܡܲ݁ܪ : ܕܐܵܠܵܗܲܢ ܥܲܡܢ : ܡܸܛܠ ܡܢܵܐ ܬܸܫܠܿܘܿܚܬܵܗ̇ ܕܵܠܹܕܬܵܐ ܦܵܤ̇ܩܝܼܢ ܡܸܛܠ ܡܸܬܼܢܲܚܬܼܵܢܘܼܬܹܗ ܕܗܵܘ̇ ܕܐܸܬܼܝܼܠܸܕܼ ؟ ܐܸܠܵܐ ܟܒܲܪ ܐܵܡ̇ܪܝܼܢ ܠܩܘܼܒܼܠܲܢ ܗܵܕܹܐ : ܕܟܼܠ ܠܲܡ ܕܡܸܬܼܝܼܠܸܕܼ : ܒܲܪ ܟܝܵܢܵܗ̇ ܗ̄ܘ̣ ܕܗܵܝ̇ ܕܝܼܠܸܕܬܹܗ . ܐܸܢ ܗܵܟܹܝܠ ܒܲܪܬܼ ܐ̄ܢܵܫܵܐ ܗ̣̄ܝ ܗܵܝ̇ ܕܝܸܠܕܲܬ̤ : ܐܵܠܨܵܐܝܼܬܼ ܐܵܦ ܒܲܪܢܵܫܵܐ ܗ̄ܘ̣ ܗܵܘ̇ ܕܐܸܬܼܝܼܠܸܕܼ . ܫܲܦܝܼܪ ܐܵܡ̇ܪܝܼܢ ܐܢ̄ܬܿܘܿܢ : ܐܘܿ ܦܲܛܥܹ̈ܐ . ܐܸܠܵܐ ܗܵܝܕܹܝܢ ܗ̄ܘ̣ ܝܲܠܕܵܐ ܒܲܪ ܟܝܵܢܵܗ̇ : ܗܵܝ̇ ܕܡܵܚܹ̇ܝܢ ܠܵܗ̇ ܚܸܒܼܠܹ̈ܐ : ܐܸܡܲܬܼܝ ܕܐܲܝܟܼ ܟܝܵܢܵܐ ܪܵܕܹܐ ܗܵܘ̇ ܕܡܸܬܼܝܼܠܸܕܼ . ܝܲܠܕܵܐ ܕܹܝܢ ܕܲܟܼܝܵܢܵܐ ܚܸܒܼܠܹ̈ܐ ܗ̄ܘ̣ ܡ̣ܢ ܫܘܼܪܵܝܹܗ : ܡܸܛܠ ܕܐܵܦ ܙܘܼܘܵܓܼܵܐ ܐܵܬܹ̇ܐ ܩܕܼܵܡ ܚܸܒܼܠܹ̈ܐ . ܐܲܝܟܵܐ ܕܹܝܢ ܕܗܵܢܵܐ ܨܲܥܪܵܐ : ܐܵܦܠܵܐ ܥܠ ܒܵܠܵܐ ܤܵܠܹ̇ܩ . ܐܸܠܵܐ ܗܘ̤ܵܐ ܬܸܕܼܡܘܼܪܬܵܐ ܕܥܵܒܼܪܵܐ ܠܡܸܠܬܼܵܐ . ܐܲܝܟܵܐ ܕܲܠܒܲܪ ܡ̣ܢ ܟܝܵܢܵܐ ܗ̄ܘ̣ ܝܲܠܕܵܐ : ܬܲܡܵܢ ܗܵܘ̇ ܕܐܸܬܼܝܼܠܸܕܼ ܐܠܵܗܵܐ ܗ̄ܘ̣ . ܡܵܘܕܹܝܢ ܚ̄ܢܲܢ ܗܵܟܹܝܠ : ܕܗ̤ܘܝܘܼ ܗܵܘ̇ ܕܒܼܪܵܐ ܥܵܠܡ̈ܐ : ܘܝܲܗ̣̄ܒܼ ܢܵܡܘܿܤܵܐ : ܘܲܗ̣̄ܒܼ ܐܵܦ ܪܘܼܚܵܐ ܠܢܼܝܹ̈ܐ : ܘܒܲܐ̄ܚܪܵܝ݂ܹܐ ܙܒܼ̈ܢܹܐ ܐܸܬܼܫܓܫܲܡ : ܘܫܲܕܲܪ ܫܠܝܼܚܹ̈ܐ : ܫܠܝܼܚܹ̈ܐ ܕܥܲܡܡܹ̈ܐ ܘܐܸܡ̈ܘܸܬܼܵܐ . ܝܓ . ܢܸܥܪܘܹܩ ܗܵܟܹܝܠ ܡ̣ܢ ܪ̈ܲܨܝܼܢܹܐ ܕܠܝܼܚܹ̈ܐ ܘܲܬܿܛܼܪܹ̈ܐ ܕܛܵܥܝܘܼܬܼܵܐ : ܐܸܡܲ݁ܪ ܐ̄ܢܵܐ ܕܹܝܢ ܥܲܠ ܝܘܼܠܦܵܢܹ̈ܐ ܡܸܬܼܟܲܐܼܫܲܝ̈ ܥܲܡ ܐܲܠܵܗܵܐ : ܡ̣ܢ ܫܵܢܘܼܬܹܗ ܕܐܵܪܝܼܘܿܣ ܕܲܡܦܲܠܓܼܵܐ ܬܠܝܼܬܼܵܝܘܼܬܼܵܐ ܕܠܵܐ ܡܸܬܼܦܲܠܓܼܵܐ . ܘܡ̣ܢ ܡܲܪܵܚܘܼܬܹܗ ܕܐܘܼܢܵܡܝܼܣ : ܗܵܐ ܕܚܒܲܫ̣ ܬܚܹܝܬܼ ܝܑܼܕܲܥܬܹܗ : ܠܗܵܘ̇ ܟܝܵܢܵܐ ܕܠܵܐ ܡܸܬܿܕܪܸܟܼ . ܘܡ̣ܢ ܦܲܩܪܘܼܬܹܗ ܕܡܵܩܸܕܘܿܢܝܼܣ : pb. 611 ܕܡܲܪܚܸܩ ܡ̣ܢ ܐܲܠܵܗܘܼܬܼܵܐ ܠܪܘܼܚܵܐ . ܕܡܲܪܚܸܩ ܟܲܕܼ ܠܵܐ ܡܫܲܢܸܐ ܘܡ̣ܢ ܗܵܢܵܐ ܝܘܼܠܦܵܢܵܐ ܚܲܕܼܬܼܵܐ ܘܓܼܘܼܕܵܦܵܐ ܡܬܲܩܢܵܐ : ܕܤܲܓܿܝܼ ܥܵܒܲ݁ܪ ܠܲܝܗܘܼܕܵܝܘܼܬܼܵܐ ܒܓܼܘܼܕܵܦܵܐ . ܗܵܢ̇ܘܿܢ ܓܹܝܪ ܛܵܠܡ̇ܝܼܢ ܠܲܒܼܪܵܐ ܗܵܘ̇ ܕܐܝܼܬܼܵܘܗܝ : ܘܓܼܵܠܙ̇ܝܼܢ ܠܥܸܩܵܪܵܐ ܡ̣ܢ ܦܹܐܪܹܗ . ܗܵܠܹܝܢ ܕܹܝܢ ܥܲܠ ܗܵܘ̇ ܕܐܝܼܬܼܵܘܗܝ ܚܸܛܹ̈ܐ : ܙܝܼ̈ܙܵܢܹܐ ܡܲܥܠܝܼܢ . ܕܲܠܗܵܘ̇ ܟܝܵܢܵܐ ܠܵܐ ܡܸܬܼܚܲܒܿܠܵܢܵܐ : ܤܲܓܿܝܼ ܒܢܲܝ̈ܐ ܢܩܝܼܡܘܼܢ . ܢܹܐܡܲܪ ܗܵܟܹܝܠ ܚܢܲܢ ܥܲܡ ܦܵܘܠܘܿܣ : ܕܡܫܝܼܚܵܐ ܐܝܼܬܼܵܘܗܝ ܫܲܝܢܲܢ : ܗܵܘ̇ ܕܲܥܒܲܕܼܸ ܬܲܪ̈ܬܲܝܗܹܝܢ ܚܕܼܵܐ . ܠܲܝܗܘܼ̈ܕܵܝܹܐ ܓܹܝܪ ܘܲܠܚܲܢ̈ܦܹܐ : ܒܝܲܕܼ ܡܲܥܡܘܿܕܼܝܼܬܼܵܐ ܒܪ̣ܵܐ ܠܚܲܕܼ ܒܲܪ ܐ̄ܢܵܫܵܐ ܚܲܕܼܬܼܵܐ . ܘܲܒܼܚܠܬܼܵܢܘܼܬܹܗ ܥ̣ܒܲܕܼ ܚܲܕܼ : ܠܗܵܘ̇ ܡܸܕܸܡ ܕܲܒܼܚܹܐ ܪܘܼܬܹܗ ܡܦܲܠܲܓܼ ܗ̄ܘ̣ܵܐ . ܢܸܕܼܚܠܘܼܢ ܗܵܟܹܝܠ ܡ̣ܢ ܓܙܵܪ ܕܝܼܢܵܐ : ܗܵܢܘܿܢ ܗܲܪܵܕܹ̈ܐ ܕܪܘܼܫܥܵܐ . ܕܐܸܢ ܡܸܕܸܡ ܕܲܡܦܲܠܲܓܼ ܗ̄ܘ̣ܵܐ : ܒܐܵܘܝܘܼܬܼܵܐ ܗܘ̤ܵܐ ܚܲܕܼ . ܗܵܘ̇ ܕܹܝܢ ܕܲܥܒܲܕܼ ܐܸܢܘܿܢ ܚܲܕܼ : ܠܲܬܼܪܹܝܢ ܐܲܝܟܼ ܕܡ̣ܢ ܠܘܵܬܼܘܿܢ ܐܸܬܼܦܲܠܲܓܼ . ܝܕ . ܐܸܠܵܐ ܡܸܟܹܝܠ ܢܸܫܒܿܘܿܩ ܠܤܘܿܓܼܵܐܐ ܕܡܸܠ̈ܝܼܢ : ܘܢܹܐܬܸܐ ܠܘܵܬܼ ܦܵܤܝܼ̈ܩܵܬܼܵܐ ܕܝܼܠܦܵܢܵܐ ܫܲܪܝܼܪܵܐ . ܡ̇ܢ ܕܨܵܒܹ̇ܐ ܕܢܸܕܲܥ ܕܒܲܫܪܵܪܵܐ ܗ̤ܘܝܘܼ ܟܲܕܼ ܗ̤ܘ ܒܲܠܚܘܿܕܼܵܘܗܝ ܒܪܵܐ : ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܩܕܼܵܡ ܕܢܸܗܘܸܐ ܐܲܒܼܪܵܗܵܡ : ܘܲܒܼܚܲܪܬܼܵܐ ܪܵܒܹ̇ܐ ܗ̄ܘ̣ܵܐ ܒܩܵܘܡܬܹܗ ܘܒܼܚܸܟܼܡܬܼܵܐ ܒܲܦܓܪ . ܐܝܼܬܼ ܗ̄ܘ̣ ܓܹܝܪ ܠܐܲܠܵܗܘܼܬܹܗ ܓܡܝܼܪܘܼܬܼܵܐ : ܒܟܼܠ ܙܒܲܢ ܢܫܲܐܸܠ ܠܦܵܘܠܘܿܣ : ܘܗ̤ܘ ܢܸܪܥܲܡ ܟܲܕܼ ܡܚܵܘܸ̇ܐ ܙܵܕܼܩܵܐܝܼܬܼ : ܕܗܵܘ̇ ܡ̇ܢ ܕܡ̣ܢ ܝܗ̄ܘܼ̈ܕܼܵܝܹܐ ܐܸܬܼܝܼܠܸܕܼ ܒܲܦܓܲܪ : ܗ̤ܘ ܐܝܼܬܼܵܘܗܝ ܐܠܵܗܵܐ ܕܡ̣ܢ ܥܵܠܲܡ . ܟܲܕܼ ܓܹܝܪ ܐܵܡܲ݁ܪ ܘܲܡܚܵܘܸ̇ܐ pb. 612 ܛܵܠܘܿܡܘܼܬܼܗܘܿܢ ܕܥܸܒܼܪ̈ܵܝܹܐ ܘܢܲܨܵܝܘܼܬܹܗ ܕܥܲܡܵܐ ܕܥܲܡ ܐܲܠܵܗܵܐ : ܘܥܸܩܵܪܵܐ ܕܐܝܼܿܬܼܵܘܗܝ ܐܲܒܼܪܵܗܵܡ : ܘܙܲܪܥܵܐ ܕܐܝܼܬܼܵܘܗܝ ܡܫܝܼܚܵܐ ܡܵܪ̈ܲܢ : ܗܵܟܢܵܐ ܐܸܡ݂ܲܪ : ܕܕܼܝܼܠܗܘܿܢ ܗܘ̤ܵܬܼ ܤܝܼܡܲܬܼ ܒܢܲܝ̈ܵܐ . ܩܵܥܹ̇̄ܐ ܗ̄ܘ̣ܵܐ ܓܹܝܪ ܐܲܠܵܗܵܐ ܒܝܲܕܼ ܢܒܼܝܼܵܐ : ܕܝܼܤܪܵܝܹܠ ܒܹܪܝ ܒܘܼܟܼܪܝ : ܘܬܸܫܒܿܘܿܚܬܿܝܼ : ܬܸܫ̈ܒܿܚܬܼܵܐ ܓܹܝܪ ܕܠܵܐ ܡܘܼܫܚܵܐ ܩܵܛ̇ܦܝܼܢ ܗ̄ܘ̣ܵܘ ܡ̣ܢ ܬܸܕܼܡܪ̈ܵܬܼܵܐ ܤܒܼܝܼ̈ܤܵܬܼܵܐ : ܘܡ̣ܢ ܕܝܵܬܹܩܵܣ̈ ܕܲܠܘܵܬܼ ܐܲܒܼܪܵܗܵܡ : ܕܥܲܠ ܤܲܓܿܝܼܐܘܼܬܼ ܥܲܡܵܐ ܘܥܲܠ ܒܘܼܪ̈ܟܵܬܼܵܐ ܡܵܘ̈ܕܥܵܢ ܗ̣̄ܘܲܝ̈ . ܘܲܤܝܵܡ ܢܵܡܘܿܤܵܐ ܗܵܘ̇ ܕܲܒܼܛܘܼܪ ܤܝܼܢܲܝ : ܕܲܒܼܨܒܼܥܵܐ ܕܐܲܠܵܗܵܐ ܐܸܬܼܟܬܸܒܼ . ܘܫܸܘܼܘ̈ܕܵܝܹܐ : ܘܐܲܪܥܵܐ ܕܦܵܠܸܤܛܝܼܢܹܐ . ܘܕܼܲܙܲܪܥܹܗ ܕܐܲܒܼܪܵܗܵܡ ܢܸܬܼܒܲܪܟܼܘܼܢ ܥܲܡܡܹ̈ܐ : ܕܡܸܢܗܘܿܢ ܐܲܒܼܵܗ̈ܬܼܵܐ : ܗܵܢ̇ܘܿܢ ܕܲܒܼܠܸܠܝܵܐ ܕܛܵܥܝܘܼܬܼܵܐ ܕܢܲܚ̣ܘ : ܐܲܝܟܼ ܟܵܘ̈ܟܿܒܹܐ ܒܗܲܝܡܵܢܘܼܬܼܵܐ : ܘܡܸܢܗܘܿܢ ܐܸܬܼܚܙܝܼ ܡܫܝܼܚܵܐ ܒܲܒܼܤܲܪ . ܘܠܵܘ ܗܵܕܹܐ ܒܲܠܚܘܿܕܼ ܐܸܡ݂ܲܪ ܦܵܪܘܠܘܿܣ ܘܟܲܕܼܘ : ܐܵܦܠܵܐ ܓܹܝܪ ܡ̣ܢ ܟܲܕܼ ܐܝܼܬܼܵܘܗܝ ܝܠܕܼܵܐ ܕܡ̣ܢ ܡܲܪܝܲܡ : ܡ̣ܢ ܬܲܡܵܢ ܐܝܼܬܼܵܘܗܝ ܫܘܼܪܵܝܹܗ ܕܡܸܠܬܼܵܐ ܐܲܠܵܗܵܐ : ܗܵܘ̇ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ . ܐܸܠܵܐ ܡܸܚܕܼܵܐ ܐܸܡ݂ܲܪ : ܕܒܲܦܓܲܪ . ܕܥܲܡ ܓܸܠܝܵܢܹܗ ܕܒܲܦܓܲܪ ܢܵܘܕܲܥ : ܐܵܦ ܡܵܘܠܵܕܹܗ ܕܡ̣ܢ ܐܲܠܵܗܘܼܬܼܵܐ . ܡܲܢ̣ܘܼ ܗܵܟܹܝܠ ܐܝܼܬܼܵܘܗܝ ܗܵܢܵܐ ܡܫܝܼܚܵܐ ؟ ܗܵܘ̇ ܕܐܸܬܼܝܼܠܸܕܼ ܡ̇ܢ ܡ̣ܢ ܒܬܼܘܼܠܬܼܵܐ : ܗܵܘ̇ ܕܐܸܤܬܲܝܲܟܼ ܒܡܲܪܒܿܥܵܐ ܐܲܝܟܼ ܕܗ̤ܘ ܝܵܕܲܥ̇ . ܗܵܘ̇ ܕܲܪܡܸܐ ܗ̄ܘ̣ܵܐ ܒܐܘܿܪܝܵ . ܗܵܘ̇ ܕܪܵܒܹ̇ܐ ܗ̄ܘ̣ܵܐ ܒܲܦܓܲܪ : ܗܵܘ̇ ܕܲܥܕܲܡܵܐ ܠܬܲܚ̈ܬܵܝܵܬܼܵܗ̇ ܕܐܲܪܥܵܐ ܢܚܸܬܼ . ܗܵܘ̇ ܕܤܒܲܠ̣ ܗܵܠܹܝܢ ܟܠܗܹܝܢ ܕܦܲܓܼܪܵܐ : ܕܢܸܬܼܗܝܡܲܢ ܕܒܲܫܪܵܪܵܐ ܐܝܼܬܼܵܘܗܝ ܒܲܪܢܵܫܵܐ . ܘܠܵܘ ܟܲܕܼ ܐܝܼܬܼܵܘܗܝ ܐ̄ܚܪܹܢܵܐ ܠܒܲܪ ܡ̣ܢ ܗܵܘ̇ ܕܲܢܚܸܬܼ : ܐܸܠܵܐ ܗ̤ܘܝܘܼ pb. 613 ܟܲܕܼ ܗ̤ܘ ܕܲܢܚܸܬܼ ܘܗܵܘ̇ ܕܲܤܠܸܩ̣ . ܠܵܐ ܓܹܝܪ ܤܠܸܩ̣ ܠܘܼܩܕܼܵܡ : ܐܸܠܵܐ ܢܚܸܬܼ . ܠܵܐ ܗܘ̤ܵܐ ܓܹܝܪ ܒܬܼܵܘܤܵܦܬܼܵܐ ܐܲܠܵܗܵܐ : ܚܵܣ ! ܐܸܠܵܐ ܒܲܡܪܲܚܡܵܢܘܿܬܼܵܐ ܗܘ̤ܵܐ ܒܲܪܢܵܫܵܐ . ܥܲܠ ܗܵܢܵܐ ܓܹܝܪ ܤܢܝܼܩܝܼܢ ܗ̣̄ܘܲܝܢ . ܘܠܵܘ ܡܹܢܝ ܬܹܐܠܦܘܼܢ ܗܵܕܹܐ ܐܵܘ ܡ̣ܢ ܐ̄ܚܪܹܝܢ : ܐܸܠܵܐ ܡ̣ܢ ܦܵܘܠܘܿܣ : ܗܵܘ̇ ܕܲܒܼܓܸܠܝܵܢܵܐ ܝܑܼܠܸܦ ܡ̣ܢ ܐܲܒܼܵܐ ܥܲܠ ܒܪܵܐ ܘܐܸܡ݂ܲܪ : ܕܟܲܕܼ ܨܸܒ̣ܵܐ ܐܲܠܵܗܵܐ : ܗܵܘ̇ ܕܦܲܪܫܲܢܝ ܡ̣ܢ ܟܪܸܣ ܐܹܡܝ : ܘܲܩ̣ܪܵܢܝ ܒܛܲܝܒܿܘܼܬܹܗ ܕܢܸܓܼܠܸܐ ܒܪܹܗ ܒܐܝܼܕܲܝ̈ . ܗܵܢܵܐ ܓܹܝܪ ܢܠܦܵܟܼ ܫܲܪܝܼܪܵܐܝܼܬܼ ܡܲܢ̣ܘ ܝܼܫܘܿܥ ܡܫܝܼܚܵܐ : ܟܲܕܼ ܩܵܥܹ̇̄ܐ : ܕܡܸܢܗܘܿܢ ܐܸܬܼܚܙܝܼ ܡܫܝܼܚܵܐ ܒܲܒܼܤܲܪ : ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܥܲܠ ܟܠ ܡܒܲܪܟܼܵܐ ܕܲܠܥܵܠܡܝܼܢ . ܐܲܝܕܵܐ ܡܥܲܠܝܘܼܬܼܵܐ ܕܲܥܫܘܼܩܝܵܐ ܠܵܐ ܕܵܚ̈ܩܵܢ ܡܸܠܵܘ̈ܗܝ ܕܦܵܘܠܘܿܣ : ܠܐܲܝܠܹܝܢ ܕܪܵܚܡ̇ܝܼܢ ܥܫܘܼܩܵܝܵܐ ؟ ܐܲܡܪܹܗ ܓܹܝܪ ܡܫܝܼܚܵܐ : ܕܲܢܚܵܘܸܐ ܕܫܲܪܝܼܪܵܐܝܼܬܼ ܗܘ̤ܵܐ ܒܲܪܢܵܫܵܐܘ ܐܸܡ݂ܲܪ ܕܡ̣ܢ ܝܗ̄ܘܼ̈ܕܵܝܹܐ ܗܘ̤ܵܐ ܒܲܦܓܲܪ : ܕܲܢܚܵܘܸܐ ܕܠܵܘ ܡ̣ܢ ܟܲܕܼ ܐܸܬܼܚܲܫܲܡ : ܡ̣ܢ ܬܲܡܵܢ ܒܲܠܚܘܿܕܼ ܐܝܼܬܼܵܘܗܝ . ܐܲܡܪܹܗ ܗܵܘ̇ ܕܐܝܼܬܼܵܘܗܝ : ܕܢܸܪܥܲܡ ܒܡܸܠܬܹܗ : ܕܲܕܼܠܵܐ ܫܘܼܪܵܝܵܐ ܐܝܼܬܼܵܘܗܝ . ܐܲܡܪܹܗ ܗܵܘ̇ ܕܐܝܼܬܼܵܘܗܝ ܥܲܠ ܟܠ : ܕܡܵܪܵܐ ܕܲܒܼܪܝܼܬܼܵܐ ܢܲܟܼܪܙܝܼܗܝ . ܐܲܡܪܹܗ ܕܐܝܼܬܼܵܘܗܝ ܐܲܠܵܗܵܐ : ܕܠܵܐ ܡܸܛܠ ܐܸܤܟܹܿܡܵܐ ܘܚܲܫܹ̈ܐ : ܢܸܬܼܢܛܸܕܼ ܕܢܸܟܼܦܘܿܪ ܒܲܟܼܝܵܢܹܗ ܠܵܐ ܡܸܬܼܚܒܿܠܵܢܵܐ . ܐܲܡܪܹܗ ܡܒܲܪܟܼܵܐ : ܕܐܲܝܟܼ ܕܲܠܚܝܼܕܵܝ ܟܠ ܢܸܤܓܿܘܿܕܼ : ܘܠܵܘ ܐܲܝܟܼ ܕܠܲܟܼܢܵܬܼܵܐ ܢܸܥܫܩܝܼܘܗܝ . ܐܲܡܪܹܗ ܕܲܠܥܵܠܡܝܼܢ : ܕܲܢܚܵܘܸܐ ܕܗ̤ܘ ܒܡܸܠܹܗ ܥܒܲܪ ܐܸܢܘܿܢ ܒܲܠܚܘܿܕܼܵܘܗܝ : ܘܲܒܼܗܘܿܢ ܐܲܠܵܗܘܼܬܹܗ ܡܸܫܬܲܒܿܚܵܐ . pb. 614 ܝܗ . ܐܝܼܬܼ ܠܲܢ ܗܵܟܹܝܠ ܡܫܝܼܚܵܐ ܗܵܘ̇ ܕܐܝܼܬܼܵܘܗܝ : ܘܐܲܠܵܗܵܐ : ܘܲܡܒܲܪܟܼܵܐ : ܠܹܗ ܢܸܤܓܿܘܿܕܼ . ܘܡܹܐܡܲܪ ܠܘܵܬܼ ܗܲܪ̈ܲܤܝܘܿܛܹܐ : ܕܡ̇ܢ ܕܪܘܼܚܹܗ ܕܲܡܫܝܼܚܵܐ ܠܲܝܬܿ ܒܹܗ : ܗܵܢܵܐ ܠܵܐ ܗܘ̤ܵܐ ܕܝܼܠܹܗ . ܚܢܲܢ ܓܹܝܪ ܪܸܥܝܵܢܵܐ ܕܲܡܫܝܼܚܵܐ ܐܝܼܬܼ ܠܲܢ . ܘܡܸܛܠ ܗܵܢܵܐ ܡܤܲܟܹܿܝܢܲܢ ܚ̄ܢܲܢ ܠܓܸܠܝܵܢܵܐ ܕܬܸܫܒܿܘܿܚܬܹܗ ܕܐܲܠܵܗܵܐ ܪܲܒܵܐ : ܡܲܚܢܵܢ ܝܼܫܘܿܥ ܡܫܝܼܚܵܐ : ܗܵܘ̇ ܕܗ̤ܘ ܢܸܦܪܘܿܥ ܠܥܵܒܼܕܝ̈ ܛܵܒܼ̈ܬܼܵܐ ܟܠܝܼܠܵܐ ܕܬܸܫܒܿܘܿܚܬܼܵܐ . ܠܛܵܠܘܿܡܹ̈ܐ ܕܹܝܢ : ܦܘܼܪܥܵܢܵܐ ܕܡܲܪܲܚܘܼܬܼܗܘܿܢ . ܗܵܠܹܝܢ ܠܘܵܬܼ ܚܘܼܒܿܟܼܘܿܢ ܟܬܲܒܼܢܲܢ : ܟܲܕܼ ܡ̣ܢ ܐܸܓܿܪ̈ܵܬܼܟܼܘܿܢ ܠܘܼܩܕܲܡ ܐܸܬܼܚܲܦܲܛܢܲܢ : ܕܲܒܼܗܹܝܢ ܐܵܘܕܲܥܬܿܘܿܢ ܥܲܠ ܐ̄ܢܵܫ̈ܝܼܢ ܥܲܢܵܬܹ̈ܐ ܘܲܡܡܲܠܠܲܝ̈ ܚܲܕܼ̈ܬܼܵܬܼܵܐ : ܕܐܲܥܸܠ̣ܘ ܢܲܦܫܗܘܿܢ ܠܐܲܪܥܟܼܘܿܢ : ܘܨܵܒܹ̇ܝܢ ܕܲܒܼܝܲܕܼ ܡܸܠܬܼܵܐ ܕܪܘܼܫܥܵܐ ܘܒܼܝܼܕܲܥܬܼܵܐ ܒܲܛܵܠܬܼܵܐ ܢܗܲܦܟܼܘܼܢ ܦܫܝܼܛܘܼܬܼܵܐ ܘܠܵܐ ܡܨܲܒܿܬܼܘܼܬܼܵܐ ܕܫܘܼܦܪܵܐ ܫܲܦܝܵܐ ܕܗܲܝܡܵܢܘܼܬܼܵܐ . ܐܸܠܵܐ ܬܘܼܒܼ ܡܸܠܬܼܵܐ ܬܵܢܹ̇ܐ ܐ̄ܢܵܐ ܠܘܵܬܼܟܼܘܿܢ : ܚܙܵܘ ܠܡܵܐ ܐ̄ܢܵܫ ܢܚܲܠܸܨܟܼܘܿܢ ܒܦܝܼܠܵܤܘܿܦܘܼܬܼܵܐ ܘܲܒܼܛܵܥܝܘܼܬܼܵܐ ܡܪܝܼܩܬܼܵܐ ܕܡܲܫܠܡܵܢܘܼܬܼܵܐ ܕܐ̄ܢܵܫܵܐ ܡܸܫܟܿܚܲܝ̈ ܒܝܼ̈ܫܬܼܵܐ : ܘܠܵܐ ܐܲܝܟܼ ܡܫܝܼܚܵܐ . ܫܲܬܼܐܤܬܼܵܐ ܓܹܝܪ ܐ̄ܚܪܹܬܼܵܐ ܕܗܲܝܡܵܢܘܼܬܼܵܐ ܫܲܪܝܼܪܬܵܐ : ܐ̄ܢܵܫ ܠܵܐ ܡܸܫܟܲܚ ܠܲܡܤܵܡ ܤܛܲܪ ܡ̣ܢ ܗܵܕܹܐ ܕܤܝܼܡܵܐ : ܕܐܝܼܬܼܵܘܗܝ ܝܼܫܘܿܥ ܡܫܝܼܚܵܐ . ܩܘܼܡܘ ܗܵܟܹܝܠ ܒܲܚܕܼܵܐ ܪܘܼܚ ܘܒܲܚܕܼܵܐ ܢܦܸܫ : ܘܐܸܬܼܟܲܬܲܫܘ ܚܠܵܦ ܗܲܝܡܵܢܘܼܬܼܵܐ ܕܐܹܘܲܢܓܲܠܝܼܘܿܢ : ܘܲܒܼܡܸܕܸܡ ܠܵܐ ܬܸܬܼܙܝܼܥܘܼܢ ܡ̣ܢ ܗܵܢ̇ܘܿܢ ܕܐܝܼܬܲܝܗܘܿܢ ܕܲܠܩܘܼܒܼܠܵܐ . ܐܸܠܵܐ ܛܲܪܘ ܡܲܫܠܡܵܢܘܼܬܼܵܐ ܕܩܲܒܸܿܠܬܿܘܿܢ ܡ̣ܢ ܐܲܒܼܵܗܲܝ̈ܢ ܩܲܕܝܼ̈ܫܹܐ ܘܛܘܼ̈ܒܼܵܢܹܐ : ܗܵܢܘܿܢ ܕܲܒܼܢܝܼܩܝܼܵܐ ܡܕܝܼܢܬܼܵܐ ܫܲܪܝܼܪܬܵܐ ܐܲܟܼܪܸܙܘ . ܘܡ̣ܢ ܗܵܝ ܕܒܹܝܬܼ ܛܘܼ̈ܒܼܵܢܹܐ pb. 615 ܘܲܩܕܼܝܼ̈ܫܹܐ ܒܵܤܹܠܝܼܣ ܘܲܓܼܪܝܼܓܘܼܪܝܼܣ ܘܫܲܪܟܵܐ ܕܲܐ̄ܚܪ̈ܵܢܹܐ ܒܢܲܝ̈ ܪܸܥܝܵܢܗܘܿܢ : ܗܵܢܘܿܢ ܕܲܫܡܵܗܲܝ̈ܗܘܿܢ ܟܬܼܝܼܒܼܝܼܢ ܒܤܸܦ̣ܪܵܐ ܕܚܲܝܹ̈ܐ . ܫܠܸܡ̣ . ܦܹܿܠܸܟܿܣ ܐܲܦܸܤܩܘܿܦܵܐ ܕܪܗܘܿܡ݂ܐ . ܡܸܛܠ ܦܲܓܼܪܵܢܘܼܬܹܗ ܕܐܲܠܵܗܵܐ ܡܸܠܬܼܵܐ ܘܗܲܝܡܵܢܘܼܬܹܗ : ܡܗܲܝܡܢܝܼܢ ܚ̄ܢܲܬ ܕܡܵܪܲܢ ܝܼܫܘܿܥ ܡܫܝܼܚܵܐ ܗܵܘ̇ ܕܡ̣ܢ ܡܲܪܝܲܡ ܒܬܼܘܼܠܬܼܵܐ ܐܸܬܼܝܼܠܸܕܼ ܘܗ̤ܘܝܘܼ ܒܪܹܗ ܕܐܲܠܵܗܵܐ ܕܡ̣ܢ ܩܕܼܵܡ ܥܵܠܡܹ̈ܐ . ܘܠܵܘ ܒܲܪܢܵܫܵܐ ܕܡ̣ܢ ܐܲܠܵܗܵܐ ܐܸܬܼܢܤܸܒܼ : ܐܲܝܟܼ ܕܢܸܗܘܸܐ ܐ̄ܚܪܹܝܢ ܠܒܲܪ ܡ̣ܢ ܗܵܘ̇ . ܐܵܦ ܠܵܐ ܓܹܝܪ ܒܲܪ ܐ̄ܢܵܫܵܐ ܢܤܲܒܼ ܗ̤ܘ ܒܪܵܐ ܕܐܲܠܵܗܵܐ : ܕܢܸܗܘܸܐ ܐ̄ܚܪܹܝܢ ܠܒܲܪ ܡܸܢܹܗ : ܐܸܠܵܐ ܟܲܕܼ ܐܝܼܬܼܵܘܗܝ ܐܲܠܵܗܵܐ ܡܫܲܠܡܵܢܵܐ : ܗܘ̤ܸܵܐ ܒܲܪܢܵܫܵܐ ܡܫܲܠܡܵܢܵܐ ܘܐܸܬܼܓܲܫܲܡ ܡ̣ܢ ܒܬܼܘܼܠܬܼܵܐ . pb. 616 ܬܩܦܬܐ . ܒ . ܩܵܢܘܿܢܹ̈ܐ ܕܐܸܬܿܬܿܤܝܼܡܘ ܒܤܘܼܢܗܵܕܘܿܣ ܕܒܼܘܲܙܢܛܝܼܵܐ . ܒ : ܥܲܠ ܬܠܵܬܼܵܐ ܩܹܦܵܠܹ̈ܐܹܐ : ܗܵܢܵܘ ܕܹܝܢ ܥܲܠ ܟܬܼܵܒܹ̈ܐ ܕܬܹܐܵܕܘܿܪܘܿܣ : ܕܬܹܐܘܿܕܘܿܪܹܝܬܘܿܣ : ܘܕܼܝܼܗܝܼܒܼܵܐ : ܒܲܫܢܲܬܼ ܡܵܪܲܢ 553. ܩܵܢܘܿܢܵܐ ܩܲܕܼܡܵܝܵܐ . ܐܸܢ ܐ̄ܢܵܫ ܠܵܐ ܡܵܘܕܸܐ ܕܒܲܐܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܘܵܠܹ̇ܐ ܕܢܸܤܓܘܿܕܼ ܠܚܲܕܼ ܟܝܵܢܵܐ ܐܵܘ ܐܝܼܬܼܘܼܬܼܵܐ : ܠܚܲܕܼܸ ܚܲܝܠܵܐ ܘܫܘܼܛܵܢܵܐ : ܠܲܬܼܠܝܼܬܼܵܝܘܼܬܼܵܐ ܕܒܲܚܕܼܵܐ ܐܘܼܤܝܼܵܐ : ܠܲܚܕܼܸܵܐ ܐܲܠܵܗܘܼܬܼܵܐ ܒܲܬܼܠܵܬܼܵܐ ܩܢܘܿܡܝܼ̈ܢ ܐܵܘ ܦܲܪ̈ܨܘܿܦܝܼܢ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܚܲܕܼ ܗ̄ܘ̣ ܓܹܝܪ ܐܲܠܵܗܵܐ ܐܲܒܼܵܐ : ܕܟܼܠ ܡܸܢܹܗ . ܘܚܲܕܼ ܡܵܪܝܵܐ ܝܼܫܘܿܥ : ܕܟܼܠ ܒܐܝܼܕܹܗ . ܘܚܲܕܼ ܪܘܼܚܵܐ ܕܩܘܼܕܼܫܵܐ : ܕܟܼܠ ܒܹܗ . ܩܵܢܘܿܢܵܐ ܕܲܬܼܪܹܝܢ . ܐܸܢ ܐ̄ܢܵܫ ܠܵܐ ܡܵܘܕܸܐ ܒܲܬܼܪܹܝܢ ܡܵܘ̈ܠܵܕܹܝܢ ܕܐܲܠܵܗܵܐ ܡܸܠܬܼܵܐ : ܚܲܕܼ ܕܹܝܢ ܡ̣ܢ ܐܲܒܼܵܐ ܪܘܼܚܵܢܵܐܝܼܬܼ ܡ̣ܢ ܩܕܲܡ ܕܵܪܹ̈ܐ ܘܲܕܼܠܵܐ ܙܲܒܼܢܵܐ : ܘܲܐ̄ܚܪܹܢܵܐ ܒܝܵܘ̈ܡܵܬܼܵܐ ܐ̄ܚܪ̈ܵܝܹܐ ܟܲܕܼ ܢܚܸܬܼ ܡ̣ܢ ܫܡܲܝܵܐ ܘܐܸܬܼܓܲܫܲܡ ܡ̣ܢ ܡܵܪܬܝ ܡܲܪܝܲܡ ܐܲܡܝܼܢܵܐܝܼܬܼ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ ܡܫܲܒܲܚܬܼܵܐ ܘܐܸܬܼܝܼܠܸܕܼ ܡܸܢܵܗ̇ : ܬܸܗܘܸܐ ܩܸܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܠܵܬܼܵܐ . ܐܸܢ ܐ̄ܢܵܫ ܐܵܡܲ݁ܪ : ܕܲܐ̄ܚܪܹܝܢ ܗ̄ܘ̣ ܡܸܠܬܹܗ ܕܐܲܠܵܗܵܐ ܕܲܤ̣ܥܲܪ ܚܲܝܠܹ̈ܐ : ܘܲܐ̄ܚܪܹܝܢ ܗ̄ܘ̣ ܡܫܝܼܚܵܐ ܕܲܤܒܲܠ̣ ܚܲܫܹ̈ܐ . ܐܵܘ ܐܵܡܲ݁ܪ : ܕܐܲܠܵܗܵܐ ܡܸܠܬܼܵܐ ܥܲܡ ܡܫܝܼܚܵܐ ܐܝܼܬܼܵܘܗܝ ܗ̄ܘ̣ܵܐ ܡܵܐ ܕܡܸܬܼܝܼܠܸܕܼ ܗ̄ܘ̣ܵܐ ܡ̣ܢ ܐܲܢ̄ܬܿܬܼܵܐ : ܐܵܘ ܒܹܗ ܗ̄ܘ̣ܵܐ ܐܲܝܟܼ ܚܲܕܼ ܒܲܐ̄ܚܪܹܢܵܐ : ܘܡܸܠܬܹܗ ܕܐܲܠܵܗܵܐ ܕܐܸܬܼܓܲܫܲܡ ܠܲܝܬܵܘܗܝ ܗ̤ܘ ܟܲܕܼ ܗ̤ܘ ܚܲܕܼ ܡܵܪܲܢܝܼܫܘܿܥܡܫܝܼܚܵܐ . ܘܬܸܕܼܡܪ̈ܵܬܼܵܐ ܕܲܥ̣ܒܲܕܼ ܘܚܲܫܹ̈ܐ pb. 617 ܕܲܒܼܦܲܓܼܪܹܗ ܤܲܝܒܲܪ ܒܨܒܼܝܵܢܹܗ : ܠܵܐ ܐܝܼܐܲܝܗܘܿܢ ܕܗ̤ܘ ܟܲܕܼ ܗ̤ܘ ܚܲܕܼ ܩܢܘܿܡܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܐܲܪܒܿܥܵܐ . ܐܸܢ ܐ̄ܢܵܫ ܐܵܡܲ݁ܪ : ܕܐܲܠܵܗܵܐ ܡܸܠܬܼܵܐ ܐܸܬܼܚܲܝܲܕܼ ܠܒܲܪܢܵܫܵܐ ܒܛܲܝܒܿܘܼܬܼܵܐ : ܐܵܘ ܒܥܵܒܼܘܿܕܼܘܼܬܼܵܐ : ܐܵܘ ܒܕܲܪܓܼܵܐ : ܐܵܘ ܒܫܘܝܘܼܬܼ ܐܝܼܩܵܪܵܐ : ܐܵܘ ܒܫܘܼܠܛܵܢܵܐ : ܐܵܘ ܒܢܲܩܝܼܦܘܼܬܼܵܐ : ܐܵܘ ܒܤܘܼܥܪܵܢܵܐ : ܐܵܘ ܒܚܲܝܠܵܐ . ܐܵܘ ܒܡܸܨܛܲܒܼܝܵܢܘܼܬܼܵܐ : ܐܲܝܟܼ ܗܵܝ̇ ܕܐܲܠܵܗܵܐ ܡܸܠܬܼܵܐ ܨܒܼܵܐ ܒܹܗ ܒܒܲܪܢܵܫܵܐ ܡܸܛܠ ܕܲܫ̣ܦܲܪ ܒܥܲܝܢܵܘ̈ܗܝ : ܐܲܝܟܼ ܕܲܫܛ̣ܵܐ ܘܐܸܡ݂ܲܪ ܬܹܐܵܕܘܿܪܘܿܣ . ܐܵܘ ܒܕܼܵܡܝܘܼܬܼ ܫܡܵܐ ܒܲܠܚܘܿܕܼܸ : ܕܒܼܵܗ̇ ܢܸܤܛܘܼܪ̈ܝܵܢܘܿ ܠܐܲܠܵܗܵܐ ܡܸܠܬܼܵܐ ܩܵܪܹܝܢ ܝܼܫܘܿܥ ܘܲܡܫܝܼܚܵܐ : ܘܲܠܒܲܪܢܵܫܵܐ ܒܲܠܚܘܿܕܼܸܵܘܗܝ ܡܫܲܡܗܝܼܢ ܡܫܝܼܚܵܐ ܘܲܒܼܪܵܐ . ܟܲܕܼ ܓܲܠܝܵܐܝܼܬܼ ܬܪܹܝܢ ܩܢܘܿܡܝܼ̈ܢ ܐܵܡ̇ܪܝܼܢ : ܘܡܲܤܒܪܝܼܢ ܕܡܵܘܕܹܝܢ ܒܚܲܕܼ ܦܵܪܨܘܿܦܵܐ ܘܲܒܚܲܕܼ ܡܫܝܼܚܵܐ ܒܲܠܚܘܿܕܼ ܘܒܼܐܝܼܩܵܪܵܐ ܘܲܒܼܕܲܪܓܼܵܐ ܘܲܒܼܤܸܓܼܕܬܼܵܐ . ܐܸܠܵܐ ܠܵܐ ܡܵܘܕܸܐ : ܐܲܝܟܼ ܕܐܲܠܸܦ̣ܘ ܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܒܚܘܼܝܵܕܼܵܐ ܕܐܲܠܵܗܵܐ ܡܸܠܬܼܵܐ ܠܦܲܓܼܪܵܐ ܕܲܡܢܲܦܲܫ ܒܢܲܦܫܵܐ ܡܠܝܼܠܬܼܵܐ ܘܝܼܕܘܼܥܬܼܵܢܝܼܬܼܵܐ : ܗܵܘ̇ ܕܲܗܘ̤ܵܐ ܒܪܘܘܼܟܵܒܼܵܐ : ܗܵܢܵܘ ܕܹܝܢ ܩܢܘܿܡܵܐܝܼܬܼ . ܘܡܸܛܠܗܵܢܵܐ ܚܲܕܼ ܗ̄ܘ̣ ܩܢܘܿܡܹܗ ܕܐܝܼܬܼܵܘܗܝ ܡܵܪܲܢܝܼܫܘܿܥܡܫܝܼܚܵܐ : ܚܲܕܼ ܡ̣ܢ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܡܸܛܠ ܕܹܝܢ ܕܲܚܕܼܵܝܘܼܬܼܵܐ ܒܤܘܼ̈ܟܵܠܹܐ ܤܲܓܝܼ̈ܐܹܐ ܡܸܬܼܢܲܤܒܵܐ : ܐܝܼܬܼ ܕܢܵܩ̇ܦܝܼܢ ܠܪܘܼܫܥܵܐ ܕܐܵܦܘܿܠܝܼܢܵܪܝܼܣ ܘܕܐܘܼܛܝܼܟܹܐ ܡܲܐܠ̇ܦܝܼܢ ܒܘܼܛܵܠܵܐ ܕܐܲܝܠܹܝܢ ܟܝܵܢܹ̈ܐ ܕܲܗܘ̤ܵܘ ܚܲܕܼ : ܘܡܲܟܼܪܙܝܼܢ ܚܘܼܝܵܕܼܗܘܿܢ ܕܲܒܼܚܘܼܠܛܵܢܵܐ . ܘܲܒܼܢܲܝ̈ ܬܲܪܥܝܼܬܼܵܐ ܕܹܝܢ ܕܬܹܐܵܕܘܿܪܘܿܣ ܘܲܕܢܸܤܛܘܿܪܝܼܣ ܡܩܒܿܠܝܼܢ ܦܘܼܪܫܵܢܗܘܿܢ : ܘܡܲܥ̇ܠܝܼܢ ܚܘܼܵܕܼܵܐ ܚܘܼܒܵܢܵܝܵܐ . ܒܪܲܡ ܥܹܕܬܹܗ ܕܐܲܠܵܗܵܐ ܩܲܕܝܼܫܬܼܵܐ ܡܲܚܪܡܵܐ ܠܪܘܼܫܥܵܐ ܕܬܲܪ̈ܬܲܝܗܹܝܢ ܗܵܠܹܝܢ ܗܹܪܹ̈ܤܝܼܵܣ : pb. 618 ܘܡܵܘܕܝܵܐ ܒܲܡܚܲܕܘܼܬܼܵܐ ܕܐܲܠܵܗܵܐ ܡܸܠܬܼܵܐ ܠܦܲܓܼܪܵܐ ܒܪܘܼܟܵܒܼܵܐ : ܗܵܢ̇ܘܿ ܕܹܝܢ : ܒܚܘܼܝܵܕܼܵܐ ܩܢܘܿܡܵܝܵܐ . ܡܸܛܠ ܕܚܘܼܝܵܕܼܵܐ ܕܲܒܼܪܘܼܟܵܒܼܵܐ : ܒܐ̄ܪܵܙ ܡܸܬܼܒܲܪܢܫܵܢܘܼܬܹܗ ܕܲܡܫܝܼܚܵܐ : ܠܵܐ ܒܲܠܚܘܿܕܼ ܢܵܛܲܪ ܠܵܐ ܡܡܲܙ̈ܓܹܐ ܠܐܲܝܠܹܝܢ ܡܝܵܢܹ̈ܐ ܕܐܸܬܼܚܲܝܲܕܼܘ : ܐܸܠܵܐ ܐܵܦܠܵܐ ܡܩܲܒܸܠ ܦܘܼܪܫܵܢܗܘܿܢ ܠܲܬܼܪܹܝܢ ܩܢܘܿܡܝܼ̈ܢ . ܩܵܢܘܿܢܵܐ ܕܚܲܡܫܵܐ . ܐܸܢ ܐ̄ܢܵܫ ܒܚܲܕܼ ܩܢܘܿܡܹܗ ܕܡܵܪܲܢ ܝܼܫܘܿܥ ܡܫܝܼܚܵܐ ܗܵܟܲܢܵܐ ܡܸܤܬܲܟܲܠ ܐܲܝܟܼ ܐܲܚܝܼܕܼ ܤܘܼܟܵܠܵܐ ܕܲܩܢܘܿܡܹ̈ܐ ܤܵܓܝܼ̈ܐܹܐ : ܘܡܸܛܠܗܵܢܵܐ ܡܸܬܼܟܲܬܲܫ ܕܢܲܥܸܠ ܒܐ̄ܪܵܙ ܡܸܬܼܒܲܤܢܫܵܢܘܼܬܹܗ ܕܲܡܫܝܼܚܵܐ ܬܪܹܝܢ ܩܢܘܿܡܝܼ̈ܢ ܐܵܘ ܦܲܪ̈ܨܘܿܦܝܼܢ . ܘܒܼܵܬܲܪ ܕܐܲܥܸܠ ܐܸܢܘܿܢ : ܩܵܪܹܐ ܠܗܘܿܢ ܚܲܕܼ ܦܲܪܨܘܿܦܵܐ ܒܕܲܪܓܼܵܐ ܘܒܼܐܝܼܩܵܪܵܐ ܘܲܒܼܤܸܓܕܬܼܵܐ : ܐܲܝܟܼ ܕܲܫܛܵܘ ܘܲܟܼܬܲܒܼܘ ܬܹܐܵܕܘܿܪܘܼܣ ܘܢܸܤܛܘܿܪܝܼܣ . ܘܲܡ̇ܥܲܩܝܼܢ ܠܤܘܼܢܗܵܕܘܿܣ ܩܲܕܝܼܫܬܼܵܐ ܕܩܲܠܟܼܝܼܕܘܿܢܵܐ ܟܲܕܼ ܐܵܡ̇ܪܝܼܢ : ܕܲܒܼܗܵܢܵܐ ܤܘܼܟܵܠܵܐ ܪܲܫܝܼܥܵܐ ܐܸܬܼܚܲܫܚܲܬ̤ ܒܲܫܡܵܐ ܗܵܢܵܐ ܕܚܲܕܼܸ ܩܢܘܿܡܵܐ . ܐܸܠܵܐ ܠܵܐ ܡܵܘܕܸܐ : ܕܡܸܠܬܹܗ ܕܐܲܠܵܗܵܐ ܐܸܬܼܚܲܝܲܕܼ ܐܘܼܤܼܵܐܝܼܬܼ ܠܦܲܓܼܪܵܐ : ܘܡܸܛܠܗܵܢܵܐ ܗܘ̤ܵܐ ܚܲܕܼ ܩܢܘܿܡܵܐ ܘܚܲܕܼ ܦܲܪܨܘܿܦܵܐ . ܘܲܕܼܗܵܟܲܢܵܐ ܤܘܼܢܗܵܕܘܿܣ ܩܲܕܝܼܫܬܼܵܐ ܕܩܲܠܟܝܼܕܘܿܢܵܐ ܡܵܘܕܝܵܐ ܒܚܲܕܼ ܩܢܘܿܡܵܐ ܒܡܵܪܲܢ ܝܼܫܘܿܥ ܡܫܝܼܚܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܐܵܦܠܵܐ ܕܹܝܢ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ ܩܲܒܿܠܲܬ̤ ܬܵܘܤܲܦܬܼܵܐ ܕܦܪܨܘܿܦܵܐ ܐܵܘ ܕܲܩܢܘܿܡܵܐ : ܐܵܦ ܡ̣ܢ ܒܵܬܲܪ ܕܚܲܕܼ ܡ̣ܢ ܗ̤ܝ ܗܵܝ̇ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ ܐܲܠܵܗܵܐ ܡܸܠܬܼܵܐ ܗܘ̤ܵܐ ܒܲܪܢܵܫܵܐ . ܩܵܢܘܿܢܵܐ ܕܸܫܬܼܵܐ . ܐܸܢ ܐ̄ܢܵܫ ܐܵܡܲ݁ܪ : ܕܛܵܠܘܿܡܵܐܝܼܬܼ ܘܠܵܘ ܫܲܪܝܼܪܵܐܝܼܬܼ ܡܵܪܬܿܝ ܡܲܪܝܲܡ ܐܲܡܝܼܢܵܐܝܼܬܼ ܒܬܼܘܼܠܬܼܵܐ ܡܫܲܒܲܚܬܼܵܐ ܡܸܬܼܩܲܪܝܵܐ ܝܵܠܕܲܬܼ ܐܲܠܵܗܵܐ . ܐܵܘ ܫܐܝܼܠܵܐܝܼܬܼ : ܐܲܝܟܼ ܗܵܝ̇ ܕܗܵܘ̇ ܕܐܸܬܼܝܼܠܸܕܼ ܡܵܢܵܗ̇ ܒܲܪܢܵܫܵܐ ܗ̄ܘ̣ܵܐ ܫܚܝܼܡܵܐ : ܘܠܵܘ ܐܲܠܵܗܵܐ ܡܸܠܬܼܵܐ ܕܐܸܬܼܓܲܫܲܡ ܡܸܢܵܗ̇ . pb. 619 ܘܗܵܘ̇ ܡܵܘܠܵܕܹܗ ܕܒܲܪܢܵܫܵܐ : ܐܲܝܟܼ ܕܗܸܢܘ̣ܿܢ ܐܵܡ̇ܪܝܼܢ : ܫܐܝܼܠܵܐܝܼܬܼ ܡܼܬܿܬܿܤܝܼܡ ܥܲܠ ܐܲܠܵܗܵܐ ܡܸܠܬܼܵܐ ܕܕܲܒܼܝܲܩ ܗ̄ܘ̣ܵܐ ܒܒܲܪܢܵܫܵܐ ܕܡܸܬܼܝܼܠܸܕܼ ܗ̄ܘ̣ܵܐ . ܘܛܵܠܹ̇ܡ ܠܤܘܼܢܗܵܕܘܿܣ ܩܲܕܝܼܫܬܼܵܐ ܕܩܲܠܟܼܝܼܕܘܿܢܵܐ ܐܲܝܟܼ ܗܵܝ̇ ܕܡܲܠܦܵܐ : ܕܲܒܼܬܼܘܼܠܬܼܵܐ ܐܝܼܬܹܝܗ̇ ܝܵܠܕܲܬܼ ܐܲܠܵܗܵܐ ܒܗܵܢܵܐ ܤܘܼܟܵܠܵܐ ܪܲܫܝܼܥܵܐ ܕܐܸܬܼܦܲܫܲܩ ܡ̣ܢ ܬܹܐܕܘܿܪܘܿܣ . ܐܵܘ ܐܸܢ ܐ̄ܢܵܫ ܩܵܪܹܐ ܠܵܗ̇ ܝܵܠܕܲܬܼ ܒܲܪܬܵܫܵܐ : ܐܵܘ ܝܵܠܕܲܬܼ ܡܫܝܼܚܵܐ ܐܲܝܟܼ ܗܵܝ̇ ܕܠܵܐ ܗ̄ܘ̣ܵܐ ܡܫܝܼܚܵܐ ܐܲܠܵܗܵܐ : ܘܠܵܐ ܡܵܘܕܸܐ ܕܝܼܠܵܢܵܐܝܼܬܼ ܕܐܝܼܬܹܝܗ̇ ܒܲܫܪܵܪܵܐ ܝܵܠܕܲܬܼ ܐܲܠܵܗܵܐ : ܡܸܛܠ ܗܵܝ̇ ܕܡܸܠܬܼܵܐ ܐܵܠܵܗܵܐ ܕܐܸܬܼܝܼܠܸܕܼ ܡ̣ܢ ܐܲܒܼܵܐ ܡ̣ܢ ܩܵܕܵܡ ܕܵܕܹ̈ܐ ܡܸܢܵܗ̇ ܐܸܬܼܓܲܫܲܡ ܘܐܸܬܿܝܼܠܸܕܼ ܒܝܵܘ̈ܡܵܬܼܵܐ ܐ̄ܚܪ̈ܵܝܹܐ : ܘܗܵܟܲܢܵܐ ܤܘܼܢܗܵܕܘܿܣ ܩܲܕܝܼܫܬܵܪܐ ܕܩܲܠܟܝܼܕܘܼܢܵܐ ܟܹܐܢܵܐܝܼܬܼ ܡܵܘܕܝܵܐ ܒܵܗ̇ ܕܐܝܼܬܹܗ̇ ܝܵܠܕܲܬܼ ܐܵܠܵܗܵܐ : ܬܸܗܘܸܐ ܩܵܬܼܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܫܲܒܼܥܵܐ . ܐܸܢ ܐ̄ܢܵܫ ܐܵܡܲ݁ܪ ܒܲܬܼܪܹܝܢ ܟܝܵܢ̈ܝܼܢ : ܠܵܐ ܡܵܘܕܸܐ ܕܒܲܐܠܵܗܘܼܬܼܵܐ ܘܲܒܼܐ̄ܢܵܫܘܼܬܼܵܐ ܚܲܕܼ ܡܵܪܲܢܝܼܫܘܿܥܡܫܝܼܚܵܐ ܡܸܬܼܝܼܓܲܥ : ܕܲܒܼܗܵܕܹܐ ܢܵܘܕܲܥ ܦܘܼܪܵܫ ܟܝܵܢܹ̈ܐ ܕܡܸܢܗܘܿܢ ܐܸܫܬܲܡܠܝܼ ܚܘܼܝܵܕܲܐ ܕܠܵܐ ܚܘܼܠܛܵܢܵܐ ܘܵܕܼܠܵܐ ܡܸܬܼܡܲܠܲܠ : ܟܲܕܼ ܠܵܠ ܡܸܠܬܼܵܐ ܐܸܫܬܲܚܠܲܦ ܠܵܟܼܝܵܢܵܐ ܕܒܸܤܪܵܐ ܘܠܵܐ ܒܸܤܪܵܐ ܐܸܫܬܲܓܼܢܝܼ ܠܲܟܼܝܵܢܵܐ ܕܡܸܠܬܼܵܐ : ܡܸܛܠ ܕܲܬܼܪܲܝܗܘܿܢ ܡܩܵܘܹܝܢ ܐܲܝܟܼ ܕܐܝܼܬܲܝܗܘܿܢ ܒܲܟܼܝܵܢܗܘܿܢ ܐܵܦ ܒܵܬܲܪ ܚܘܼܝܵܕܿܗܘܿܢ ܩܢܘܿܡܵܝܵܐ : ܐܸܠܵܐ ܢܵܤܹ̇ܒܼ ܠܡܸܠܬܼܵܐ ܗܵܕܹܐ ܒܐ̄ܪܵܙܵܐ ܕܡܸܬܼܒܲܪܢܵܫܢܘܼܬܹܗ ܕܲܡܫܝܼܚܵܐ ܐܲܝܟܼ ܕܲܠܦܘܼܠܵܓܼܵܐ ܕܒܲܡ̈ܢܵܘܼܬܼܵܐ . ܐܵܘ ܡܵܘܕܸܐ ܒܡܸܢܝܵܢܵܐ ܕܲܟܼܝܵܢܹ̈ܐ ܒܹܗ ܒܚܲܕܼ ܡܵܪܲܢܝܼܫܘܼܥܡܫܝܼܚܵܐ ܐܲܠܵܗܵܐ ܡܸܠܬܼܵܐ ܕܐܸܬܼܒܲܤܲܪ : ܠܵܐ ܒܲܠܚܘܿܕܼ ܒܬܹܐܘܿܪܝܼܵܐ ܫܵܩܹ̇ܠ ܠܲܦܪܝܼܫܘܼܬܼ ܐܲܝܠܹܝܢ ܕܡܸܢܗܘܿܢ ܡܸܬܼܪܲܟܲܒܼ ܟܲܕܼ ܠܵܐ ܡܸܬܼܠܲܚܝܵܐ ܕܝܼܠܵܝܬܗܘܿܢ ܒܚܘܼܝܵܕܼܵܐ : ܡܸܛܠ ܕܚܲܕܼ ܗ̄ܘ̣ ܡ̣ܢ ܬܪ̈ܲܝܗܘܿܢ : ܘܲܒܼܚܲܕܼ ܐܸܢܘܿܢ pb. 620 ܬܪ̈ܲܝܗܘܿܢ : ܐܸܠܵܐ ܡܸܛܠܵܗܵܕܹܐ ܡܸܬܼܚܲܫܲܚ ܒܡܸܢܝܵܢܵܐ : ܐܲܝܟܼ ܗܵܝ̇ ܕܲܡܫܝܼܚܵܐ ܐܝܼܬܼ ܠܹܗ ܟܝܵܢܝܼ̈ܢ ܕܡܸܬܼܦܲܠܓܼܝܼܢ : ܘܲܕܼܩܵܝ̇ܡܝܼܢ ܟܠ ܚܲܕܼ ܡܸܢܗܘܿܢ ܒܲܩܢܘܿܡܵ ܕܝܵܬܹܗ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܡܵܢܝܵܐ . ܐܸܢ ܐ̄ܢܵܫ ܡܵܘܕܸܐ : ܕܚܘܼܝܵܕܼܵܐ ܗܘ̤ܵܐ ܡ̣ܢ ܬܪܹܝܢ ܟܝܵܢܝܼ̈ܢ ܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܼܵܐ : ܐܵܘ ܐܵܡܲ݁ܪ ܕܚܲܕܼ ܗ̄ܘ̣ ܟܝܵܢܹܗ ܕܐܲܠܵܗܵܐ ܡܸܠܬܼܵܐ ܕܐܸܬܼܓܲܫܲܡ : ܘܲܠܡܸܠܹ̈ܐ ܗܵܠܹܝܢ ܠܵܐ ܡܸܤܬܲܟܲܠ ܐܲܝܟܼ ܕܐܲܠܸܦ̣ܘ ܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܕܡ̣ܢ ܟܝܵܢܵܐ ܐܲܠܵܗܵܝܵܐ ܘܲܟܼܝܵܢܵܐ ܐ̄ܢܵܫܵܝܵܐ ܒܵܬܲܪ ܕܲܩܢܘܿܡܵܐܝܼܬܼ ܐܸܬܼܚܲܝܲܕܼܘ ܗܘ̤ܵܐ ܚܲܕܼܸ ܡܫܝܼܚܵܐ . ܐܸܠܵܐ ܡܸܬܼܟܲܬܲܫ ܕܡ̣ܢ ܡܸܠܹ̈ܐ ܕܐܲܝܟܼ ܗܵܠܹܝܢ ܢܲܥܸܠ ܚܲܕܼ ܟܝܵܢܵܐ ܐܵܘ ܚܕܼܵܐ ܐܘܼܤܝܼܵܐ ܕܐܲܠܵܗܘܼܬܹܗ ܘܲܕܼܐ̄ܢܵܫܘܼܬܹܗ ܕܲܡܫܝܼܚܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܡܸܛܠ ܕܟܲܕܼ ܐܵܡ̇ܪܝܼܢܲܢ ܕܡܸܠܬܼܵܐ ܝܼܚܝܼܕܼܵܝܵܐ ܐܸܬܼܚܲܝܲܕܼ ܠܦܲܓܼܪܵܐ ܩܢܘܿܡܵܐܝܼܬܼ : ܠܵܐ ܐܵܡܪܝܼܢܲܢ ܕܲܗܘ̤ܵܐ ܡܘܼܙܵܓܼܵܐ ܡܸܕܸܡ ܕܲܟܼܝܵܢܹ̈ܐ ܚܲܕܼ ܒܲܐ̄ܚܪܹܢܵܐ : ܐܸܠܵܐ ܡܸܤܬܲܛܿܐܝܼܢܲܢ : ܕܡܸܠܬܼܵܐ ܐܸܬܼܚܲܝܲܕܼ ܠܦܲܓܼܪܵܐ : ܟܲܕܼ ܩ̣ܵܘܝܼ ܟܠ ܚܲܕܼ ܡܸܢܗܘܿܢ ܗܵܘ̇ܡܵܐ ܕܐܝܼܬܼܵܘܗܝ . ܡܸܛܠܗܵܢܵܐ ܚܲܕܼ ܗ̄ܘ̣ ܡܫܝܼܚܵܐ : ܗ̤ܘ ܟܲܕܼ ܗ̤ܘ ܐܲܠܵܗܵܐ ܘܒܲܪܢܵܫܵܐ : ܒܲܪ ܟܝܵܢܵܐ ܕܐܲܒܼܘܼܗܝ ܒܐܲܠܵܗܘܼܬܹܗ : ܘܒܲܪ ܟܝܵܢܵܐ ܕܝܼܠܲܢ ܒܐ̄̇ܢܵܫܘܼܬܹܗ . ܒܹܗ ܒܲܙܢܵܐ ܓܹܝܪ ܥܹܕܬܹܗ ܕܐܲܠܵܗܵܐ ܩܵܬܼܘܿܠܝܼܩܵܝܬܼܵܐ ܤܵܡ̇ܝܵܐ ܘܡܲܚܪܡܵܐ ܐܵܦ ܠܐܲܝܠܹܝܢ ܕܲܡܦܲܠܓܼܝܼܢ ܘܲܡܦܲܤܩܝܼܢ ܠܲܡ̈ܢܵܘܵܬܼܵܐ ܠܐ̄ܪܵܙܵܐ ܕܲܡܕܲܒܿܪܵܢܘܼܬܹܗ ܕܡܫܝܼܚܵܐ : ܘܐܵܦ ܒܐܲܝܠܹܝܢ ܕܲܡܡܲܙܓܼܝܼܢ ܠܹܗ . ܩܵܢܘܿܢܵܐ ܕܬܸܫܥܵܐ . ܐܸܢ ܐ̄ܢܵܫ ܐܵܡܲ݁ܪ : ܕܲܡܫܝܼܚܵܐ ܒܲܬܼܪܹܝܢ ܟܝܵܢ̈ܝܼܢ ܡܸܤܬܿܓܸܕܼ : ܘܡ̣ܢ ܗܵܕܹܐ ܡܲܥܸܠ ܬܲܪܬܹܝܢ ܤܸܵܓ̈ܕܵܬܼܵܐ : ܚܕܼܵܐ ܦܪܝܼܫܵܐܝܼܬܼ ܠܐܲܠܵܗܵܐ ܡܸܠܬܼܵܐ ܘܲܐ̄ܚܪܹܬܼܵܐ ܦܪܝܼܫܵܐܝܼܬܼ ܠܒܲܪܢܵܫܵܐ . ܐܵܘ ܐܸܢ ܐ̄ܢܵܫ ܠܒܼܘܼܛܵܠ ܦܲܓܼܪܵܐ ܐܵܘ ܠܚܘܼܠܛܵܢ ܐܠܵܗܘܼܬܼܵܐ ܘܐ̄ܢܵܫܘܼܬܼܵܐ pb. 621 ܓܵܕܹܦ ܘܐܵܡܲ݁ܪ : ܕܚܲܕܼ ܗ̄ܘ̣ ܟܝܵܢܵܐ ܘܲܚܕܼܵܐ ܗ̣̄ܝ ܐܘܼܤܝܼܵܐ ܕܐܲܝܠܹܝܢ ܕܐܸܬܼܚܲܝܲܕܼܘ : ܘܗܵܟܲܢܵܐ ܤܵܓܹܕܼ ܠܲܡܫܝܼܚܵܐ . ܐܸܠܵܐ ܒܲܚܕܼܵܐ ܤܸܓܼܬܼܵܐ ܠܵܐ ܤܵܓܹ̇ܕܼ ܠܐܲܠܵܗܵܐ ܡܸܠܬܼܵܐ ܕܐܸܬܼܓܲܫܲܡ ܥܲܡ ܦܲܓܼܪܹܗ : ܐܲܝܟܼ ܕܡ̣ܢ ܫܘܼܪܵܝܵܐ ܐܸܬܿܬܿܫܠܲܡ ܠܥܹܕܬܹܗ ܕܐܲܠܵܗܵܐ ܩܲܕܝܼܫܬܼܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܥܸܤܪܵܐ . ܐܸܢ ܐ̄ܢܵܫ ܠܵܐ ܡܵܘܕܸܐ : ܕܡܵܪ̈ܲܢ ܝܼܫܘܿܥ ܕܐܸܨܛܠܸܒܼ ܒܦܲܓܼܪܵܐ ܐܝܼܬܼܵܘܗܝ ܐܲܠܵܗܵܐ ܫܲܪܝܼܪܵܐ : ܘܡܵܪܝܵܐ ܕܬܸܫܒܿܘܿܚܬܼܵܐ : ܘܚܲܕܼ ܡ̣ܢ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܚܕܲܥܤܲܪ . ܐܸܢ ܐ̄ܢܵܫ ܠܵܐ ܡܲܚܪܸܡ ܠܐܵܪܝܼܘܿܣ : ܠܐܘܼܢܘܿܡܝܼܣ : ܠܡܵܩܹܕܘܿܢܝܼܣ : ܠܐܵܦܘܿܠܝܼܢܵܪܝܼܣ : ܠܢܸܤܛܘܿܪܝܼܣ : ܠܐܘܼܛܝܼܟܼܝܼܣ : ܘܠܐܘܼܪܸܓܵܝܢܲܝܣ : ܠܗܘܿܢ ܘܠܲܟܼܬܼܵܒܲܝ̈ܗܘܿܢ ܒܝܼ̈ܫܹܐ : ܘܲܠܟܼܠܗܘܿܢ ܗܲܪ̈ܲܛܝܼܩܹܐ ܐ̄ܚܪ̈ܵܢܹܐ ܕܐܸܬܼܚܲܝܲܒܼܘ ܘܐܸܬܼܚܪܸܡܘ ܡ̣ܢ ܥܹܕܬܹܗ ܕܐܲܠܵܗܵܐ ܩܲܕܝܼܫܬܼܵܐ ܫܠܝܼܚܵܬܐ ܘܩܵܬܼܘܿܠܝܼܩܝܼ : ܐܵܘ ܡ̣ܢ ܐܲܪܒܲܥ ܤܘܼ̈ܢܗܵܕܘܿ ܩܲܕܝܼ̈ܫܵܬܼܵܐ ܕܲܥܗܲܝܼ̈ܕܼܵܢ : ܐܸܠܵܐ ܐܵܦ ܠܐܲܝܠܹܝܢ ܕܐܸܬܼܚܲܫܲܒܼܘ ܐܵܘ ܝܑܼܕܝܼܥܝܼܢ ܕܡܸܬܼܚܲܫܒܼܝܼܢ ܐܲܝܟܼ ܗܲܪ̈ܲܛܝܼܩܘ ܕܲܪܫܝܼܡܝܼܢ ܡ̣ܢ ܠܥܸܠ : ܘܲܥܕܲܡܵܐ ܠܚܲܪܬܼܵܐ ܟܲܬܲܪܘ ܒܲܟܼܦܘܼܪܝܼܗܘܿܢ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܪܸܥܤܲܪ . ܐܸܢ ܐ̄ܢܵܫ ܐܵܚܹ̇ܕܼ ܓܲܒܵܐ ܕܬܹܐܵܕܘܿܪܘܼܣ ܥܵܘ̇ܠܵܐ ܕܡܘܿܦܤܘܼܵܝܤܛܝܼܵܐ ܕܐܸܡ݂ܲܪ : ܕܲܐ̄ܚܪܹܝܢ ܗ̄ܘ̣ ܐܲܠܵܗܵܐ ܘܲܐ̄ܚܪܹܝܢ ܗ̄ܘ̣ ܡܫܝܼܚܵܐ ܕܠܐܝܼ ܒܚܲܫܹ̈ܐ ܕܢܲܦܫܵܐ ܘܒܲܪ̈ܓܼܝܼܓܼܵܬܐ ܕܦܲܓܼܪܵܐ : ܘܲܕܼܩܲܠܝܼܠ ܩܲܠܝܼܠ ܦܲܨܝܼ ܢܲܦܫܹܗ ܡ̣ܢ ܒܝܼ̈ܫܵܬܼܵܐ : ܘܗܵܟܲܢܵܐ ܒܫܘܼܫܵܛܵܐ ܕܒܲܥ̈ܒܼܵܕܹܐ ܐܲܛܐܸܒܼ ܢܲܦܫܹܗ : ܘܡ̣ܢ ܗܘܼܦܵܟܼܵܐ ܕܚܲܝܵܘ̈ܗܝ ܐܸܬܼܩܲܝܲܡ ܕܠܵܐ ܡܘܼܡܵܐ : ܐܲܝܟܼ ܒܲܪܢܵܫܵܐ ܫܚܝܼܡܵܐ ܐܸܬܼܥܡܸܕܼ ܒܫܸܡ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ : ܘܲܒܼܡܲܥܡܘܿܕܼܝܼܬܼܵܐ ܢܤܲܒܼ ܛܲܝܒܘܼܬܼܵܐ pb. 622 ܕܪܘܼܚܵܐ ܕܩܘܼܕܼܫܵܐ : ܘܐܸܫܬܿܘܝܼ ܠܤܝܼܡܲܬܼ ܒܢܲܝ̈ܐ : ܘܒܲܕܼܡܘܼܬܼ ܨܲܠܡܹܗ ܕܡܲܠܟܵܐ ܒܦܲܪܨܘܿܦܹܗ ܕܐܲܠܵܗܵܐ ܡܸܠܬܼܵܐ ܡܸܤܬܿܓܸܕܼ : ܒܵܬܲܪ ܩܝܵܡܬܹܗ ܗܘ̤ܵܐ ܠܵܐ ܡܸܫܬܲܚܠܦܵܢܵܐ ܒܤܘܼܟܵܠܵܐ ܘܲܗܘ̤ܵܐ ܟܠ ܟܠܵܢܵܐܝܼܬܼ ܕܠܵܐ ܚܛܝܼܬܼܵܐ . ܘܬܼܘܼܒܼ ܗ̤ܘ ܟܲܕܼ ܗ̤ܘ ܬܹܐܵܕܘܿܪܘܿܣ ܪܲܫܝܼܥܵܐ ܐܸܡ݂ܲܪ : ܕܚܘܼܝܵܕܼܵܐ ܕܐܲܠܵܗܵܐ ܡܸܠܬܼܵܐ ܠܲܡܫܝܼܚܵܐ ܗܵܟܲܢܵܐ ܗܘ̤ܵܐ : ܐܲܝܟܼ ܗܵܘ̇ ܕܐܸܡ݂ܲܪ ܫܠܝܼܚܵܐ ܥܲܠ ܓܲܒܼܪܵܐ ܘܐܲܢ̄ܬܿܬܼܵܐ : ܢܸܗܘܘܿܢ ܬܪ̈݁ܲܝܗܘܿܢ ܚܲܕܼ ܒܤܲܪ . ܘܥܲܠ ܓܘܼܕܵܦܵܘ̈ܗܝ ܐ̄ܚܪ̈ܵܢܹܐ ܕܠܵܐ ܡܸܢܝܵܢܵܐ ܐܲܤܓܝܼ ܡܲܪܵܚܵܐܝܼܬܼ ܘܐܸܡ݂ܲܪ : ܕܟܲܕ ܡܵܪܲܢ ܒܵܬܲܪ ܩܝܵܡܬܹܗ ܢܦܲܚ ܒܬܲܠܡܝܼܕܼܵܘܗܝ ܘܐܸܡ݂ܲܪ : ܩܲܒܸܿܠܘ ܪܘܼܚܵܐ ܕܩܘܼܕܫܵܐ : ܠܵܐ ܝܲܗ̣̄ܒܼ ܠܗܘܿܢ ܪܘܼܚܵܐ ܕܩܘܼܕܫܵܐ : ܐܸܠܵܐ ܛܘܼܦܤܵܢܵܐܝܼܬܼ ܒܲܠܚܘܿܕܼ ܢܦܲܚ̣ ܒܗܘܿܢ . ܗܵܢܵܘ ܕܹܝܢ : ܬܹܐܵܕܘܿܪܘܿܣ ܐܲܡܪܲܚ̣ ܘܐܸܡܲܪ : ܕܐܵܦ ܟܲܕܼ ܬܐܘܿܡܑܵܐ ܓܲܫ ܐܝܼܕܼܵܘ̈ܗܝ ܕܡܵܪ̈ܲܢ ܘܤܸܛܪܹܗ ܒܵܬܲܪ ܩܝܵܡܬܹܗ ܘܐܵܘܕܝܼ ܕܐܸܡܲܪ݂ : ܡܵܪܝ ܘܐܲܠܵܗܵܝ : ܠܵܐ ܐܲܡ̣ܪܵܗ̇ ܬܐܘܿܡܵܐ ܗܵܕܹܐ ܥܲܠ ܡܫܝܼܚܵܐ : ܡܸܛܠ ܕܠܵܐ ܐܸܡ݂ܲܪ ܕܗ̤ܘ ܐܲܠܵܗܵܐ ܐܝܼܬܼܵܘܗܝ : ܐܸܠܵܐ ܐܸܬܿܕܲܡܲܪ ܬܐܘܿܡܵܐ ܒܬܸܕܡܘܼܪܬܵܐ ܕܲܩܝܵܡܬܼܵܐ : ܝܲܗ̣̄ܒܼ ܬܸܫܒܿܘܿܚܬܼܵܐ ܠܐܲܠܵܗܵܐ ܕܐܲܩܝܡ ܠܲܡܫܝܼܚܵܐ . ܗܵܝ̇ ܕܒܼܝܼܫܵܐ ܡ̣ܢ ܗܵܠܹܝܢ ܟܠܗܹܝܢ ܗܵܕܲܐ ܗ̄ܝ̣ : ܕܗ̤ܘ ܗܵܢܵܐ ܬܹܐܵܕܘܿܪܘܿܣ : ܐܵܦ ܒܢܘܼܗܵܪܵܐ ܕܲܥܒܲܕܼ ܥܲܠ ܦܪܲܟܿܤܝܼܣ ܕܲܫܠܝܼܚܹ̈ܐ : ܐܲܝܟܼ ܡܕܲܡܵܝܘܼ ܡܕܲܡܸܐ ܠܹܗ ܡܫܝܼܚܵܐ ܠܲܦܠܵܛܘܿܢ : ܐܵܘ ܠܡܵܐܢܝܼ : ܘܠܲܐ ܦܝܼܩܘܿܪܘܿܣ : ܘܲܠܡܲܪܩܝܼܘܿܢ : ܘܐܵܡܲ݁ܪ : ܡܸܛܠ ܕܐܲܝܟܼ ܕܟܼܠ ܚܕܼ ܡ̣ܢ ܗܵܠܹܝܢ ܐܸܫܟܲܚ ܕܘܿܓܡܵܐ ܚܲܕܼ : ܘܲܥܒܲܕܸ ܕܬܲܠܡܝܼܕܼܵܘ̈ܗܝ ܢܸܬܼܩܪܘܿܢ ܦܠܵܛܘܿܬܝܼ̈ܩܝܹܐ ܘܡܵܐܢܝܼܩܵܝܹ̈ܐ ܘܐܲܦܝܼܩܘܿܪ̈ܵܝܹܐ ܘܡܲܪ̈ܩܝܘܿܢܵܝܹܐ : ܒܹܗ ܒܲܙܢܵܐ ܐܵܦ ܡܫܝܼܚܵܐ ܟܲܕܼ ܐܸܫܟܲܚ ܝܘܼܠܦܵܢܹܗ : ܡܸܢܹܗ ܐܸܬܼܩܪܝܼܘ pb. 623 ܡܫܝܼܚܹ̈ܝܐ . ܐܸܢ ܐ̄ܢܵܫ ܗܵܟܹܝܠ ܐܵܚܹ̇ܕܼ ܓܲܒܵܐ ܕܬܹܐܵܕܘܿܪܘܿܣ ܪܲܫܝܼܥܵܐ ܕܲܥܗܝܼܸܕܼ : ܐܵܘ ܕܲܟܼܬܼܵܒܼܵܘ̈ܗܝ ܚܲܝܢ̈ܦܹܐ ܕܲܒܼܗܘܿܢ ܓܘܼ̈ܕܵܦܹܐ ܕܲܪܫܝܼܡܝܼܢ ܘܲܐܚܪ̈ܵܢܹܐ ܕܠܵܐ ܡܸܢܝܵܢܵܐ ܓܤ̣ܵܐ ܠܘܼܩܒܲܠ ܐܲܠܵܗܵܐ ܪܲܒܵܐ ܘܦܵܪܘܿܩܲܢ ܝܼܫܘܿܥ ܡܫܝܼܚܵܐ : ܘܠܵܐ ܡܲܚܪܸܡ ܠܹܗ ܘܠܲܟܼܬܼܝܼ̈ܒܼܵܬܹܗ ܪ̈ܲܫܝܼܥܵܬܼܵܐ : ܘܲܠܟܼܠܗܘܿܢ ܐܲܝܠܹܝܢ ܕܲܡܩܲܒܿܠܝܼܢ ܠܹܗ ܘܐܵܚ̇ܕܝܼܢ ܓܲܒܹܗ ܐܵܘ ܕܐܵܡ̇ܪܝܼܢ ܕܲܬܼܪܝܼܨܵܐܝܼܬܼ ܡܦܲܫܸܩ : ܘܠܲܐܝܠܹܝܢ ܕܲܟܼܬܲܒܼܘ ܡܸܛܠܵܬܹܗ ܘܐܸܬܼܚܲܫܲܒܼܘ ܐܲܟܼܘܵܬܹܗ ܐܵܘ ܕܟܼܵܬܼܒܼܝܼܢ ܚܠܵܦܵܘܗܝ ܐܵܘ ܚܠܵܦ ܟܬܼܵܒܼܵܘ̈ܗܝ ܪ̈ܲܫܝܼܥܹܐ : ܘܠܲܐܝܠܹܝܢ ܕܐܲܟܼܘܵܬܹܗ ܡܸܬܼܚܲܫܒܼܝܼܢ ܐܵܘ ܐܸܬܼܚܲܫܲܒܼܘ : ܘܥܕܲܡܵܐ ܠܚܲܪܬܼܵܐ ܩ̣ܵܘܝܘܼ ܐܵܘ ܡܩܵܘܹ̇ܝܢ ܒܲܟܼܦܘܼܪܝܵܐ ܕܐܲܝܟܼ ܗܵܢܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܠܵܬܲܥܤܲܪ . ܐܸܢ ܐ̄ܢܵܫ ܐܵܚܹ̇ܕܼ ܓܲܒܵܐ ܕܲܟܼܬܼܵܒܹ̈ܐ ܪ̈ܲܫܝܼܥܹܐ ܕܬܹܐܘܿܕܘܿܪܹܝܬܘܿܣ ܕܲܟܼܬܼܝܼܒܼܝܼܢ ܠܘܼܩܒܲܠ ܗܲܝܡܵܢܘܼܬܼܵܐ ܬܪܝܼܨܬܵܐ : ܘܠܘܼܩܒܲܠ ܤܘܼܢܗܵܕܘܿܣ ܩܲܕܝܼܫܬܼܵܐ ܕܐܲܦܸܤܘܿܣ ܩܲܕܼܡܵܝܬܼܵܐ : ܘܠܘܼܩܒܲܠ ܬܪܸܥܤܲܪ ܩܸܦܵܠܹ̈ܠܹܐ ܕܡܵܪܝ ܩܘܼܪܸܠܘܿܣ : ܘܕܲܐܝܠܹܝܢ ܕܲܟܼܬܲܒܼ ܡܸܛܠ ܬܹܐܵܕܘܿܪܘܿܣ ܘܢܸܤܛܘܿܪܝܼܣ ܪ̈ܲܫܝܼܥܹܐ ܘܡܸܛܠ ܐ̄ܚܪ̈ܵܢܹܐ : ܕܥܵܘܠܵܐܝܼܬܼ ܐܸܬܼܚܲܫܲܒܼܘ ܐܲܝܟܼ ܬܹܐܵܕܘܿܪܘܿܣ ܘܢܸܤܛܘܿܪܝܼܣ ܥܗܝܼ̈ܕܹܐ : ܘܲܡܩܲܒܸܿܠ ܠܗܘܿܢ ܐܵܘ ܠܲܟܼܦܘܼܪܝܼܗܘܿܢ . ܘܡܸܛܠܗܵܢܵܐ ܩܵܪܹܐ ܠܗܘܿܢ ܟܵܦܘܿܪܹ̈ܐ ܡܲܦܠܦܵܢܹ̈ܐ ܕܥܹܕܬܵܐ ܕܡܵܘܕܹܝܢ ܒܚܘܼܝܵܕܼܵܐ ܩܢܘܿܡܵܝܵܐ ܕܐܲܠܵܗܵܐ ܡܸܠܬܼܵܐ ܠܦܲܓܼܪܵܐ : ܘܠܵܐ ܡܲܚܪܸܡ ܠܲܟܼܬܼܵܝܼ̈ܒܼܵܬܼܵܐ ܪ̈ܲܫܝܼܥܵܬܼܵܐ ܕܐܲܡܝܼܪ̈ܵܢ ܘܠܲܐܝܠܹܝܢ ܕܐܲܝܟܼ ܗܸܢܹܝܢ ܐܸܬܼܚܲܫܲܒܼܘ ܐܵܘ ܡܸܬܼܚܲܫܒܼܝܼܢ : ܐܸܠܵܐ ܐܵܦ ܠܟܼܠܗܘܿܢ ܐܲܝܠܹܝܢ ܕܐܲܟܼܬܸܒܼܘ ܠܘܼܩܒܲܠ ܗܲܝܡܵܢܘܼܬܼܵܐ ܬܪܝܼܨܬܵܐ ܐܵܘ ܠܘܼܩܒܲܠ ܡܵܪܝ ܩܘܼܪܸܠܘܿܣ ܕܘܼܟܼܪܵܢܹܗ ܠܒܼܘܼܪܟܿܬܼܵܐ ܐܵܘ ܠܘܼܩܒܲܠ ܬܪܸܥܤܲܪ ܩܸܦܵܠܹܐܵܘ̈ܗܝ : pb. 624 ܘܲܒܼܗܵܕܹܐ ܟܵܦܘܿܪܘܼܬܼܵܐ ܡܝܼܬܲܘ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܐܲܪܒܲܥܤܲܪ . ܐܸܢ ܐ̄ܢܵܫ ܐܵܚܹ̇ܕܼ ܓܲܒܵܐ ܕܐܸܓܲܪܬܵܐ ܗܵܝ̇ : ܕܐܵܡ̇ܪܝܼܢ ܕܝܼܗܝܼܒܼܵܐ ܐܲܟܼܬܒܼܵܗ̇ ܠܡܵܐܪܝܼ ܦܵܪܤܵܝܵܐ : ܕܒܼܵܗ̇ ܟܵܦܲܪ ܘܠܵܐ ܡܩܲܒܸܠ ܕܡܸܠܬܹܗ ܕܐܲܠܵܗܵܐ ܐܸܬܼܓܲܫܲܡ ܘܲܗܘ̤ܵܐ ܒܲܪܢܵܫܵܐ ܡ̣ܢ ܡܵܪܬܝ ܡܲܪܝܲܡ ܐܲܡܝܼܢܵܐܝܼܬܼ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ . ܐܵܡܲ݁ܪ ܕܹܝܢ : ܕܒܲܪܢܵܫܵܐ ܫܚܝܼܡܵܐ ܐܸܬܼܝܼܠܸܕܼ ܡܸܢܵܗ̇ : ܘܩܵܪܹܐ ܠܹܗ ܗܲܝܟܿܠܵܐ : ܐܲܝܟܼ ܗܵܝ̇ ܕܲܐ̄ܚܪܹܢܵܐ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܘܲܐ̄ܚܪܹܝܢ ܗ̄ܘ̣ ܒܲܪܢܵܫܵܐ . ܐܸܠܵܐ ܐܵܦ ܠܡܵܪܝ ܩܘܼܪܸܠܘܿܣ ܕܐܲܟܼܪܸܙ ܗܲܝܡܵܢܘܼܬܼܵܐ ܬܪܝܼܨܬܵܐ ܕܲܟܼܪܸ̈ܤܛܝܵܢܹܐ ܡܲܟܸܿܣ ܠܹܗ ܐܲܝܟܼ ܗܲܪܵܛܝܼܩܵܐ : ܘܟܼܵܬܹ̇ܒܼ ܝܘܼ̈ܠܦܵܢܹܐ ܕܕܼܵܡܹ̇ܝܢ ܠܗܵܢ̇ܘܿܢ ܕܐܵܦܘܿܠܝܼܢܵܪܝܼܣ ܪܲܫܝܼܥܵܐ : ܘܲܡܩܲܟܛܪܸܓܼ ܠܤܘܼܢܗܵܕܘܿܣ ܩܲܕܝܼܫܬܼܵܐ ܕܐܲܦܤܘܿܣ ܩܲܕܼܫܵܝܵܬܼܵܐ ܐܲܝܟܼ ܗܵܝ̇ ܕܠܵܐ ܒܕܼܝܼܢܵܐ ܘܲܕܼܠܵܐ ܥܘܼܩܵܒܼܵܐ ܫܕܲܬ̤ ܠܢܸܤܛܘܿܪܝܼܣ ܡ̣ܢ ܕܲܪܓܹܗ . ܘܒܸܐܓܲܪܬܵܐ ܒܝܼܫܬܼܵܐ ܕܲܥܗܝܼܕܼܵܐ ܡ̣ܢ ܠܥܸܠ ܠܲܬܼܪܸܥܤܲܪ ܩܸܦܵܠܹ̈ܐܹܐ ܕܡܵܪܝ ܩܘܼܪܸܠܘܿܣ ܕܘܼܟܼܪܵܢܹܗ ܠܒܼܘܼܪܟܿܬܼܵܐ ܩܵܪܹܐ ܪ̈ܲܫܝܼܥܹܐ ܘܤܲܩܘܼ̈ܒܼܠܹܐ ܕܗܲܝܡܵܢܘܼܬܼܵܐ ܬܪܝܼܨܬܵܐ : ܘܐܵܚܹ̇ܬܼ ܓܲܒܵܐ ܕܬܹܐܵܕܘܿܪܘܿܣ ܘܲܕܢܸܤܛܘܿܪܝܼܣ ܘܲܕܕܘܿܓܡܵܛܲܝ̈ܗܘܿܢ ܘܕܲܟܼܬܼܵܒܲܝ̈ܗܘܿܢ ܒܝܼ̈ܫܹܐ . ܐܸܢ ܐ̄ܢܵܫ ܗܵܟܹܝܠ ܐܵܚܹ̇ܕܼ ܓܲܒܼܵܐ ܕܗܵܝ̇ ܐܸܓܲܪܬܵܐ : ܘܠܵܐ ܤܵܐܹ̇ܡ ܠܵܗ̇ ܬܚܹܝܬܼ ܚܸܪܡܵܐ ܘܥܲܡ ܐܲܝܠܹܝܢ ܕܐܵܚ̇ܕܝܼܢ ܓܲܒܵܗ̇ ܘܐܵܡ̇ܪܝܼܢ : ܕܲܬܼܪܝܼܨܵܐ ܗ̣̄ܝ ܟܠܵܗ̄ ܐܵܘ ܡܢܵܬܼܵܐ ܡܸܢܵܗ̇ . ܘܐܲܝܠܹܝܢ ܕܐܲܟܼܬܸܒܼܘ ܘܲܕܼܡܲܟܼܬܼܒܼܝܼܢ ܡܸܛܠܵܬܼܵܗ̇ : ܐܸܘ ܡܸܛܠ ܟܦܘܼܪ̈ܝܹܐ ܕܐܝܼܬܼ ܒܵܗ̇ : ܟܲܕܼ ܡܲܡܪܚܝܼܢ ܕܢܹܐܚܕܘܼܢ ܓܲܒܵܗ̇ : ܐܵܘ ܓܲܒܵܐ ܕܪ̈ܘܼܫܥܹܐ ܕܤܝܼܡܝܼܢ ܒܵܗ̇ ܒܲܫܡܵܐ ܕܐܲܒܼ̈ܗܵܬܼܵܐ ܩܲܕܝܼ̈ܫܹܐ ܐܵܘ ܕܤܘܼܢܗܵܕܘܿܣ ܩܲܕܝܼܫܬܐ pb. 625 ܕܩܲܠܟܝܼܕܘܿܢܵܐ : ܘܲܥܕܲܡܵܐ ܠܚܲܪܬܼܵܐ ܟܲܬܲܪܘ ܒܗܘܿܢ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܒܵܬܲܪ ܗܵܟܹܝܠ ܕܗܵܟܲܢܵܐ ܐܵܘܕܝܼܢܲܢ ܒܗܵܠܹܝܢ ܕܩܲܒܸܿܠܢܲܢ ܡ̣ܢ ܟܬܼܵܒܼܵܐ ܐܲܠܵܗܵܝܵܐ ܘܡ̣ܢ ܝܘܼܠܦܵܢܵܐ ܕܐܲܒܼ̈ܗܵܬܼܵܐ ܩܲܕܼܝܼ̈ܫܹܐ : ܘܕܼܐܬܿܬܲܚܲܡܘ ܡ̣ܢ ܐܲܪܥܲܥ ܤܘܼ̈ܢܗܵܕܘܿ ܩܲܕܝܼ̈ܫܵܬܼܵܐ ܕܲܥܗܝܼ̈ܕܼܵܢ ܥܲܠ ܗ̤ܝ ܗܵܝ̇ ܚܕܼܵܐ ܗܲܝܡܵܢܘܼܬܼܵܐ . ܘܒܼܵܬܲܪ ܕܹܝܢ ܕܐܵܦ ܚܢܲܢ ܐܲܚܸܡܢܲܢ ܥܲܠ ܗܲܪ̈ܵܛܝܼܩܹܐ ܐܵܘ ܥܲܠ ܪܘܼܫܥܗܘܿܢ : ܘܐܵܦ ܠܘܼܩܒܲܠ ܐܲܝܠܹܝܢ ܕܐܲܡܪܲܚܘ ܘܐܸܚܲܕܼܘ ܐܵܘ ܐܵܚ̇ܕܝܼܢ ܓܲܒܵܐ ܕܲܬܼܠܵܬܼܵܐ ܩܸܦܵܠܹ̈ܐܹܐ ܥܗܝܼ̈ܕܹܐ : ܐܵܘ ܕܟܲܬܲܪܘ ܘܕܲܡܟܲܬܪܝܼܢ ܒܛܵܥܝܼܘܼܬܼܗܘܿܢ ܘܲܒܼܿܚܘܼܝܵܒܼܗܘܿܢ . ܐܸܢ ܐ̄ܢܵܫ ܡܸܬܼܟܲܬܲܫ ܕܢܲܫܠܸܡ ܐܵܘ ܕܢܲܠܸܦ ܐܵܘ ܕܢܲܟܼܬܸܒܼ ܠܘܼܩܒܲܠ ܗܵܠܹܝܢ ܕܟܹܐܢܵܐܝܼܬܼ ܡܸܢܲܢ ܐܲܬܿܬܲܚܲܡܘ : ܐܸܢ ܐܲܦܸܤܩܘܿܦܵܐ ܗ̄ܘ̣ ܕܹܝܢ ܐܵܘ ܡܢܸܐ ܒܡܸܢܝܵܢܵܐ ܕܲܩܠܹܝܪܘܿܣ : ܗܵܘ̇ ܕܲܥܒܲܕܼ ܕܲܐܝܟܼ ܗܵܠܹܝܢ ܕܪܲܚܝܼܩܝܼܢ ܡ̣ܢ ܩܵܢܘܿܢܹ̈ܐ ܕܥܹܕܬܵܐ ܘܲܕܼܟܼܵܗܢܘܼܬܼܵܐ : ܢܸܫܬܿܠܲܚ ܡ̣ܢ ܐܲܦܸܤܩܘܿܦܘܼܬܹܗ ܐܵܘ ܡ̣ܢ ܩܠܹܝܪܝܼܩܘܼܬܹܗ . ܘܐܸܢ ܕܲܝܪܵܝܵܐ ܗ̄ܘ̣ ܐܵܘ ܥܵܠܡܵܝܵܐ : ܢܸܬܼܚܪܸܡ . ܫܠܸܡ̣ . ܥܲܠ ܐܲܝܠܹܝܢ ܕܲܒܼܙܲܒܼܢܹܗ ܕܲܦܠܵܘܝܵܢܘܿܣ ܐܸܤܬܿܥܲܪ . ܡ̣ܢ ܒܵܬܲܪ ܓܹܝܪ ܦܘܿܩܠܘܿܣ : ܗܘ̤ܵܐ ܗ̄ܘ̣ܵܐ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ ܦܠܵܘܝܵܢܘܿܣ : ܓܲܒܼܪܵܐ ܕܲܒܼܢܲܩܢܘܼܬܼܵܐ ܘܲܒܼܢܲܟܼܦܘܼܬܼܵܐ ܡܸܬܿܕܲܒܲܕܼܒܲܪ ܗ̄ܘ̣ܵܐ . ܠܵܐ ܕܹܝܢ ܐܝܼܬܼ ܗ̄ܘ̣ܵܐ ܠܹܗ ܡܸܬܼܡܲܨܝܵܢܘܼܬܼܵܐ : ܗܵܝ̇ ܕܓܲܠܝܵܐܝܼܬܼ ܢܹܐܡܲܪ ܘܲܢܚܵܘܸܐ ܡܸܠܵܘ̈ܗܝ . ܐܸܬܼܠܲܒܲܒܼ ܗ̄ܘ̣ܵܐ ܕܹܝܢ ܗܵܘ̇ ܕܲܠܟܼܠܗܘܿܢ ܐܲܦܸܤܩ̈ܘܿܦܹܐ ܡܩܲܛܪܸܓܼ ܗ̄ܘ̣ܵܐ : ܗܵܘ̇ ܕܗ̤ܘ pb. 460 ܒܲܠܚܘܿܕܼ ܐܸܫܬܲܚܲܪ ܗ̄ܘ̣ܵܐ ܡ̣ܢ ܫܲܪܟܵܐ ܕܲܐ̄ܚܪ̈ܵܢܹܐ ܕܲܥܢܲܕܼܘ ܗ̄ܘ̣ܵܘ : ܗܵܢܵܘ ܕܹܝܢ ܐܘܼܛܝܼܟܼܝܼܣ . ܘܡܸܛܠ ܕܗ̤ܘ ܠܵܐ ܗ̄ܘ̣ܵܐ ܐܲܦܸܤܩܘܿܩܦܵܐ : ܐ̄ܚܪܵܢܝܵܐܝܼܬܼ ܤܵܐܹ̇ܡ ܗ̄ܘ̣ܵܐ ܢܲܦܫܹܗ ܒܝܲܕܼ ܫܘܼܠܛܵܢܵܐ ܕܡܲܠܟܿܘܼܬܼܵܐ : ܐܲܝܟܼ ܐܲܦܸܤܩܘܿܩܦܵܐ ܕܐܲܦܸܤܩ̈ܘܿܦܹܐ . ܗ̤ܘ ܓܹܝܪ ܦܵܩܹ̇ܕܼ ܗ̄ܘ̣ܵܐ ܠܨܒܼ̈ܘܵܬܼܵܐ ܕܥܹܕܬܵܐ : ܟܲܕܼ ܡܸܬܼܚܲܫܲܚ ܗ̄ܘ̣ܵܐ ܐܲܝܟܼ ܕܒܲܡܫܲܡܫܵܢܵܐ ܒܲܦܠܵܘܝܵܢܘܿܣ : ܒܐܲܝܠܹܝܢ ܕܡܸܬܼܦܲܩ̈ܕܵܢ ܗ̣̄ܘܲܝ̈ ܒܩܘܼܤܛܲܢܛܝܼܢܵܦܘܿܠܝܼܣ . ܗܵܘ̇ ܕܡܸܛܠ ܤܘܿܓܼܵܐܐ ܕܡܲܟܿܝܼܟܼܘܼܬܹܗ : ܠܵܐ ܝܵܕܲܥ̇ ܗ̄ܘ̣ܵܐ ܐܲܝܠܹܝܢ ܕܡܸܬܼܥܲܬ̈ܕܼܵܢ ܗ̣̄ܘܲܝ̈ . ܟܲܕܼ ܡܲܦܸܩ ܗ̄ܘ̣ܵܐ ܐܲܝܟܼ ܕܠܗܲܪ̈ܵܛܝܼܩܹܐ ܡ̣ܢ ܥܹܕܬܵܐ : ܠܟܼܠܗܘܿܢ ܐܲܝܠܹܝܢ ܕܠܵܐ ܡܸܬܼܪܲܥܹܝܢ ܗ̄ܘ̣ܵܘ ܗܵܠܹܝܢ ܕܝܼܠܹܗ . ܠܗܵܢ̇ܘܿܢ ܕܹܝܢ ܐܲܝܠܹܝܢ ܕܲܡܥܲܕܪܝܼܢ ܗ̄ܘ̣ܵܘ ܠܹܗ : ܡܩܝܼܡ ܗ̄ܘ̣ܵܐ ܘܲܡܥܲܕܲܪ ܠܗܘܿܢ . ܠܒܲܪ ܕܹܝܢ ܒܫܘܼܠܛܵܢܵܐ ܕܡܲܠܟܵܐ ܡܸܬܼܚܲܫܲܚ ܗ̄ܘ̣ܵܐ : ܫܘܼܠܛܵܢܵܐ ܬܟܼܝܼܠܵܐ : ܘܕܼܵܐܦ ܠܵܐ ܒܒܲܪܬܼ ܩܵܠܵܐ ܨܵܒܹ̇ܐ ܗ̄ܘ̣ܵܐ ܕܢܸܬܼܐܲܡܪܘܼܢ ܬܪܹܝܢ ܟܝܵܢ̈ܝܼܢ ܥܲܠ ܡܫܝܼܚܵܐ . ܘܒܲܐܒܼܵܗ̈ܬܼܵܐ ܐܲܝܠܹܝܢ ܕܕܲܐܝܟܼ ܗܵܟܲܢܵܐ ܐܵܡ̇ܪܝܼܢ ܗ̄ܘ̣ܵܘ ܡܒܲܙܲܚ ܗ̄ܘ̣ܵܐ : ܟܲܕܼ ܥܵܕܹܠ ܗ̄ܘ̣ܵܐ ܠܗܘܿܢ ܐܲܝܟܼ ܕܲܠܢܵܤܒܲܝ̈ ܒܐܲܦܹ̈ܐ . ܕܲܒܼܡܲܤܲܒܼ ܒܐܲܦܹ̈ܐ ܡܛܲܫܹܝܢ ܗ̄ܘ̣ܵܘ ܠܹܗ ܠܲܫܪܵܪܵܐ : ܐܵܘ ܐܲܝܟܼ ܗܲܪ̈ܵܛܝܼܩܹܐ ܐܸܡ݂ܲܪܘ ܠܗܵܠܹܝܢ ܕܝܼܠܝܼ . ܒܲܕܼ ܠܵܐ ܙܵܕܹܩ ܕܡܲܠܦܵܢ̈ܘܵܬܼܗܘܿܢ ܕܗܵܢ̇ܘܿܢ : ܒܕܼܝܼܢܵܐ ܕܗܲܝܡܵܢܘܼܬܼܵܐ ܢܸܬܼܠܲܒܼ̈ܟܵܢ . ܗܵܟܲܢܵܐ ܟܲܕܼ ܒܫܘܼܠܛܵܢܵܐ ܕܡܲܠܟܿܘܼܬܼܵܐ ܘܲܒܼܦܘܼܩ̈ܕܵܢܹܐ ܗܵܠܹܝܢ ܡܫܲܪܲܪ ܗ̄ܘ̣ܵܐ ܘܲܡܬܸܕܼ : ܡܲܕܼܢܚܵܐ ܟ̱ܠܵܗ̇ ܫܓܼܝܼܫܵܐ ܗ̄ܘ̣ܵܬܼ ܥܲܠ ܗܵܠܹܝܢ : ܘܠܲܝܬܿ ܗ̄ܘ̣ܵܐ ܕܘܼܟܿܬܼܵܐ ܕܠܵܐ ܐܸܬܿܬܿܙܝܼܥܲܬ̤ ܗ̄ܘ̣ܵܬܼ . ܡܸܛܠ ܕܲܠܟܼܠܗܹܝܢ ܫܪܵܐ ܗ̄ܘ̣ܵܐ : ܐܲܝܟܼ ܐܲܝܠܹܝܢ  pb. 461 ܕܒܸܾܐܤܟܹܿܡܵܐ ܗ̤ܘܲܝ̈ . ܘܡ̣ܢ ܟܲܕܿܘܼ ܓܲܠܝܵܐܝܼܬܼ ܐܵܠܹ̇ܨ ܗ̄ܘ̣ܵܐ ܠܗܘܿܢ : ܕܐܵܘ ܢܹܐܡܪܘܼܢ ܐܲܝܠܹܝܢ ܕܠܵܐ ܒܵܥܹ̇ܝܢ ܗ̄ܘ̣ܵܘ : ܐܵܘ ܢܸܚܫܘܼܢ ܒܝܼ̈ܫܵܬܼܵܐ ܘܲܢܩܲܒܿܠܘܼܢ ܡܤܵܡ ܒܪܹܫܵܐ . ܫܡܲܥ̣ ܗ̄ܘ̣ܵܐ ܓܹܝܪ ܦܵܠܵܘܝܵܢܘܿܣ : ܕܐܸܫܬܿܓܸܫ ܗ̄ܘ̣ܵܝ̈ ܥܹ̈ܕܼܵܬܼܵܐ ܡܸܢܕܪܹܫ ܥܲܠ ܗܵܠܹܝܢ : ܘܕܸܐܬܼܦܲܠܲܓܼ ܗ̣̄ܘܲܝ̈ ܕܲܝܪ̈ܵܬܼܵܐ : ܘܥܲܡܵܐ ܒܦܵܠܓܼܘܼܬܼܵܐ ܩܵܐܹ̇ܡ ܗ̄ܘ̣ܵܐ . ܘܲܕܼܡ̣ܢ ܟܲܕܼܘܼ ܕܵܠܩܵܐ ܗ̄ܘ̣ܵܬܼ ܢܘܼܪܵܐ ܒܟܼܠܵܗ̇ ܥܵܡܲܪܬܵܐ : ܡ̣ܢ ܐܲܝܠܹܝܢ ܕܐܵܙ̇ܠܝܼܢ ܗ̄ܘ̣ܵܘ ܘܐܵܬܹ̇ܝܢ ܗ̄ܘ̣ܵܘ : ܘܕܲܐ̄ܚܪ̈ܵܢܹܐ ܐ̄ܚܪ̈ܵܢܝܵܬܼܵܐ ܡܲܟܼܪܙܝܼܢ ܗ̄ܘ̣ܵܘ ܐܲܝܠܹܝܢ ܕܡܲܠ̈ܝܵܢ ܪܘܼܫܥܵܐ . ܘܫܲܕܲܪ ܠܘܵܬܹܗ ܐܲܝܟܼ ܕܐܵܡ̇ܪܝܼܢ : ܟܲܕܼ ܒܵܥܹ̇ܐ ܡܸܢܹܗ ܘܡܸܬܼܟܲܫܲܦ ܠܹܗ : ܕܲܢܚܘܼܣ ܥܲܠ ܥܹ̈ܕܵܬܼܵܐ ܕܐܲܠܵܗܵܐ : ܗܵܠܹܝܢ ܕܤܲܓܿܝܼ ܐܸܫܬܿܚܸܩ ܗ̣̄ܘܲܝ̈ ܒܲܫܓܼܘܼ̈ܫܝܹܐ ܕܲܩܕܼܵܡ ܙܲܒܼܢܵܐ ܗܘ̤ܵܘ ܗ̄ܘ̣ܵܘ : ܘܤܵܦ̈ܩܵܢ ܠܗܹܝܢ ܗܵܠܹܝܢ ܕܐܵܬܿܬܿܤܝܼܡ ܟܲܕܼ ܗܘ̤ܵܐ ܫܲܝܢܵܐ . ܘܲܕܼܠܵܐ ܢܙܝܼܥ ܥܠܵܘܗܝ : ܠܗܵܠܹܝܢ ܕܠܵܐ ܐܸܬܿܬܿܙܝܼܥ ܥܲܠ ܐܲܝܠܹܝܢ ܕܡ̣ܢ ܩܵܕܼܵܡܲܝ ܗܘ̤ܵܘ . ܕܼܸܠܵܐ ܬܸܤܬܿܒܲܪ ܕܥܲܠ ܗܵܢ̇ܘܿܢ ܡܸܛܠ ܕܸܚܠܬܼܵܐ ܠܵܐ ܐܸܬܿܬܿܙܝܼܥ : ܒܝܵܘ̈ܡܵܬܼܵܐ ܕܹܝܢ ܕܝܼܠܝ ܡܛܠ ܤܘܿܓܼܵܐܐ ܕܡܲܗܡܝܵܢܘܼܬܼܵܐ : ܕܐܝܼܬܲܝ ܓܹܝܪ ܕܲܒܼܪܵܐ ܡܸܤܟܹܢܵܐ ܡܵܘܕܸܐ ܐ̄ܢܵܐ : ܡ̇ܢ ܕܹܝܢ ܝܲܬܿܝܼܪ ܡ̣ܢ ܐ̄ܚܪ̈ܵܢܹܐ ܡܸܫܟܿܚܵܐ ܕܢܸܗܘܸܐ ܠܵܟܼ ؟ ܡܸܛܠܵܬܼܵܗ̇ ܕܹܝܢ ܕܡܲܟܿܝܼܟܼܘܼܬܼܝ : ܐܵܦ ܐܲܢ̄ܬܿ ܡܕܲܒܲܪ ܐܲܢ̄ܬܿ ܒܵܗ̇ ܒܐܲܦܸܩܘܿܦܘܼܬܼܵܐ . ܘܟܼܠ ܡܸܕܸܡ ܕܲܦܩܲܕܬܿ : ܥܸܒ̇ܕܼܬܼ ܕܠܵܐ ܡܸܫܬܲܐܠܵܢܘܼܬܼܵܐ . ܗ̤ܘ ܕܹܝܢ ܕܲܠܩܘܼܒܼܠܵܐ ܐܵܡܲ݁ܪ ܗ̄ܘ̣ܵܐ : ܕܲܡܥܲܕܲܪ ܐ̄ܢܵܐ ܠܵܟܼ pb. 462 ܒܐܲܦܸܤܩܘܿܦܘܼܬܼܵܐ : ܘܲܕܼܙܵܕܹܩ ܠܵܟܼ ܕܬܸܚܕܸܐ ܒܫܘܼܚܠܵܦܵܐ . ܕܐܲܝܟܲܢܵܐ ܗܵܠܹܝܢ ܕܠܵܐ ܗ̤ܘܲܝ̈ ܥܲܠ ܗܵܢ̇ܘܿܢ ܕܡ̣ܢ ܩܕܼܵܡܲܝܟ ܡܸܛܠ ܘܲܤܲܒܼ ܒܐܲܦܹ̈ܐ : ܗܵܠܹܝܢ ܢܸܤܘ̈ܝܵܢ ܒܝܵܘ̈ܡܵܬܼܵܟܼ ܕܠܵܐ ܡܲܤܲܒܼ ܒܐܲܦܹ̈ܐ . ܗܵܫܵܐ ܓܹܝܪ ܟܹܐܡܲܬܼ ܡܸܤܬܲܬܲܒܼܪܵܐ : ܕܐܸܬܿܕܲܟܿܝܼܘ ܐ̄ܢܵܫܵܐ ܡ̣ܢ ܗܵܠܹܝܢ ܕܢܸܤܛܘܿܪܝܼܣ : ܠܒܼܝܼܟܼܝܼܢ ܕܹܝܢ ܠܗܵܠܹܝܢ ܕܝܼܠܹܗ . ܘܡܸܤܬܲܒܼܪܝܼܢ ܚ̄ܢܲܢ ܕܒܲܒܼܥܸܠܕܒܼܵܒܼܘܼܬܼܵܐ ܐ̄ܢܵܫܵܝܬܼܵܐ ܐܝܼܬܲܝܢ ܠܘܵܬܼ ܓܲܒܼܪܵܐ : ܘܠܵܐ ܗ̄ܘ̣ܵܐ ܡܸܛܠ ܪܘܼܫܥܹܗ . ܕܠܹܗ ܡ̇ܢ ܚܲܝܸܒܼܢܵܝܗܝ : ܠܗܲܝܡܵܢܘܼܬܹܗ ܕܹܝܢ ܫܒܲܩܢܵܗ̇ ܠܡܸܫܬܲܪܬܵܚܘܼ . ܐܸܠܵܐ ܙܵܕܹܩ ܠܲܢ ܕܗܵܠܹܝܢ ܕܐܸܡ݂ܲܪ ܐܵܦ ܐܵܘܕܝܼ : ܢܲܦܸܩ ܐܸܢܹܝܢ ܠܲܓܼܡܵܪ . ܠܵܘ ܓܹܝܪ ܐܲܝܟܼ ܕܡܵܘܕܸܐ ܬܪܹܝܢ ܒܢ̈ܝܼܢ ܕܲܡܦܲܪܫܝܼܢ ܡ̣ܢ ܚܕܼܵܕܹ̈ܐ : ܘܡܸܢܹܗ ܘܠܹܗ ܐܝܼܬܼܵܘܗܝ ܟܠ ܚܲܕܼ ܚܲܕܼ ܡܸܢܗܘܿܢ ܒܪܑܵܐ : ܐܸܫܬܲܕܲܪ ܗ̄ܘ̣ܵܐ . ܐܸܠܵܐ ܡܸܛܠ ܕܐܵܘܕܝܼ ܬܪܹܝܢ ܟܝܵܢܹ̈ܐ ܡܫܲܠܡܵܢܹ̈ܐ : ܘܚܲܕܼ ܦܲܪܨܘܿܦܵܐ ܕܲܬܼܪܹܝܢ . ܡܵܢ̇ܘܿܢ ܕܐܵܠܵܨܐܝܼܬܼ ܡܸܬܢܼܐܲܡܪܝܼܢ ܬܪܹܝܢ ܒܢ̈ܝܼܢ : ܒܗܵܝ̇ ܕܲܒܼܪܵܐ ܡܸܫܬܲܡܲܗ ܒܟܼܠ ܚܲܕܼ ܚܲܕܼ ܡ̣ܢ ܟܝܵܢܹ̈ܐ ܚܲܕܼ ܒܪܵܐ . ܟܲܕܼ ܕܹܝܢ ܐܸܬܼ݂ܵܐ ܗ̄ܘ̣ܵܐ ܐܵܦ ܐܘܼܤܹܒܼܝܼܣ ܕܐܵܠܹܟܼܤܲܢܕܪܝܼܵܐ : ܕܐܝܼܬܼܵܘܗܝ ܗ̄ܘ̣ܵܐ ܐܲܦܸܤܩܘܿܦܵܐ ܕܕܼܘܿܪܸܠܘܿܢ ܠܘܵܬܼ ܐܘܼܛܸܟܼܘܿܣ : ܗܵܘ̇ ܕܡ̣ܢ ܡܸܠܹ̈ܐ ܕܡܸܬܼܐܲܡܪ̈ܵܢ ܗ̣̄ܘܲܝ̈ ܠܘܼܩܒܲܠܝ ܐܲܝܟܼ ܡܵܘܕܝܵܢܵܐ ܚܫܝܼܒܼ ܗ̄ܘ̣ܵܐ : ܘܫܲܒܿܚܵܗ̇ ܠܦܵܪܹܗ̄ܝܼܵܐ ܕܲܗܘ̤ܵܬܼ ܠܹܗ ܠܘܼܩܒܲܝܠܝ ܒܗܵܢܹܝܢ ܕܠܘܼܩܒܲܠܝ ܐܸܤܬܿܥܲܕ : ܐܸܡ݂ܲܪ ܕܲܦܐܸܐ ܠܵܗ̇ ܠܦܵܪܹܗ̄ܤܝܼܵܐ ܕܝܼܠܵܟܼ : ܕܠܲܐܝܠܹܝܢ ܕܡܸܬܼܥܲܫܢܝܼܢ ܒܪܘܼܫܥܵܐ ܕܢܸܤܛܘܿܪܝܼܣ ܬܸܥܩܘܿܪ . ܐܵܦ ܡܸܛܠ ܗܵܕܹܐ ܗ̄ܘ̣ ܫܲܕܼܪܵܟܼ ܐܲܠܵܗܵܐ : ܠܵܘ ܐܲܝܟܼ ܡ̇ܢ ܕܡܸܕܸܡ ܤܢܝܼܩ ܐܲܢ̄ܬܿ : ܟܠ ܡܸܕܸܡ ܓܹܝܪ ܡܩܲܕܲܡ ܘܲܡܥܲܬܲܕܼ ܡ̣ܢ ܡܲܒܟܵܐ . ܐܸܠܵܐ ܐܲܝܟܼ ܡ̇ܢ pb. 463 ܕܬܸܬܼܒܲܤܲܡ ܒܲܫܚܵܩܵܟܼ : ܐܸܢܗ̤ܘ ܕܐܵܦ ܗܵܕܹܐ ܒܐܝܼܕܼܵܟܼ ܬܸܘܗܸܐ . ܗܵܟܲܢܵܐ ܕܹܝܢ ܐܸܢܗ̤ܘ ܕܬܸܬܼܩܲܪܲܒܼ ܠܡܲܠܟܵܐ : ܟܲܕܼ ܡܸܬܼܥܲܕܲܠ ܐܲܢ̄ܬܿ ܒܐܲܝܠܹܝܢ ܕܲܤܢܝܼܩܝܼܢ ܠܲܡܩܲܒܵܠܘܼ ܬܪܹܝܢ : ܐܵܘ ܟܹܝܬܼ ܐܵܡܲ݁ܪ ܐܲܢ̄ܬܿ ܕܠܵܐ ܢܸܗܘ̈ܝܵܢ ܒܲܛܝܼ̈ܠܵܬܼܵܐ : ܗܵܠܹܝܢ ܕܲܒܼܤܘܼܢܗܵܕܘܿܣ ܗ̤ܘܲܝ̈ ܒܝܵܘ̈ܡܵܬܼܵܟܼ . . . ܗܵܢܵܐ ܕܹܝܢ ܟܲܕܼ ܤܵܒܲܪ̇ ܗ̄ܘ̣ܵܐ ܕܠܵܐ ܡܸܫܬܿܓܸܫ : ܐܵܦ ܠܵܐ ܬܘܼܒܼ ܒܗܵܠܹܝܢ ܡܸܬܼܚܡܸܡ ܗ̄ܘ̣ܵܐ : ܐܸܠܵܐ ܕܛܵܒܼ ܬܲܩܝܵܐ ܐܝܼܬܼܵܘܗܝ ܗ̄ܘ̣ܵܐ : ܐܵܡܲ݁ܪ ܠܹܗ : ܫܬܼܘܿܩ ܠܲܟܼ . ܘܠܵܐ ܤܪܝܼܩܵܐܝܼܬܼ ܬܸܥܡܠܘܼܢ : ܕܒܼܵܥܹ̇ܝܼܢ ܐܢ̄ܬܿܘܿܢ ܕܢܸܗܘ̈ܝܵܢ ܐܲܝܠܹܝܢ ܕܠܵܐ ܡܸܫܟܿܚܵܐ : ܘܐܵܦ ܠܵܐ ܟ̱ܠܵܗ̇ ܤܘܼܢܗܵܕܘܿܣ ܕܲܗܘ̤ܵܬܼ ܒܐܲܦܸܤܘܿܣ ܒܲܛܠܲܬ̤ ܐܸܵܢܹܝܢ : ܘܐܵܦ ܠܵܐ ܗ̤ܘ ܩܘܼܪܸܠܘܿܣ : ܐܸܠܵܐ ܫܠܸܡ̣ ܗ̄ܘ̣ܵܐ ܥܲܡܗܘܿܢ ܕܡܲܕܹܢܚܵܝܹ̈ܐ . ܘܒܼܵܬܲܪܟܸܢ ܬܘܼܒܼ ܒܗܹܝܢ ܒܗܵܠܹܝܢ ܗܘ̤ܵܐ ܗ̄ܘ̣ܵܐ ܫܠܵܡܵܐ : ܘܐܲܪܦܝܼ ܠܐܲܝܠܹܝܢ ܕܛܵܒܼܵܐܝܼܬܼ ܗ̤ܘܲܝ̈ ܕܢܸܬܼܠܲܒܼ̈ܟܢ . ܠܵܐ ܓܹܝܪ ܡܸܫܟܿܚܵܐ ܕܬܸܬܼܪܝܼܡ ܡ̣ܢ ܥܹܕܬܵܐ : ܕܠܵܐ ܢܸܬܼܐܲܡܪܘܼܢ ܬܪܹܝܢ ܟܝܵܢ̈ܝܼܢ ܒܲܡܫܝܼܚܵܐ ܕܠܵܐ ܒܘܼܠܒܵܠܵܐ : ܕܐܲܒܵܗܘܼܬܼܵܐ ܘܲܕܐ̄ܢܵܫܘܼܬܼܵܐ . ܒܲܪ ܟܝܵܢܵܐ ܕܐܲܒܼܘܼܗܝ ܒܐܲܠܵܗܘܼܬܼܵܐ : ܘܒܲܪ ܟܝܵܢܵܐ ܕܝܼܠܲܢ ܒܐ̄ܢܵܫܘܼܬܼܵܐ . . . ܘܐܸܬܿܕܲܠܲܚ ܗ̄ܘ̣ܵܐ ܠܩܘܼܒܼܠܹܗ ܐܘܼܛܟܼܘܿܣ ܘܐܸܡ݂ܲܪ : ܕܢܲܟܿܤܵܟܼ ܐܲܠܵܗܵܐ . ܕܐܵܦܠܵܐ ܩܲܕܼܡܵܝܑܬܼ ܐܸܡ݂ܲܪ ܗ̄ܘ̣ܵܐ ܡܸܕܸܡ ܥܲܠ ܐܲܠܵܗܵܐ ܢܸܤܛܘܿܪܝܼܣ . ܐܸܠܵܐ ܐܸܢ ܕܕܼܵܠܘܿܚܵܐ ܘܪܵܚܹܡ ܫܘܼܒܼܚܵܐ . ܐܲܝܟܲܢܵܐ ܓܹܝܪ ܕܗܵܘ̇ ܕܗܵܠܹܝܢ ܕܢܸܤܛܘܿܪܝܼܣ ܐܸܡܲ݁ܪ : ܡܸܫܟܲܚ ܠܲܡܩܵܡ ܠܘܼܩܒܲܠ ܢܸܤܛܘܿܪܝܼܣ ؟ ܕܗܵܘ̇ ܓܹܝܪ ܐܝܼܬܲܝܗܘܿܢ ܦܸܬܼܓܼܵܡܹ̈ܐ ܗܵܠܹܝܢ : ܗܵܘ̇ ܕܲܒܼܥܲܡܠܵܐ ܤܲܓܿܝܼܐܵܐ ܐܲܫܠܸܡܬܿܘܿܢ ܠܹܗ . ܐܘܼܤܹܒܝܼܣ ܕܹܝܢ ܐܸܡ݂ܲܪ pb. 464 ܠܹܗ : ܠܵܐ ܝܵܕܲܥ̇ ܐ̄ܢܵܐ ܡ̇ܢ ܕܐܸܡܲ݁ܪ ܐܲܢ̄ܬܿ . ܠܵܐ ܗ̄ܘ̣ܵܐ ܓܹܝܪ ܡܸܛܠ ܕܐܸܡ݂ܲܪ ܬܪܹܝܢ ܟܝܵܢ̈ܝܼܢ ܡܸܬܼܚܪܸܐ ܐ̄ܢܵܐ ܠܩܘܼܒܼܠܹܗ : ܐܵܘ ܤܘܼܢܗܵܕܘܿܣ ܒܗܵܕܹܐ ܥܲܕܼܠܬܹܗ . ܐܸܠܵܐ ܡܸܛܠ ܕܒܲܡ̈ܢܵܘܵܢ ܡ̈ܢܵܘܵܢ ܡܦܲܪܸܫ ܘܤܵܐܹ̇ܡ : ܠܐܲܠܵܗܵܐ ܡܸܢܹܗ ܘܠܹܗ : ܘܲܠܒܲܪܢܵܫܵܐ ܗܵܟܼܘܵܬܼ ܡܸܢܹܗ ܘܠܹܗ : ܕܒܼܐܝܼܩܵܪܵܐ ܒܲܠܚܘܿܕܼ ܘܲܒܼܫܲܘܝܘܼܬܼܵܐ ܒܵܗ̇ ܟܲܕܼ ܒܵܗ̇ ܡܸܬܼܚܲܫܚܝܼܢ ܘܡܼܬܼܐܲܡܪܝܼܢ . ܘܲܒܼܗܵܢܵܐ ܙܢܵܐ ܬܪܹܝܢ ܒܢܲܝ̈ܐ ܐܸܡܲ݁ܪ : ܘܲܕܼܠܵܐ ܐܝܼܬܹܝܗ̇ ܝܵܠܕܲܬܼ ܐܲܠܵܗܵܐ ܒܬܼܘܼܠܬܼܵܐ ܩܲܕܝܼܫܬܼܵܐ : ܡܸܛܠ ܕܐܲܠܵܗܵܐ ܥܲܒܼܕܹܗ ܕܝܼܠܹܗ ܠܗܵܘ̇ ܝܲܠܕܵܐ ܕܒܸܤܪܹܗ . ܘܐܘܼܛܸܟܼܘܿܣ ܐܵܡܲ݁ܪ : ܡܕܲܛܸܠ ܐܲܢ̄ܬܿ ܥܠܵܘܗܝ . ܡܸܛܠ ܕܕܼܝܼܠܹܗ ܡܸܬܼܪܲܥܹܝܢ ܐܢ̄ܬܿܘܿܢ : ܕܠܵܐ ܬܸܤܬܲܒܼܪܘܼܢ ܕܕܼܝܼܠܹܗ ܠܒܼܝܼܟܼܝܼܢ ܐ̄ܢܵܘܿܢ . ܗ̤ܘ ܓܹܝܪ ܪܵܒܿܘܿ ܙܲܒܢ̈ܝܼܢ ܩܵܥܹ̇ܐ ܗ̄ܘ̣ܵܐ : ܕܠܵܐ ܐܸܡܲ݁ܪ ܐ̄ܢܵܐ ܬܪܹܝܢ ܒܢ̈ܝܼܢ : ܚܲܕܼ ܐܸܡܲ݁ܪ ܐ̄ܢܵܐ . ܬܪܹܝܢ ܠܲܟܼܝܵܢܹ̈ܐ ܐܸܡܲ݁ܪ ܐ̄ܢܵܐ : ܘܠܵܘ ܬܪܹܝܢ ܒܢ̈ܝܼܢ . ܒܪܹܗ ܓܹܝܪ ܕܐܲܠܵܗܵܐ ܥܦܝܼܦܵܐ ܗ̄ܘ̣ ܒܲܟܼܝܵܢܹ̈ܐ . ܡܸܛܠ ܗܵܢܵܐ ܠܵܐ ܝܸܠܕܲܬ̤ ܠܲܒܼܪܵܐ ܕܐܲܠܵܗܵܐ : ܝܸܠܕܲܬ̤ ܕܹܝܢ ܠܐ̄ܢܵܫܘܼܬܼܵܐ : ܗܵܝ̇ ܕܐܝܼܬܹܝܗ̇ ܒܪܵܐ ܡܸܛܠ ܒܪܵܐ ܕܲܡܚܲܝܲܕܼ ܠܵܗ̇ . ܘܬܼܘܼܒܼ : ܕܠܵܐ ܡܸܬܼܦܪܸܫ ܐܲܠܵܗܵܐ ܡ̣ܢ ܗܵܘ̇ ܕܡܸܬܼܚܙܸܐ . ܐܲܝܟܲܢܵܐ ܡܵܕܹܝܢ ܦܵܪܹܫ ܐ̄ܢܵܐ ܠܐܝܼܩܵܪܵܐ ܕܗܵܘ̇ ܕܠܵܐ ܡܸܬܼܦܪܸܫ ؟ ܠܵܐ ܗ̄ܘ̣ܵܐ ܓܹܝܪ ܡܸܛܠ ܕܐܸܡ݂ܲܪ ܗ̄ܘ̣ܵܐ ܫܚܝܼܡܵܐܝܼܬ ܬܪܹܝܢ ܒܢ̈ܝܼܢ : ܘܠܵܐ ܗ̄ܘ̣ܵܐ ܡܸܛܠ ܕܐܸܡ݂ܲܪ ܕܠܵܐ ܡܚܲܝܕܼܝܼܢ ܟܝܵܢܹ̈ܐ . ܡܵܘܕܸܐ ܐ̄ܢܵܐ ܠܲܡ ܓܹܝܪ ܒܲܥܦܝܼܦܵܐ : ܤܵܓܹ̇ܕܼ ܐ̄ܢܵܐ ܕܹܝܢ ܒܚܲܕܼ ܠܲܬܼܪܹܝܢ ܡܸܛܠ ܚܕܼܵܝܘܼܬܼܵܐ . ܐܸܠܵܐ ܕܐܵܽܦ ܡ̣ܢ ܒܵܬܲܪ ܚܕܼܵܝܘܼܬܼܵܐ : pb. 465 ܬܪܹܝܢ ܟܝܵܢܹ̈ܐ ܐܵܡܲ݁ܪ . ܘܕܲܥܦܝܼܦܵܐ ܐܝܼܬܼܵܘܗܝ ܒܪܵܐ ܒܲܟܼܝܵܢܹ̈ܐ : ܘܲܚܕܼܵܝܘܼܬܼܵܐ ܠܚܲܕܼ ܦܲܪܨܘܿܦܵܐ ܐܸܡܲ݁ܪ ܕܲܗܘ̤ܵܬܼ : ܘܠܵܘ ܠܚܲܕܼ ܟܝܵܢܵܐ . ܠܗܵܕܹܐ ܕܹܝܢ ܐܵܦ ܐܲܢ̄ܬܿܘܿܢ ܟܲܕܼ ܡܲܪܫܥܝܼܢ ܐܢ̄ܬܿܘܿܢ ܐܵܡ̇ܪܝܼܢ ܐܢ̄ܬܿܘܿܢ : ܘܡܸܕܸܡ ܝܲܬܿܝܼܪ ܠܵܐ . ܘܙܵܕܹܩ ܗ̄ܘ̣ܵܐ ܕܢܸܬܼܵܥܲܦܪܘܼܢ ܟܠܗܘܿܢ ܢܵܤܒܲܝ̈ ܒܐܲܦܹ̈ܐ . ܐܸܢܵܐ ܓܹܝܪ ܡ̣ܢ ܒܵܬܲܪ ܚܕܼܵܝܘܼܬܼܵܐ : ܐܘܼܤܝܼܵܐ ܐ̄ܚܪܹܬܼܵܐ ܠܵܐ ܝܵܕܲܥ̇ ܐ̄ܢܵܐ ܒܡܵܪܲܢ . ܘܐܵܦ ܠܵܐ ܡܸܪܢܵܐ ܪ̈ܵܢܹܐ ܐ̄ܢܵܐ ܥܲܠ ܡܵܪܲܢ : ܕܒܲܪ ܟܝܵܢܵܐ ܗ̄ܘ̣ ܕܼܠܲܢ : ܗܵܘ̇ ܕܐܝܼܬܼܵܘܗܝ ܡܵܪܲܢ ܘܐܲܠܵܗܲܢ : ܒܲܪ ܟܝܵܢܵܐ ܕܹܝܢ ܕܐܲܒܼܵܐ ܒܐܲܠܵܗܘܼܬܼܵܐ . ܘܐܘܼܤܹܒܝܼܣ ܐܵܡܲ݁ܪ ܠܹܗ : ܐܸܢ ܗܵܟܲܢܵܐ ܐܸܡܲ݁ܪ ܢܸܤܛܘܿܪܝܼܣ : ܐܲܝܟܼ ܕܐܲܢ̄ܬܿ ܐܸܡܲ݁ܪ ܐܲܢ̄ܬܿ : ܘܐܸܢ ܠܵܐ : ܐܸܢܵܐ ܗܵܫܵܐ ܠܵܐ ܪܡܸܐ ܠܝܼ ܠܲܡܥܲܩܼܵܘܼ . ܒܪܲܡ ܗܵܕܹܐ ܐܵܡܲ݁ܪ ܐ̄ܢܵܐ : ܕܗܵܘ̇ ܕܗܵܠܹܝܢ ܐܸܡܲ݁ܪ : ܬܪܝܼܨܵܐܝܼܬܼ ܐܸܡܲ݁ܪ . ܘܐܲܢ̄ܬܿ ܕܠܵܐ ܡܵܘܕܸܐ ܐܲܢ̄ܬܿ ܥܲܡ ܐܵܪ̈ܬܵܕܘܿܟܿܤܹܐ : ܘܐܵܡܲ݁ܪ ܐܲܢ̄ܬܿ ܠܒܸܤܪܵܐ ܕܒܲܪ ܟܝܵܢܵܐ ܗ̄ܘ̣ ܕܝܼܠܲܢ . ܐܵܘ ܡܒܲܛܸܠ ܐܲܢ̄ܬܿ ܠܹܗ : ܐܵܘ ܡܫܲܚܠܸܦ ܐܲܢ̄ܬܿ ܠܹܗ ܠܲܟܼܝܵܢܵܐ ܕܐܲܠܵܗܘܼܬܼܵܐ . ܡܸܛܠ ܗܵܢܵܐ ܙܵܕܹܩ ܕܢܹܐܬܼ̈ܝܵܢ ܗܵܠܹܝܢ ܠܲܒܼܥܵܬܼܵܐ : ܕܗܵܠܹܝܢ ܐܵܡܲ݁ܪ ܐܲܢ̄ܬܿ ܕܢܸܤܛܘܿܪܝܼܣ : ܕܲܡܩܲܛܪܸܓܼ ܒܗܹܝܢ ܠܤܘܼܢܗܵܕܘܿܣ ܘܲܠܩܘܼܪܸܠܘܿܣ ܕܲܡܕܲܓܵܠܘܼ ܡܕܲܓܸܠ ܥܠܵܘܗܝ : ܟܲܕܼ ܗܵܟܲܢܵܐ ܡܸܬܼܪܲܥܹܝܢ ܗܵܢ̇ܘܿܢ . ܘܲܡܫܲܪܲܪ ܐܲܢ̄ܬܿ ܠܲܩܛܹܐ ܓܼܪܵܢܘܼܬܼܵܐ ܕܗܵܘ̇ : ܕܫܲܪܝܼܪܬܵܐ ܐܝܼܬܹܝܗ̇ ܕܗܵܟܲܢܵܐ ܡܸܬܼܪܲܥܸܐ . ܠܗܵܢܵܐ ܪܸܥܝܵܢܵܐ : ܟܠ ܐ̄̈ܢܵܫ ܡܲܚܪܸܡ ܐܲܝܟܼ ܕܲܠܪܲܫܝܼܥܵܐ . ܘܲܡܚܵܘܸܐ ܐ̄ܢܵܐ ܒܙܲܒܼܢܵܐ ܕܚܵܫܲܚ : ܐܸܢ ܓܹܝܪ ܠܵܐ ܐܝܼܬܼ ܟܝܵܢܵܐ ܒܡܵܪܲܢ : pb. 466 ܘܐܵܦ ܠܵܐ ܗ̤ܘ ܒܲܪ ܟܝܵܢܵܐ ܗ̄ܘ̣ ܕܝܼܠܲܢ : ܐܸܬܼܒܲܛܠܲܬ̤ ܠܵܗ̇ ܐܘܼܤܝܼܵܐ ܕܒܸܤܪܵܐ . ܘܥܲܠ ܗܵܠܹܝܢ ܩܲܛܪܓܹܗ ܗ̄ܘ̣ܵܐ ܩܕܼܵܡ ܦܵܠܵܘܝܵܢܘܿܣ : ܘܲܩܕܼܵܡ ܤܘܼܢܗܵܕܘܿܣ ܕܥܲܡܹܗ ܟܢܝܼܫܵܐ ܗ̄ܘ̣ܵܬܼ ܒܩܘܼܤܢܛܝܼܢܵܦܘܿܠܝܼܣ . ܘܐܵܘܕܝܼ ܗ̄ܘ̣ܵܐ ܒܗܹܝܢ : ܘܩܵܘܝܼ ܟܲܕܼ ܚܵܘܝܹܗ ܠܪܘܼܫܥܹܗ : ܕܠܵܐ ܗ̄ܘ̣ܵܐ ܒܲܪ ܟܝܵܢܵܐ ܕܝܼܠܲܢ ܡܵܘܕܸܐ ܠܦܲܓܼܪܹܗ ܕܲܡܫܝܼܚܵܐ : ܐܲܝܟܼ ܕܥܲܠ ܬܪܹܝܢ ܟܝܵܢ̈ܝܼܢ : ܐܸܠܵܐ ܐܲܝܟܼ ܕܥܲܠ ܚܲܕܼ ܟܝܵܢܵܐ . ܗܵܕܹܐ ܐܲܙܝܼܥܬܹܗ ܗ̄ܘ̣ܵܬܼ ܠܡܲܠܟܵܐ : ܘܒܼܵܥܹ̇ܐ ܗ̄ܘ̣ܵܐ ܕܠܵܐ ܢܬܼܪܡܸܐ ܒܩܵܬܼܵܪܵܤܝܼܣ . ܟܲܕܼ ܠܵܐ ܕܹܝܢ ܐܸܫܬܿܡܲܥ ܗ̄ܘ̣ܵܐ : ܡܸܟܹܝܠ ܟܠܗܹܝܢ ܡܥܲܬܸܕܼ ܗ̄ܘ̣ܵܐ ܥܲܠ ܩܵܬܼܵܪܵܤܝܼܣ ܕܲܦܠܵܘܝܵܢܘܿܣ : ܘܥܲܠ ܩܘܼܝܵܡܵܐ ܕܐܘܼܛܸܟܼܘܿܣ . ܟܲܕܼ ܩܲܕܸܡ̣ ܗ̄ܘ̣ܵܐ ܠܒܲܟܼ ܥܲܡܹܗ ܠܐܲܦܸܤܩܘܿܦܵܐ ܕܐܵܒܠܹܟܼܤܲܢܕܪܝܼܵܐ ܘܠܲܐܦܸܤܘܿܦܵܐ ܕܪܗܘܿܡܹܗ : ܒܲܟܼܬܼܝܼ̈̄ܒܼܵܬܼܵܐ ܕܥܲܠ ܐܲܠܝܹܝܢ ܕܐܸܤܬܿܥܲܪ ܠܘܼܩܒܲܠ ܐܘܼܛܸܟܼܘܿܣ : ܘܚܲܕܼ ܫܠܸܡ̣ ܘܚܲܕܼ ܠܵܐ ܫܠܸܡ̣ . ܩ̣ܪܵܐ ܗ̄ܘ̣ܵܐ ܓܹܝܪ ܐܲܦܸܤܩܘܼܦܵܐ ܕܪܗܘܿܡܹܐ ܠܗܵܠܹܝܢ ܕܐܸܤܬܿܥܲܪ ܠܘܼܩܒܲܠ ܐܘܼܛܸܟܼܘܿܣ : ܘܚܲܝܒܹܗ ܗ̄ܘ̣ܵܐ ܒܪܘܼܫܥܵܐ ܠܐܘܼܛܸܟܼܘܿܣ . ܐܸܢܵܐ ܕܹܝܢ : ܠܲܤܝܵܡܵܐ ܗܵܘ̇ ܟܲܕܼ ܐܸܫܟܼܚ̇ܬܹܗ ܘܲܩ̇ܪܹܝܬܹܗ : ܐܵܘ̇ܕܝܼܬܼ ܠܐܲܠܵܗܵܐ ܕܲܬܼܪܝܼܨܵܐܝܼܬܼ ܡܵܘܕܝܵܐ ܥܹܕܬܵܐ ܕܪܗܘܿܡܹܐ ܘܲܕܼܠܵܐ ܡܘܼܡܵܐ : ܐܵܦܸܢ ܥܠܲܝ ܕܝܼܠܝ ܐ̄ܚܪܵܢܝܵܐܝܼܬܼ ܐܝܼܬܲܝܗܘܿܢ . ܐܲܦܪܸܩ ܕܹܝܢ ܡܸܢܹܗ ܐܵܦ ܠܲܪܟܵܐ ܕܐܲܦܸܤܩ̈ܘܿܦܹܐ : ܘܲܥܒܲܕܼ ܐܸܢܘܿܢ ܕܢܸܪܗܛܘܼܢ ܠܘܵܬܼ ܐܘܼܛܸܟܼܘܿܣ : ܟܲܕܼ ܡܨܲܥܲܪ ܗ̄ܘ̣ܵܐ ܐܗܵܢܘܿܢ ܕܥܲܡ ܦܠܵܘܝܵܢܘܿܣ : ܘܲܕܼܠܵܐ ܦܵܪܹܗ̄ܤܝܼܵܐ ܥ̣ܒܲܕܼ ܗ̄ܘ̣ܵܐ ܩܕܼܵܡܵܘܗܝ ܘܲܩܕܼܵܡ ܪܹ̈ܫܵܢܹܐ . ܘܡܸܬܼܪܫܵܝܘܼܸ ܡܸܬܼܪܫܹܝܢ ܗ̄ܘ̣ܵܘ : ܡܸܫܬܿܡܵܥܘܼ ܕܹܝܢ ܠܵܐ ܡܸܫܬܲܡܥܝܼܢ pb. 467 ܗ̄ܘ̣ܵܘ ܥܲܠ ܡܵܐ ܕܡܸܬܼܪܫܹܝܢ ܗ̄ܘ̣ܵܘ . ܐܸܠܵܐ ܒܨܲܥܪܵܐ ܩܵܝ̇ܡܝܼܢ ܗ̄ܘ̣ܵܘ ܥܠܲܝܗܘܢ : ܘܠܵܒܼ̇ܟܿܝܼܢ ܗ̄ܘ̣ܵܘ ܠܗܘܿܢ : ܘܐܵܠܨ̇ܝܼܢ ܗ̄ܘ̣ܵܘ ܠܗܘܿܢ . ܐܲܦܪܸܩ̣ ܕܹܝܢ ܡܸܢܹܗ ܐܵܦ ܠܲܩܠܹܝܪܘܿܣ : ܟܲܕܼ ܐܵܠܹ̇ܨ ܗ̄ܘ̣ܵܐ ܘܪܵܕܹܦ ܗ̄ܘ̣ܵܐ ܠܗܘܿܢ : ܒܐܲܝܠܹܝܢ ܕܠܵܐ ܡܸܬܼܚܲܗ̈ܒܵܢ ܗ̣̄ܘܲܝ̈ ܠܬܲܪܤܝܼܬܼܗܘܿܢ . ܘܐܲܝܠܹܝܢ ܕܲܦܩܲܕܼ ܗ̄ܘ̣ܵܐ ܕܠܵܐ ܢܸܬܿܬܼܿܒܼ̈ܥܵܢ ܡ̣ܢ ܥܹ̈ܕܵܬܼܵܐ . ܒܲܪ ܡܸܬܼܟܲܚܕܼܵܐ ܡ̣ܢ ܥܹܕܬܵܐ ܘܡ̣ܢ ܐܲܠܵܗܵܐ : ܠܗܵܠܹܝܢ ܒܚܸܡܬܼܵܐ ܒܲܥܝܼܪܵܝܬܼܵܐ ܦܩܲܕܼ ܗ̄ܘ̣ܵܐ ܕܢܸܬܼܒܿܥܘܼܢ ܡܸܢܗܘܿܢ ܥܲܡ ܨܘܿܚ̈ܝܵܬܼܵܐ ܕܠܵܐ ܡܸܫܬܲܐܠܵܢܘܼܬܼܵܐ . ܘܪ̈ܲܒܲܝ ܒܵܬܹ̈ܐ ܓܲܠܝܵܐܝܼܬܼ ܡܸܢܼܠܲܒܼܟܿܝܼܢ ܗ̄ܘ̣ܵܘ : ܘܲܒܼܟܸܢܫܹ̈ܐ ܡܸܬܼܪܫܹܝܢ ܗ̄ܘ̣ܵܘ . ܘܟܼܠ ܐܲܦܸܤܩܘܿܦܵܐ ܕܠܵܐ ܗ̄ܘ̣ܵܐ ܒܲܪ ܓܲܒܵܐ ܕܐܘܼܛܸܟܼܘܿܣ ܡܸܬܼܠܒܸܟܼ ܗ̄ܘ̣ܵܘ . ܘܟܼܠܵܗ̇ ܡܲܕܲܐܬܼܵܐ : ܕܡܸܢܹܗ ܘܡ̣ܢ ܡܲܠܟܹ̈ܐ ܕܲܩܕܼܵܡܵܘܗܝ ܐܸܫܬܲܒܼܩܲܬ̤ ܠܗܘܿܢ : ܡܸܛܠ ܩܸܢܝܵܢܹ̈ܐ ܕܥܹ̈ܕܵܬܼܗܘܿܢ : ܦܩܲܕܼ ܗ̄ܘ̣ܵܐ ܕܡ̣ܢ ܚܕܼܵܐ ܙܒܲܢ ܬܸܬܼܒܲܥ ܡܸܢܗܘܿܢ ܡܲܕܲܐܬܼܵܐ ܕܟܼܠܗܹܝܢ ܗܵܠܹܝܢ ܫܢܲܝ̈ܵܐ . ܘܠܲܐܝܠܹܝܢ ܕܐܝܼܬܲܝܗܘܿܢ ܗ̄ܘ̣ܵܘ ܪܵܘܪ̈ܒܹܐ ܐܵܘ ܡ̣ܢ ܛܘܼܗܡܵܐ ܕܐ̄ܢܵܫܵܐ ܪܵܘܪ̈ܒܹܐ : ܚܠܵ ܐܝܼܩܵܪܵܐ ܕܐܝܼܬܼ ܗ̄ܘ̣ܵܐ ܠܗܘܿܢ : ܬܵܒܲܥ̇ ܗ̄ܘ̣ܵܐ ܡܸܢܗܘܿܢ ܓܲܠܝܵܐܝܼܬܼ ܟܡܵܝܘܼܬܼܵܐ ܕܕܲܗܒܼܵܐ . ܕܲܒܼܗܹܝܢ ܒܗܵܠܹܝܢ ܐܵܦ ܠܐܘܼܤܹܒܝܼܣ ܩܛܹܐܓܼܪܵܢܵܐ ܕܐܘܼܛܸܟܼܘܿܣ : ܦܩܲܕܼ ܗ̄ܘ̣ܵܐ ܕܢܸܬܿܬܿܒܲܥ ܡܸܢܹܗ ܕܠܵܐ ܪ̈ܲܚܡܝܼܢ . ܗܵܠܹܝܢ ܓܹܝܪ ܬܲܪ̈ܬܲܝܗܹܝܢ ܐܸܬܿܬܿܤܝܼܡ ܗ̱̄ܘܲܝ̈ : ܥܲܡ ܟܠܗܹܝܢ ܡܲܚ̈ܘܵܬܼܵܐ ܕܟܲܦܢܵܐ ܘܲܕܼܚܘܼܒܵܠܵܐ ܘܕܲܫܒܼܝܼܬܼܵܐ : ܗܵܠܹܝܢ ܕܠܵܐ ܡܸܬܼܡܲܢ̈ܝܵܢ : ܘܲܥܝܒܲܕܼ ܗ̄ܘ̣ܵܐ ܠܪܹܫܵܢܘܼܬܼܵܐ ܕܪ̈ܗܘܿܡܵܝܹܐ : ܠܡܸܦܲܠ ܥܲܠ ܒܘܼܪ̈ܟܹܝܗ̇ ܘܲܠܡܸܬܿܬܲܢܵܚܘܼ . pb. 468 ܘܟܲܕܼܿ ܒܗܵܠܹܝܢ ܟܠܗܹܝܢ ܐܸܬܿܬܿܚܸܕܼ ܦܠܵܘܝܵܢܘܿܣ : ܢܵܛܲܪ ܗ̄ܘ̣ܵܐ ܠܥܹܐܕܼܵܬ ܕܦܸܨܚܸܵܐ : ܕܒܹܗ ܥܵܐܹ̇ܠ ܗ̄ܘ̣ܵܐ ܡܲܠܟܵܐ ܠܥܹܕܬܵܐ . ܠܵܐ ܕܹܝܢ ܚܵܐܲܪ ܗ̄ܘ̣ܵܐ ܒܹܗ ܐܲܝܟܼ ܒܥܸܠܕܒܼܵܒܼܵܐ : ܘܲܢܤܲܒܼ ܗ̄ܘ̣ܵܐ ܠܐܹܘܲܢܓܲܠܝܼܘܿܢ ܩܲܕܝܼܫܵܐ ܕܢܸܬܼܪܲܚܲܡ ܥܠܲܝܗܘܿܢ : ܟܲܕܼ ܟܢܝܼܫܝܼܢ ܥܲܡܹܗ ܟܠܗܘܿܢ ܐܲܦܸܩ̈ܘܿܦܹܐ ܘܲܩܠܹܝܪܘܿܣ : ܘܲܥܡ̈ܝܼܕܹܐ ܒܹܗ ܒܐܸܤܟܹܡܵܐ ܕܝܼܠܗܘܿܢ : ܟܲܕܼ ܩܵܥܹ̇ܝܢ ܥܲܡܹܗ ܥܲܡܵܐ . ܘܲܢܦܲܠ̣ ܥܲܠ ܐܲܦܵܘ̈ܗܝ ܘܲܫܕܼܵܐ ܢܲܦܫܹܗ ܒܥܹܕܬܵܐ : ܟܲܕܼ ܡܸܢܼܟܲܫܲܦ ܕܲܢܩܲܒܿܠܝܼܘܗܝ ܕܢܸܦܘܿܩ ܠܹܗ ܪܘܼܚܵܐ : ܒܲܕܼ ܤܒܲܪ ܕܡܸܬܼܟܲܚܲܕܼ ܡ̣ܢ ܐܹܘܲܢܓܲܠܝܼܘܿܢ . ܗ̤ܘ ܕܹܝܢ ܒܨܲܥܪܵܐ ܫܲܡܪܹܗ ܗ̄ܘ̣ܵܐ : ܟܲܕܼ ܡܸܢܬܼܠܲܚܲܡ ܠܹܗ ܐܲܝܟܼ ܡ̇ܢ ܕܨܲܥܲܪ ܗ̄ܘ̣ܵܐ ܕܲܥܒܲܕܼ ܠܹܗ : ܟܲܕܼ ܡܸܬܼܟܲܫܦܝܼܢ ܥܲܡܹܗ ܐܲܦܸܤܩ̈ܘܿܦܹܐ ܘܲܩܠܹܝܪܘܿܣ : ܘܲܥܡܝܼܸ̈ܕܹܐ ܟܲܕܼ ܫܕܹܝܢ ܗ̄ܘ̣ܵܘ ܥܲܠ ܐܲܪܥܵܐ : ܥܲܡ ܒܢܵܬܼ̈ ܩܵܠܹ̈ܐ ܕܥܲܡܵܐ : ܘܐܲܝܟܼ ܕܠܲܡܨܲܥܪ̈ܵܢܹܐ ܪܵܕܼܦ̇ܝܼܢ ܗ̄ܘ̣ܵܐ ܠܗܘܿܢ . ܘܲܦܤܲܩ̣ ܗ̄ܘ̣ܵܐ ܢܲܦܫܹܗ ܡ̣ܢ ܗܵܘ̇ ܙܲܒܼܢܵܐ : ܐܵܦ ܡ̣ܢ ܡܲܥܲܠܬܼܵܐ ܕܲܠܥܹܕܬܵܐ . ܘܲܦܩܲܕܼ ܗ̄ܘ̣ܵܐ ܕܥܲܡ ܨܲܥܪܵܐ ܢܼܬܿܬܿܒܲܥ ܗܵܘ̇ ܡܵܐ ܕܡܸܬܿܬܿܚܝܼܒܼ ܗ̄ܘ̣ܵܐ : ܘܠܵܐ ܬܸܼܝܼܗܸܒܼ ܠܹܗ ܡܲܓܼܪܲܬܼ ܪܘܼܚܵܐ . ܐܲܝܟܲܢܵܐ ܕܢܸܬܼܐܠܸܨ ܗ̄ܘ̣ܵܐ ܡܸܟܹܿܝܠ ܕܢܸܫܠܘܿܚ ܠܡܲܠܟܵܐ : ܕܠܲܝܬܿ ܠܹܗ ܩܸܢܝܵܢܹ̈ܐ ܡ̣ܢ ܕܝܼܠܹܗ : ܡܸܛܠ ܕܡܸܤܟܹܿܢܵܐ ܗ̄ܘ̣ . ܘܠܵܐ ܤܵܦ̇ܩܝܼܢ ܐܵܦ ܠܵܐ ܩܸܢܝܵܢܹ̈ܐ ܕܥܹܕܬܵܐ ܟܲܕܼ ܢܸܙܕܲܒܿܢܘܼܢ : ܠܲܟܼܡܵܝܘܼܬܼܵܐ ܕܕܲܗܒܼܸܵܐ ܕܡܸܬܿܬܿܒܲܥ ܗ̄ܘ̣ܵܐ ܡܸܢܹܗ . ܐܝܼܬܼ ܠܹܗ ܕܹܝܢ ܡܵܐܢܲܝ̈ ܩܘܼܕܼܫܵܐ ܕܥܹܕܬܵܐ : ܗܵܢ̇ܘܿܢ ܕܤܵܡ̣ܘ ܗ̄ܘ̣ܵܘ ܗ̤ܘ ܘܡܲܠܟܹ̈ܐ ܐܲܒܼܵܘ̈ܗܝ . ܘܐܵܠ̇ܨܵܐ ܠܝܼ ܕܐܸܤܘܿܟܼ ܐܸܢܘܿܢ : ܡܸܛܠ ܕܒܲܩܛܝܼܪܵܐ pb. 469 ܡܸܬܿܕܒܲܪ ܐ̄ܢܵܐ . ܘܗ̤ܘ ܕܹܝܢ ܐܸܡ݂ܲܪ : ܕܠܵܐ ܒܵܥܹ̇ܐ ܐ̄ܢܵܐ ܠܡܸܕܲܥ . ܐܸܢܵܐ ܕܹܝܢ ܕܲܗܒܼܵܐ ܒܵܥܹ̇ܐ ܐ̄ܢܵܐ : ܒܟܼܠ ܙܢܵܐ ܕܐܝܼܬܼ . ܘܡ̣ܢ ܗܵܕܹܐ ܐܲܚܸܬܼ ܗ̄ܘ̣ܵܐ ܠܡܵܐܢܹ̈ܐ ܕܥܹܕܬܵܐ : ܘܐܸܬܼܢܤܸܟܼܘ ܓܲܠܝܵܐܝܼܬܼ . ܐܲܝܟܼ ܕܢܸܗܘܸܐ ܒܸܟܼܝܵܐ ܘܲܩܥܵܬܼܵܬ : ܠܟܼܠ ܐܲܝܠܹܝܢ ܕܡܸܫܬܵܘܬܿܦܝܼܢ ܗ̄ܘ̣ܵܘ ܠܗܵܠܹܝܢ ܕܡܸܬܿܬܲܒܼܥܝܼܢ ܗ̄ܘ̣ܵܘ : ܐܲܝܟܼ ܐܲܝܠܹܝܢ ܕܡܸܬܼܪܡܹܝܢ ܒܲܪܕܼܘܼܦܝܵܐ . ܡ̣ܢ ܕܹܝܢ ܕܲܫܡܲܥ̣ ܗ̄ܘ̣ܵܐ ܡܲܠܟܵܐ ܗܵܠܹܝܢ ܕܲܗ̤ܘܲܝ̈ : ܝܲܬܿܝܼܪܵܐܝܼܬܼ ܐܸܬܼܚܲܡܲܬܼ ܘܩܲܫܝܵܐܝܼܬܼ ܘܒܲܥܪܝܼܪܵܐܝܼܬܼ : ܘܐܲܝܟܼ ܡ̇ܢ ܕܲܠܔܲܥܪܹܗ ܤ̣ܥܲܪ ܗܵܠܹܝܢ : ܘܲܦ̣ܩܲܕܼ ܗ̄ܘ̣ܵܐ ܕܬܸܬܼܟܲܢܲܫ ܤܘܼܢܗܵܕܘܿܣ ܬܹܒܹܠܵܝܬܼܵܐ ܠܩܘܼܒܼܐܠܹܗ : ܘܬܸܬܼܠܒܸܟܼ ܩܵܬܼܵܪܵܤܝܼܣ ܕܝܼܠܹܗ ܕܲܦܠܵܘܝܵܢܘܿܣ . ܡ̣ . ܕܹܝܢ ܕܡ̣ܢ ܟܠ ܓܲܒܼ̈ܝܼܢ ܐܸܬܼܐܠܸܨ ܗ̄ܘ̣ܵܐ ܦܠܵܘܝܵܢܘܿܣ : ܘܲܚ̣ܙܵܐ ܗ̄ܘ̣ܵܐ ܕܟܼܠ ܡܵܐ ܕܥܵܒܹ̇ܕܼ ܗ̄ܘ̣ܵܐ ܘܐܸܡܲ݁ܪ ܗ̄ܘ̣ܵܐ : ܠܥܸܕܼܠܵܝܵܐ ܕܝܼܠܹܗ ܘܲܠܪܸܫܝܵܢܹܗ ܥܵܒܹ̇ܕܼ ܗ̄ܘ̣ܵܐ ܠܹܗ : ܘܥܘܼܕܼܪܵܢܵܐ ܕܡ̣ܢ ܡܲܠܟܿܘܼܬܼܵܐ ܠܲܝܬܿ ܗ̄ܘ̣ܵܐ ܠܹܗ . ܡܸܛܠ ܓܹܝܪ ܕܐܲܝܟܼ ܕܐܵܡ̇ܪܝܼܢ ܕܒܲܓܼܒܼܝܼܬܼܵܐ ܘܒܲܚܦܝܼܛܘܼܬܼܵܠܐ ܕܚܵܬܹܗ ܗ̄ܘ̣ܵܐ : ܠܵܐ ܨܵܒܼ̇ܝܵܐ ܗ̄ܘ̣ܵܬܼ ܕܲܒܼܡܸܕܸܡ ܬܚܵܘܸܐ ܡܫܲܠܛܘܼܬܼܵܐ ܒܗܵܠܹܝܢ ܕܓܼܵܘܵܐ . ܕܲܒܼܡܲܤܒܪܵܢܘܼܬܼܵܗ̇ ܗܘ̤ܵܐ ܗ̄ܘ̣ܵܐ ܕܡܸܛܠܵܬܼܵܗ̇ ܡܸܬܼܒܿܐܸܫ ܗ̄ܘ̣ܵܐ ܠܹܗ : ܐܸܬܼܪܲܥܝܼ ܗ̄ܘ̣ܵܐ ܕܢܲܦܪܸܩ ܢܲܦܫܹܗ ܡ̣ܢ ܐܲܦܸܤܩܘܿܦܘܼܬܼܵܐ : ܘܢܹܐܙܲܠ ܠܕܲܝܪܹܗ ܘܬܲܡܵܢ ܢܕܲܝܼܪ . ܘܲܥ̣ܒܲܪ ܗ̄ܘ̣ܵܐ ܠܝܼܒܹܠܘܿܣ ܕܡܸܫܬܲܐܠܵܢܘܼܬܼܵܐ : ܘܝܲܗ̣̄ܒܼ ܗ̄ܘ̣ܵܐ . ܘܡ̣ܢ ܕܝܼܕܲܥ̣ ܗ̄ܘ̣ܵܐ ܡܲܠܟܵܐ ܕܗܵܕܹܐ ܥ̣ܒܲܕܼ ܗ̄ܘ̣ܵܐ : ܫܲܕܲܪ ܗ̄ܘ̣ܵܐ ܒܵܬܼܪܹܗ ܕܢܸܥܛܘܿܦ ܠܹܗ : ܐܲܝܟܼ ܡ̇ܢ ܕܐܵܦ ܗܵܕܹܐ ܠܡܹܐܟܲܠ ܩܲܪܨܵܐ ܕܝܼܠܹܗ ܥܲܒܼܕܵܗ̇ ܗ̄ܘ̣ܵܐ ܘܲܠܓܼܘܼܕܵܦܵܐ ܕܥܠܵܘܗܝ . ܘܕܸܐܢ ܠܵܐ ܢܸܗܦܘܿܟܼ ܠܥܹܕܼܬܹܗ : ܠܩܹܘܲܢܕܹܝܢܘܿܣ ܢܸܦܸܠ . ܠܵܐ ܗ̄ܘ̣ܵܐ pb. 470 ܠܲܡ ܓܹܝܪ ܐܲܝܟܼ ܕܲܠܒܼܝܼܫܵܬܵܟܼ ܦܸܩ̇ܕܹܬܼ ܕܬܸܗܘܸܐ ܤܘܼܢܗܵܕܘܿܣ : ܐܸܠܵܐ ܥܲܠ ܒܘܼܚܵܢܵܐ ܫܲܪܝܼܪܵܐ : ܘܡܲܡܠܸܐ ܒܠܸܒܵܐ ܕܲܫܪܵܪܵܐ ܕܐܲܝܠܹܝܢ ܕܡܸܬܼܒܲܥ̈ܝܵܢ . ܟܲܕܼ ܕܹܝܢ ܥܛܲܦ : ܒܲܪ ܫܵܥܬܹܗ ܥܲܬܸܕܼ ܗ̄ܘ̣ܵܐ ܩܟܹܐ ܓܼܪ̈ܵܢܹܐ ܟܲܕܼ ܐܵܡ̇ܪܝܼܢ : ܕܲܒܼܪܲܓܵܠܘܼܬܼܵܐ ܗܘ̤ܵܘ ܡܘܼܦܵܡ̈ܢܹܡܵܛܵܐ : ܗܵܠܹܝܢ ܕܲܗܘ̤ܵܘ ܒܐܲܦܸܤܘܿܣ ܠܘܼܩܒܲܠ ܐܘܼܛܸܟܿܘܿܣ . ܩܛܹܐܓܼܪ̈ܵܢܹܐ ܕܹܝܢ ܐܝܼܬܲܝܗܘܿܢ ܗ̄ܘ̣ܵܘ ܗܵܢ̇ܘܿܢ ܕܐܸܚܲܕܼܘ ܓܵܘܤܵܐ ܒܐܘܼܛܸܟܼܘܿܣ . ܕܗܸܢܘܿܢ ܗ̄ܘ̣ܵܘ ܕܐܲܟܼܬܸܒܼܘ ܗ̄ܘ̣ܵܘ ܗܵܠܹܝܢ ܕܐܸܤܬܿܥܲܪ ܠܩܘܼܒܼܠܹܗ : ܘܲܠܢܲܦܫܗܘܿܢ ܝܲܬܿܝܼܪܵܐܝܼܬܼ ܡܩܲܛܪܓܼܝܼܢ ܗ̄ܘ̣ܵܘ ܝܲܬܲܝܼܪ ܡ̣ܢ ܕܠܲܦܠܵܘܝܵܢܘܿܣ : ܐܲܝܟܲܢܵܐ ܕܢܸܫܬܲܒܿܚܘܼܢ ܝܲܬܿܝܼܪܵܐܝܼܬܼ ܘܠܵܐ ܢܸܬܼܿܬܿܕܝܼܢܘܼܢ . ܒܝܲܕܼ ܦܵܪܹܗ̄ܤܝܼܵܐ ܕܡ̣ܢ ܡܲܠܟܵܐ : ܟܠܗܹܝܢ ܤܵܥ̇ܪܝܼܢ ܗ̄ܘ̣ܵܘ ܒܲܩܛܝܼܪܵܬ . ܕܟܲܕܼ ܡܸܬܼܐܠܸܨ : ܕܠܵܐ ܢܸܗܘܸܐܬ ܠܹܗ ܢܦܹܐܫܵܐ ܒܟܼܠܗܹܝܢ ܩܟܹܐ ܓܼܪܵܢܘܵܬܹܗ : ܡ̣ܢ ܫܸܠܝܵܐ ܢܸܗܘܸܐ ܫܘܼܢܵܝܵܐ ܕܢܲܦܫܹܗ : ܘܢܸܬܼܡܲܗ ܘܢܹܐܒܲܕܼ . ܡܸܛܠ ܕܹܝܢ ܕܲܤܦܲܩ̣ ܗ̄ܘ̣ܵܐ ܠܲܡܩܵܘܵܝܘܼ : ܒܲܫܟܼܝܼܪ̈ܵܬܼܵܐ ܡܦܲܬܼ̈ܟܼܵܬܼܵܐ ܡܸܬܼܪܡܸܐ ܗ̄ܘ̣ܵܐ : ܘܲܕܼܠܵܐ ܤܒܲܪ ܟܠܗܹܝܢ ܤܵܥܲ݁ܪ ܗ̄ܘ̣ܵܐ . ܐܵܦ ܓܹܝܪ ܠܐܦܸܤܩ̈ܘܿܦܹܐ ܗܵܢ̇ܘܿܢ ܕܲܒܼܤܲܡܒܿܪܵܢܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܘ : ܘܙܵܕܸܩܝܼܢ ܗ̄ܘ̣ܵܘ ܕܲܒܼܛܲܟܼܤܵܐ ܕܕܲܝܵܢܹ̈ܐ ܢܸܬܿܒܼܘܼܢ ܗ̄ܘ̣ܵܘ : ܩܲܕܸܡ ܗ̄ܘ̣ܵܐ ܘܐܲܕܼܪܸܟܼ ܐܸܢܘܿܢ ܘܲܥ̣ܒܲܕܼ ܐܸܢܘܿܢ ܕܝܼܠܹܗ . ܐܲܝܟܼ ܙܢܵܐ ܕܐܲܦܸܤܩܘܿܦܵܐ ܕܐܲܢܩܘܼܪܵܐ : ܗܵܘ̇ ܕܩܹܤܲܪܝܵܐ ܕܩܵܦܵܕܘܿܩܝܼܵܐ : ܟܲܕܼ ܡܫܲܕܲܪ ܗ̄ܘ̣ܵܐ ܒܵܬܲܪܗܘܿܢ ܘܲܡܫܲܐܸܠ ܗ̄ܘ̣ܵܐ ܠܗܘܿܢ : ܐܲܝܟܼ ܡ̇ܢ ܕܟܲܪܝܵܐ ܠܹܗ ܠܐܲܝܠܹܝܢ ܕܐܸܤܬܿܥܲܪ ܥܲܠ pb. 471 ܐܘܼܛܸܟܼܝܼܣ : ܐܸܢܗ̤ܘ ܕܐܲܝܠܹܝܢ ܕܐܸܤܬܿܥܲܪ ܥܠܵܘܗܝ ܒܲܫܪܵܪܵܐ ܐܸܤܬܿܥܲܪ . ܘܕܲܡܒܲܨܪ̈ܵܢ ܗܵܠܹܝܢ ܕܐܸܤܬܿܥܲܪ ܒܤܘܼܢܗܵܕܘܿܣ : ܐܸܡܲ݁ܪ ܗ̄ܘ̣ܵܐ : ܘܲܕܼܩܲܝܵܡܝܼܢ ܐܸܢܘܿܢ ܩܟܹܐܓܼܪ̈ܵܢܹܐ : ܘܒܼܵܥܹ̇ܝܢ ܚ̄ܢܲܢ ܕܢܒܲܚܸܢ ܐܸܢܹܝܢ ܩܕܼܵܡ ܡܲܓܸܤܛܪܝܼܵܢܘܿܣ : ܘܲܩܕܼܵܡ ܕܚܠܲܬܼ ܐܲܠܵܗܵܐ ܕܲܒܼܟܼܘܿܢ . ܘܠܲܒܸܿܒܼ ܐܸܢܘܿܢ ܒܗܵܠܹܝܢ : ܕܠܵܐ ܢܩܲܒܹܠܘܼܢ ܐܲܝܠܹܝܢ ܕܲܗ̤ܘܲܝ̈ : ܐܸܠܵܐ ܢܙܲܕܩܘܼܢ ܟܠܗܹܝܢ ܠܚܸܟܼܡܬܹܗ ܕܡܲܠܟܵܐ . ܟܠܗܹܝܢ ܕܹܝܢ ܗܵܠܹܝܢ ܡܸܤܬܲܥܪ̈݁ܵܢ ܗ̣̄ܘܲܝ̈ : ܐܲܝܟܲܢܵܐ ܕܠܵܐ ܢܸܗܘܸܐ ܒܘܼܚܵܢܵܐ ܕܗܲܝܡܵܢܘܼܬܼܵܐ . ܐܸܠܵܐ ܡ̣ܢ ܐܲܝܠܹܝܢ ܕܡ̣ܢ ܠܒܲܪ ܡܸܬܼܥܲܬ̈ܕܼܵܢ ܗ̣̄ܘܲܝ̈ ܢܸܫܬܿܪܸܐ ܦܲܠܵܘܝܵܢܘܿܣ : ܘܲܕܼܠܵܐ ܒܘܼܚܵܢܵܐ ܢܩܲܒܿܠܘܼܢ ܠܗܵܠܹܝܢ ܕܐܘܼܛܸܟܼܝܼܣ . ܐܸܢܗ̤ܘ ܗܵܟܹܝܠ ܕܗܵܠܹܝܢ ܐܸܡ݂ܲܪ ܗ̄ܘ̣ܵܐ ܠܹܗ ܦܲܒܵܘܝܵܢܘܼܣ : ܘܲܕܼܡ̣ܢ ܬܪܹܝܢ ܟܝܵܢ̈ܝܼܢ ܐܝܼܬܼܵܘܗܝ ܡܫܝܼܚܵܐ : ܘܲܕܼܡ̣ܢ ܒܵܬܲܪ ܚܕܼܵܝܘܼܬܼܵܐ ܩܲܝܡܝܼܢ ܟܝܵܢܹ̈ܐ : ܐܲܝܟܼ ܐܲܝܠܹܝܢ ܕܲܕܼܠܼܵܐ ܒܘܼܠܒܵܠܵܐ ܐܸܬܼܚܲܝܲܕܼܸ . ܘܐܝܼܬܼܵ . ܗܥܝ ܒܐܲܠܵܗܘܼܬܼܵܐ ܒܲܪ ܟܝܵܢܵܐ ܕܐܲܒܼܵܐ : ܘܲܒܼܐ̄ܢܵܫܘܼܬܼܵܐ ܒܲܪ ܟܝܵܢܵܐ ܕܝܼܠܲܢ ܡ̣ܢ ܐܸܡܵܐ . ܘܗܵܠܹܝܢ ܒܲܨܲܪܘ ܐܸܢܹܝܢ ܠܲܒܼ̈ܢܵܬܼ ܩܵܠܵܘ̈ܗܝ : ܘܠܲܐܝܠܹܝܢ ܕܲܠܼܵܝܵܢܹ̈ܐ ܙܵܕܗܼܩܵܢ ܗ̣̄ܘܲܝ̈ ܫܲܚܠܸܦ̣ܘ . ܘܐܲܝܟܼ ܐܲܝܢܵܐ ܕܕܲܠܩܘܼܒܼܠܵܐ ܡܸܬܼܪܲܥܸܐ ܚܲܝܒܼܘܼܗܝ : ܥܲܠ ܥܘܼܕܼܪܵܢܵܐ ܫܵܘܹ̇ܐ ܗ̄ܘ̣ܵܐ ܓܲܒܼܪܵܐ : ܥܲܠ ܕܡܸܬܼܥܫܵܩܘܼ ܐܸܬܼܥܫܸܩ . ܐܸܢ ܕܹܝܢ ܐܲܝܟܼ ܡ̇ܢ ܕܠܵܘ ܗܵܠܹܝܢ ܐܸܡ݂ܲܪ ܫܕܼܵܐܘܼܗܝ ܗ̄ܘ̣ܵܘ : ܐܸܠܵܐ ܐܲܝܟܼ ܡ̇ܢ ܕܐܵܦ ܒܗܹܝܢ ܒܗܵܠܹܝܢ ܕܝܼܠܹܗ ܡܩܵܘܸܐ ܐܵܦ ܗܵܝܕܹܝܢ : ܟܲܕܼ ܡܵܘܕܸܐ ܕܗܵܟܲܢܵܐ ܡܸܬܼܪܲܥܸܐ : ܘܲܒܼܗܲܪ̈ܵܛܝܼܩܹܐ ܠܒܼܝܼܟܼ ܠܐܲܝܠܹܝܢ ܕܠܵܘ ܗܵܟܲܢܵܐ ܡܸܬܼܪܲܥܹܝܢ : ܠܡܵܢܵܐ ܡܲܪܦܹܝܢ ܒܘܼܚܵܢܵܐ ܕܥܠܵܘܗܝ ؟ ܘܲܠܗܵܠܹܝܢ ܕܡ̣ܢ ܠܒܲܪ ܤܵܝ̇ܡܝܼܢ ܕܐܝܼܬܼ ܒܗܹܝܢ pb. 472 ܡܲܪܒܼܪܵܐܢܘܼܬܼܵܐ : ܡܸܛܠ ܕܡ̣ܢ ܩܛܹܐܓܼܪ̈ܵܢܹܐ ܗ̤ܘܲܝ̈ ܗ̤̄ܘܲܝ̈ ܗ̄ܘܲܝ̈ . ܗܸܢܘܿܢ ܓܹܝܪ ܐܝܼܬܝܗܘܿܢ ܗ̄ܘ̣ܵܘ ܗܵܠܹܝܢ ܕܲܟܼܬܲܒܼܘ : ܘܲܚܦܝܼܛܘܼܬܼܵܐ ܤܲܓܿܝܼܐܬܼܵܐ ܥ̣ܒܲܕܼܘ ܥܲܠ ܐܲܝܠܹܝܢ ܕܡܸܬܼܒܲܚ̈ܢܵܢ . ܬܸܗܘܸܐ ܓܹܝܪ ܕܐܸܬܼܒܲܨܲܪ ܡܸܕܸܡ ܡ̣ܢ ܐܵܦܵܦܲܤܝܼܣ ܕܕܼܝܼܢܵܐ : ܐܵܘ ܡ̣ܢ ܗܵܠܹܝܢ ܡ̣ܢ ܗܵܢ̇ܘܿܢ : ܕܲܠܡܵܐ ܐܵܦ ܗܵܝ̇ ܕܡܸܢܗܘܿܢ ܐܸܫܬܿܪܝܼ ܡܸܬܼܒܲܨܵܪܘܼ ܐܸܬܼܒܲܨܪܲܬ̤ . ܠܗܵܝ̇ ܗܵܟܹܝܠ ܕܐܸܬܼܒܲܨܪܲܬ̤ : ܡܸܛܠ ܐܲܝܕܵܐ ܠܵܘ ܥܠܹܝܗ̇ ܒܲܚܸܢܬܿܘܿܢ ؟ ܒܐܲܝܠܹܝܢ ܕܫܲܪܝܼܪܵܐܝܼܬܼ ܫܪܵܐܘܼܗܝ : ܒܐܲܝܠܹܝܢ ܕܒܲܫܪܵܪܵܐ ܠܵܐ ܫܠܸܡ̣ ܗ̄ܘ̣ܵܐ ܠܗܘܿܢ . ܗܵܘ̇ ܓܹܝܪ ܕܐܵܡܲ݁ܪ ܕܲܡܒܲܨܵܪܘܼ ܒܲܨܲܪܘ ܥܠܲܝ : ܕܡܸܬܼܥܫܵܩܘܼ ܐܸܬܼܥܲܫ̇ܩܹܬܼ : ܟܵܦܲܪ ܕܢܹܐܡܲܪ ܗܵܠܹܝܢ ܕܡܸܛܠܵܬܼܗܹܝܢ ܐܸܬܼܩܲܛܪܲܓܼ ܘܐܸܫܬܿܪܝܼ . ܐܸܢ ܕܹܝܢ ܐܵܘܕܝܼ ܕܠܵܘ ܬܪܹܝܢ ܐܸܢܘܿܢ ܟܝܵܢܹ̈ܐ ܕܐܸܬܼܚܲܝܲܕܼܘ : ܘܠܵܐ ܬܘܼܒܼ ܒܲܪ ܟܝܵܢܵܐ ܗ̄ܘ̣ ܕܝܼܠܲܢ ܓܘܼܫܡܹܗ ܕܡܵܪ̈ܲܢ : ܘܐܵܦ ܗܵܫܵܐ ܡܚܵܘܸܐ ܕܩܵܐܹ̇ܡ ܒܗܹܝܢ ܟܲܕܼ ܒܗܹܝܢ . ܐܲܝܕܵܐ ܐܝܼܬܹܝܗ̇ ܗܵܝ̇ ܕܐܸܬܼܒܲܨܪܲܬ̤ : ܐܲܝܟܼ ܡ̇ܢ ܕܠܵܐ ܤܵܦ̈ܩܵܢ ܗ̣̄ܘܲܝ̈ ܗܵܠܹܝܢ ܕܲܢܚܘ̈ܝܵܢܵܝܗܝ ܒܲܪ ܪܸܥܝܵܢܵܐ ܢܘܼܟܼܪܵܝܵܐ ؟ ܐܸܠܵܐ ܒܡܸܕܸܡ ܡ̇ܢ ܟܦܲܪ ܗ̄ܘ̣ܵܐ ܡ̣ܢ ܗܵܠܹܝܢ ܕܐܸܡ݂ܲܪ : ܒܗܵܠܹܝܢ ܕܹܝܢ ܡܸܢܬܼܚܲܝܲܠ ܗ̄ܘ̣ܵܐ ܠܘܼܩܒܲܠ ܩܟܹܐ ܓܼܪ̈ܵܢܵܘܗܝ ܕܲܫܕܼܵܐܘܼܗܝ . ܗܵܕܹܐ ܗܵܟܹܝܠ ܐܸܬܼܒܲܚܢܲܬ̤ ܠܵܗ̇ ܡ̣ܢ ܟܲܕܘܼ : ܘܐܵܦ ܕܝܼܢܵܐ ܩܲܒܸܠ̣ ܗ̄ܘ̣ܵܐ . ܐܲܝܢܵܐ ܕܝܼܢܵܐ ܐܵܘ ܒܘܼܚܵܢܵܐ ܐ̄ܚܪܹܢܵܐ ܙܵܕܹܩ ܗ̄ܘ̣ܵܐ : ܝܲܬܿܝܼܪ ܡ̣ܢ ܗܵܘ̇ ܕܐܲܦܸܤܩܘܿܦܵܐ ܕܪܤܗܘܿܡܹܐ ܥܒܲܕܼ ܗ̄ܘ̣ܵܐ ؟ ܗ̤ܘ ܓܹܝܪ ܟܲܕܼ ܩܲܒܸܿܠ̣ ܗ̄ܘ̣ܵܐ ܐܲܝܠܹܝܢ ܕܐܸܤܬܿܥܲܪ ܡ̣ܢ ܬܪ̈ܲܝܗܘܿܢ ܓܲܒܹ̈ܐ : ܠܗܵܘ̇ ܡ̇ܢ ܫܲܒܲܚ̣ : ܠܗܵܘ̇ ܕܹܝܢ ܚܲܝܸܒܼ ܒܚܘܼܫܵܒܼܵܐ pb. 473 ܐܲܠܵܗܵܝܵܐ : ܘܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܦܤܲܩ̣ ܗ̄ܘ̣ܵܐ ܥܠܲܝܗܘܿܢ . ܘܡܸܛܠ ܕܐܲܚܦܲܪܘ ܠܗܘܿܢ ܡ̣ܢ ܐܲܦܸܤܩܘܿܦܵܐ ܕܪܗܘܿܡܹܐ : ܥܛܲܦ̣ܘ ܠܗܘܿܢ ܥܲܠ ܐܲܦܸܤܩܘܿܦܵܐ ܕܐܵܠܹܝܟܼܤܲܢܕܪܝܼܵܐ : ܐܲܝܟܼ ܠܘܵܬܼ ܐܲܝܢܵܐ ܕܪܵܚܹܡ ܠܡܸܪܗܲܛ ܠܘܵܬܼ ܗܵܠܹܝܢ : ܘܐܝܼܬܼܵܘܗܝ ܒܥܸܠܕܒܼܵܒܼܵܐ ܕܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܦܘܿܠܝܼܣ . ܥܲܠ ܐܲܝܠܹܝܢ ܕܐܸܬܿܥܲܪ ܒܐܲܦܸܤܘܿܣ ܥܲܠ ܦܵܠܵܘܝܵܢܘܿܣ . ܘܬܼܘܼܒܼ ܓܹܝܪ ܐܸܕܼܪܸܟܼܘ ܗ̄ܘ̣ܵܘ ܠܵܗ̇ ܠܐܲܦܸܤܘܿܣ : ܐܲܝܕܵܐ ܕܥܗ̤ܝ ܤܝܼܡܵܐ ܘܲܡܬܲܚܡܵܐ ܠܩܵܬܼܵܪܵܤܝܼܣ ܕܐܲܦܸܤܩ̈ܘܿܦܹܐ ܕܩܘܼܤܛܲܢܛܝܼܢܵܦܘܿܠܝܼܣ . ܘܬܼܘܼܒܼ ܐܸܫܬܵܘܕܝܼܘ ܗ̄ܘ̣ܵܘ ܐܲܦܸܤܩ̈ܘܿܦܹܐ ܕܐܵܠܹܟܼܤܲܢܕܪܝܼܵܐ ܘܕܲܐܦܸܤܘܿܣ : ܘܲܡܥܲܕܪܝܼܢ ܗ̄ܘ̣ܵܘ ܠܲܚܕܼܵܕܹ̈ܐ ܠܘܼܩܒܲܠ ܐܲܦܸܤܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܠܲܝܬܿ ܗ̄ܘ̣ܵܐ ܐܲܦܸܤܩܘܿܦܵܐ ܕܪܗܘܿܡܹܐ : ܘܠܵܐ ܤܵܘܬܿܒܹܗ ܕܦܲܛܪܘܿܣ ܩܲܕܝܼܫܵܐ : ܘܠܵܐ ܐܝܼܩܵܪܵܐ ܫܠܝܼܚܵܝܵܐ : ܘܠܵܐ ܪܹܫܵܐ ܪܵܚܡܵܐ ܕܪ̈ܗܘܿܡܵܝܹܵܐ . ܐܸܠܵܐ ܝܲܬܿܝܼܒܼ ܗ̄ܘ̣ܵܐ ܗܵܘ̇ ܕܐܵܠܹܟܼܤܲܢܕܪܝܼܵܐ ܒܫܘܼܠܛܵܢܵܐ : ܘܐܵܘܬܸܒܼ ܥܲܡܹܗ ܐܵܦ ܠܗܵܘ̇ ܕܐܲܦܸܤܘܿܣ . ܘܡܸܫܬܲܐܲܠ ܗ̄ܘ̣ܵܐ ܗܵܘ̇ ܕܪܗܘܿܡܹܐ : ܢܹܐܡܲܪ ܠܲܢ ܕܹܝܢ ܝܘܼܠܝܵܢܘܿܣ : ܗܵܘ̇ ܕܲܡܡܲܠܸܐ ܕܘܼܟܬܼܵܐ ܕܩܲܕܝܼܫܵܐ ܐܲܦܸܤܩܘܿܦܵܐ ܕܪܗܘܿܡܹܐ : ܐܸܢ ܗܵܘܹ̇ܿܐ ܒܲܪ ܫܲܠܡܘܼܬܼܵܐ ܕܩܲܕܝܼܫܬܼܵܐ ܤܘܼܢܗܵܕܘܿܣ : ܘܨܵܒܹ̇ܐ ܠܡܸܩܪܵܐ ܐܲܝܠܹܝܢ ܕܐܸܤܬܿܥܲܪ ܒܩܘܼܤܛܲܢܛܝܼܢܵܦܘܿܠܝܼܣ ܒܲܤܝܵܡܵܐ ܗܵܢܵܐ ؟ ܗ̤ܘ ܗܵܟܹܝܠ ܡܫܲܐܸܠ pb. 474 ܐܲܝܟܼ ܐܲܝܢܵܐ ܕܐܝܼܬܼ ܠܹܗ ܫܘܼܠܛܵܢܵܐ : ܘܲܡܡܲܠܸܠ ܟܲܕܼ ܦܵܤܹ̇ܩ ܐܵܦ ܠܘܼܩܒܲܠܗܘܿܢ . ܒܪܵܡ ܕܹܝܢ ܝܵܗ̇ܒܿܝܼܢ ܠܹܗ ܨܸܒܼܝܵܢܵܐ ܕܪܸܥܝܵܢܗܘܿܢ : ܠܵܐ ܗ̄ܘ̣ܵܐ ܕܗܵܘ̇ ܡܵܐ ܕܨܵܒܹ̇ܝܢ ܢܩܲܒܸܿܠ : ܘܠܵܐ ܬܘܼܒܼ ܕܪܹܫܵܢܘܼܬܼܵܐ ܠܗܘܿܢ ܢܸܬܿܠܝܼܗ̇ : ܐܸܠܵܐ ܕܐܸܢ ܗ̤ܘ ܕܫܵܠܹ̇ܡ ܠܹܗ ܬܲܦܸܤܩܘܿܦܵܐ ܕܪܗܘܿܡܹܐ : ܐܲܝܟܼ ܕܲܒܼܬܵܘܤܲܦܬܼܵܐ ܢܩܲܒܿܠܝܼܘܗܝ ܒܓܲܒܹܗ . ܘܐܸܢ ܕܹܝܢ ܠܵܐ : ܘܠܘܼܩܒܲܠܗܘܿܢ ܡܸܫܬܿܟܲܚ : ܐܲܝܟܼ ܕܠܲܐܝܢܵܐ ܕܐܵܦ ܠܵܐ ܒܲܚܕܵܐ ܡܢܵܬܼܵܐ ܡܫܲܠܲܛ ܢܸܕܚܩܝܼܘܗܝ . ܟܲܕܼ ܒܵܥܹ̇ܐ ܕܲܢܚܵܘܸܐ ܠܟܼܠܢܵܫ : ܕܠܵܐ ܢܚܘܼܪܘܼܢ ܒܐܲܦܸܤܩܘܿܦܵܐ ܕܕܗܘܿܡܹܐ : ܒܲܕܼ ܠܵܐ ܡܸܫܟܲܚ ܕܲܢܥܲܕܲܪ ܠܗܵܘ̇ ܕܩܘܼܤܛܲܢܛܝܼܢܵܦܘܿܠܝܼܣ . ܡ̣ܢ ܕܐܸܡܲܪ ܗ̄ܘ̣ܵܐ ܓܹܝܪ ܝܘܼܠܝܵܢܘܿܣ : ܕܲܒܼܗܵܕܹܐ ܨܵܒܹܝ̇ܢ ܚ̄ܢܲܢ : ܕܢܸܬܼܩܪܸܬ ܤܘܼܥܪܵܢܵܐ ܗܵܘ̇ ܕܐܸܤܬܿܥܲܪ : ܐܸܢܗ̤ܘ ܕܩܲܕܼܡܟܵܝܑܬܼ ܡܸܬܼܩܲܪܝܵܐ ܐܸܓܲܪܬܵܐ ܕܐܲܒܼܘܼܢ ܠܹܐܘܿܢ . ܘܡ̣ܢ ܒܵܬܼܪܹܗ ܐܸܡ݂ܲܪ ܗ̄ܘ̣ܵܐ ܗܸܠܵܪܘܿܣ ܡܫܲܡܫܵܢܵܐ ܕܩܲܕܝܼܫܵܐ ܐܲܦܸܤܩܘܿܦܵܐ ܕܪܗܘܿܡܹܐ : ܡ̣ܢ ܕܐܸܬܼܩܪܝܼܘ ܗ̄ܘ̣ܵܘ ܩܕܼܵܡܵܘܗܝ ܗܘܼܦܵܡ̈ܢܹܡܵܛܵܐ ܗܵܠܹܝܢ ܕܗܵܫܵܐ ܒܵܥܹ̇ܝܢ ܐܬܢ̄ܬܿܘܿܢ ܠܡܸܩܪܵܐ : ܗܵܝܕܹܝܢ ܫܠܲܚ ܗܵܘ̇ ܡܵܐ ܕܲܫܠܲܚ̣ . ܟܲܕܼ ܗܵܠܹܝܢ ܫܡܲܥ̣ ܗ̄ܘ̣ܵܐ : ܘܡܸܕܸܡ ܕܙܵܕܹܩ ܗ̄ܘ̣ܵܐ ܠܲܝܬܿ ܗ̄ܘ̣ܵܐ ܠܹܗ ܠܡܹܐܡܲܪ : ܦܤܲܩ̣ ܗ̄ܘ̣ܵܐ ܥܠܲܝܗܹܝܢ ܕܲܠܩܘܼܒܼܠܵܐ . ܕܗܵܕܹܐ ܠܲܡ ܐܝܼܬܹܝܗ̇ ܢܵܩܦܘܼܬܼܵܐ ܐܵܦ ܫܲܦܝܼܪܵܐ : ܕܢܸܬܼܦܲܪ̈ܵܝܵܢ ܗܵܠܹܝܢ ܕܐܸܬܿܥܲܪ : ܘܗܵܝܓܕܹܝܢ ܟܬܼܝܼ̈ܒܼܵܬܼܵܐ ܕܕܼܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܕܪܗܘܿܡܹܐ . ܒܐܲܝܕܵܐ ܐܝܼܬܹܝܗ̇ ܢܵܩܦܘܼܬܼܵܐ ܐܵܘ ܫܲܦܝܼܪܵܐ ؟ ܕܩܲܕܼܡܵܝܑܬܼ ܗܵܠܹܝܢ pb. 475 ܢܸܬܼܩܲܪ̈ܝܵܢ : ܘܗܵܝܕܹܝܢ ܗܵܠܹܝܢ : ܟܲܕܼ ܡܸܬܼܩܲܪ̈ܝܵܢ ܘܡܼܬܿܬܿܤܝܼܡ ܥܠܲܝܗܹܝܢ ܬܚܘܼܿܡܵܐ ܕܝܼܠܵܟܼ ܐܲܝܢܵܐ ܕܒܼܵܥܹ̇ܐ ܐܲܢ̄ܬܿ ؟ ܒܵܬܲܪܟܸܢ ܥܲܠ ܐܲܝܕܵܐ ܦܵܩ̇ܕܲܬܿ ܕܢܸܬܿܩܲܪ̈ܝܵܢ : ܟܲܕܼ ܐܲܬܼܪܵܐ ܠܩܸܪܝܵܢܗܹܝܢ ܠܵܐ ܡܲܪܦܸܐ ܐܲܢ̄ܬܿ ؟ ܗܵܝܕܹܝܟ ܦܵܩܹ̇ܕܼ ܐܲܢ̄ܬܿ ܕܢܸܬܼܩܲܪ̈ܝܵܢ : ܕܒܼܵܥܹ̇ܐ ܗ̣̄ܘܲܝܬܿ ܕܬܸܥܒܿܕܝܼܘܗܝ ܠܪܸܥܝܵܢܹܗ ܒܲܛܝܼܠܵܐ . ܝܵܕܲܥ̇ ܗ̣̄ܘܲܝܬܿ ܓܹܝܪ : ܝܵܕܼܥ̇ ܗ̣̄ܘܲܝܬܿ ܚܲܬܿܝܼܬܵܐܝܼܬܼ ܠܐܲܝܠܹܝܢ ܕܡ̣ܢ ܠܹܐܘܿܢ ܥܲܠ ܗܵܠܹܝܢ ܐܸܫܬܿܕܲܪ ܠܡܲܠܟܵܐ ܐܵܦ ܠܡܲܠܟܿܬܼܵܐ ܘܠܹܗ ܠܲܦ̇ܠܵܘܝܵܢܘܿܣ : ܘܕܲܠܩܘܼܒܼܾܠܵܐ ܐܸܬܲܝܬܿ ܠܐܘܼܪܚܵܐ ܐܲܝܕܵܐ ܕܲܠܟܵܐ ܡܲܝܬܿܝܵܐ ܗ̄ܘ̣ܵܬܼ : ܗܵܝ̇ ܕܠܵܗ̇ ܐܵܦ ܐܸܫܬܿܥܒܲܕܬܿ : ܘܲܫܒܲܩ̣ܬܿ ܠܗܵܝ̇ ܕܲܠܘܵܬܼ ܐܲܠܵܗܵܐ ܡܵܘܒܿܠܵܐ ܗ̄ܘ̣ܵܬܼ : ܘܲܒܼܨܝܼܪ ܝܑܼܨܦ̣ܬܿ ܕܝܼܠܵܗ̇ . ܒܨܝܼܪ ܕܹܝܢ ܐܸܡ̇ܪܹܬܼ : ܗܵܢܵܘ ܕܹܝܢ ܕܟܼܠ ܟܠܹܗ ܒܡܸܕܸܡ ܠܵܐ ܚܫܲܒܼܬܵܗ̇ : ܘܥܲܠ ܗܵܢܵܐ ܒܲܤܲܪܬܿ . ܘܲܚܛܲܦܬܿ ܐܵܦ ܠܡܵܘ̈ܡܵܬܼܵܐ ܕܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܕܲܒܼܡܵܘ̈ܡܬܼܵܐ ܕܤܘܼܪܵܕܼܵܐ ܐܵܘܡܝܵܟܼ ܗ̄ܘ̣ܵܐ : ܒܐ̄ܪ̈ܵܙܹܐ ܩܲܕܝܼ̈ܫܹܐ : ܕܠܵܐ ܬܸܬܼܚܲܦܲܛ ܥܲܠ ܩܵܬܼܵܪܵܤܝܼܣ ܕܲܦܠܵܘܝܵܢܘܿܣ : ܐܵܦ ܠܵܐ ܥܲܠ ܢܸܟܼܝܵܢܹܗ . ܙܵܕܹܩ ܠܲܡ ܠܲܡܚܵܪ : ܠܵܐ ܗ̄ܘ̣ܵܐ ܒܐܲܝܠܹܝܢ ܕܲܠܡܸܡܠܵܐ ܒܠܸܒܵܐ ܕܡܲܠܟܵܐ ܗܵܘ̈ܝܵܢ : ܐܸܠܵܐ ܒܐܲܝܠܹܝܢ ܕܲܒܼܝܲܕܼ ܗܵܠܹܝܢ ܡܸܬܿܬܿܥܝܼܪ̈ܵܢ . ܡܒܲܚܸܢ ܐ̄ܢܵܐ ܠܹܗ ܠܲܡ ܓܹܝܪ : ܘܲܡܪܲܥܸܐ ܐ̄ܢܵܐ ܠܡܲܠܟܵܐ . ܠܡܸܬܼܚܲܦܵܛܘܼ : ܠܵܐ ܗ̄ܘ̣ܵܐ ܠܚܵܘܒܿܬܼܵܐ : ܐܸܠܵܐ ܠܙܵܟܼܘܼܬܼܵܐ . ܡܸܛܠ ܕܐ̄ܚܪܵܢܝܵܐܝܼܬܼ ܠܲܡܥܲܕܵܪܘܼܬܹܗ : ܐܵܦ ܟܲܕܼ ܤܲܓܿܝܼ ܢܸܬܼܚܲܦܲܛ ܠܵܐ ܡܸܫܟܿܚܝܼܢ ܚ̄ܢܲܢ : ܟܲܕܼ ܡܸܬܼܟܲܬܲܫ ܥܲܡܹܗ ܘܡܸܬܼܚܲܡܲܬܼ ܡܲܠܟܵܐ . ܘܲܕܼܗܵܢܵܐ ܟܠܹܗ ܡܼܬܼܚܲܡܲܬܼ : ܕܲܠܡܲܪܕܘܼܬܼܵܐ ܡܸܬܼܗܦܸܟܼ : ܐܸܠܵܐ ܢܸܬܸܿܠ ܐܲܬܼܪܵܐ ܗܵܘ̇ ܕܲܡܢܝܼܚ ܠܪܘܼܓܼܙܹܗ . ܗܵܟܲܢܵܐ ܒܗܵܠܹܝܢ ܡܸܠܹ̈ܐ pb. 476 ܐܲܛܥܝܹܗ ܗ̄ܘ̣ܵܐ : ܘܥܲܒܼܕܹܗ ܗ̄ܘ̣ܵܠ ܬܚܹܝܬܼ ܐܝܼܕܹܗ . ܘܢܲܓܼܕܹܗ ܗܵܟܹܝܠ ܒܡܸܠܬܼܵܐ ܗܵܕܹܐ ܕܐܵܡܲ݁ܪ ܐܲܝܟܼ ܕܒܲܦܓܼܘܼܕܬܵܐ : ܘܩܲܒܿܠܹܗ ܗ̄ܘ̣ܵܐ : ܘܥܲܠ ܫܲܪܟܵܐ ܕܲܐ̄ܚܪ̈ܵܢܝܵܬܼܵܐ ܐܸܫܬܵܘܬܲܦ ܗ̄ܘ̣ܵܐ ܠܹܗ . ܘܡܲܩܪܸܒܼ ܗ̄ܘ̣ܵܐ ܥܲܡܹܗ : ܘܲܫܪܵܝܗܝ ܗ̄ܘ̣ܵܐ ܐܵܦ ܠܗܵܘ̇ ܘܠܲܐ̄ܚܪ̈ܵܢܹܿܐ : ܘܠܲܐܝܢܵܐ ܕܒܲܐܝܢܵܐ ܕܗ̤ܘ ܙܢܵܐ ܡܸܤܬܿܒܲܪ ܗ̄ܘ̣ܵܐ ܕܗܵܠܹܝܢ ܕܲܦܠܵܘܝܵܢܘܿܣ ܡܸܬܼܪܲܥܸܐ . ܘܥܲܠ ܗܵܠܹܝܢ : ܗܵܟܲܢܵܐ ܐܸܬܼܚܲܙܝܲܬ̤ ܠܡܲܠܟܵܐ . ܥܵܒܲ݁ܪ ܐ̄ܢܵܐ ܓܹܝܪ ܥܲܠ ܗܵܠܹܝܢ ܕܥܲܠ ܦܲܪܨܘܿܦܵܐ ܕܝܼܠܝ ܘܕܲܦܠܵܘܝܵܢܘܿܣ ܤܵܠ̈ܩܵܢ ܗ̣̄ܘܲܝ̈ : ܘܥܲܠ ܟܠܗܹܝܢ ܐܲܝܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܠܡܲܦܵܩܘܼܬܼܗܘܿܢ : ܠܐܲܝܠܹܝܢ ܕܐܵܦ ܠܵܐ ܠܡܲܚܪܵܡܘܼܬܲܢ ܒܵܥܹ̇ܝܢ . ܒܪܲܡ : ܐܵܦ ܠܹܗ ܐ̄ܚܪܵܝܑܬܼ ܒܗܹܝܢ ܟܲܕܼ ܒܗܹܝܢ ܫܪܵܐܘܼܗܝ . ܐ̄ܚܪ̈ܵܢܹܐ ܕܹܝܢ ܐܲܝܠܹܝܢ ܕܐܸܬܼܥܠܸܒܼܘ : ܕܠܵܐ ܕܝܼܢܵܐ ܐܸܫܬܿܪܝܼܘ . ܠܵܐ ܓܹܝܪ ܚ̣ܙܵܘ ܕܝܼܢܵܐ : ܘܠܵܐ ܒܹܝܬܼ ܕܝܼܢܵܐ : ܘܠܵܐ ܡܲܦܲܩ ܒܪܘܼܚܵܐ : ܘܠܵܐ ܡܸܠܬܼܵܐ ܐܸܬܼܝܲܗܒܲܬ̤ ܠܗܘܿܢ : ܐܸܠܵܐ ܠܐܲܝܢܵܐ ܕܲܫܦܲܪ ܗ̄ܘ̣ܵܐ ܠܡܲܠܟܵܐ ܘܠܐ ܘܛܸܟܼܘܿܣ : ܫܵܪܹܝܢ ܗ̄ܘ̣ܵܘ ܘܡܲܦܩܝܼܢ ܗ̄ܘ̣ܵܘ ܠܗܘܿܢ ܡ̣ܢ ܡܕܝܼ̈ܢܵܬܼܗܘܿܢ . ܘܐܝܼܬܼ ܗ̄ܘ̣ܵܐ ܠܗܘܿܢ ܡܲܦܲܩ ܒܪܘܼܚܵܐ ܤܲܓܿܝܼܐܵܐ ܠܘܵܬܼ ܒܢܲܝ̈ܢܵܫܵܐ ܥܲܠ ܗܵܘ̇ : ܗܵܠܹܝܢ ܕܡ̣ܢ ܗܵܘ̇ ܕܐܲܢܛܝܵܟܼܵܐ : ܠܗܵܘ̇ ܕܠܵܐ ܐܸܬܼܝܲܗܒܲܬ̤ ܠܹܗ ܗܵܕܹܐ . ܒܐܲܝܠܹܝܢ ܓܹܝܪ ܕܲܥ̣ܒܲܕܼ ܥܲܠ ܐ̄ܚܪ̈ܵܢܹܐ : ܒܗܹܝܢ ܡܸܟܹܝܠ ܡܸܬܼܚܢܸܩ ܗ̄ܘ̣ܵܐ ܕܠܵܐ ܥܘܼܕܼܪܵܢܵܐ : ܟܲܕܼ ܚܵܐܹ̇ܫ ܥܠܲܝܗܹܝܢ ܟܲܕܼ ܥܠܲܝܗܹܝܢ : ܘܠܵܘ ܚܠܵܦ ܐ̄ܚܪܵܢܹܐ . ܘܲܠܗܵܠܹܝܢ ܟܠܗܹܝܢ ܐܲܝܬܝܵܬܹܗ : ܗܵܝ̇ ܕܐܵܦ ܠܵܐ ܟܘܼܚܵܕܼܵܐ ܩܲܢܝܵܐ ܗ̄ܘ̣ܵܬܼ : ܗܵܢܵܘ ܕܹܝܢ ܥܵܠܘܿܒܼܘܼܬܹܗ ܘܲܥܒܲܘܪܝܵܐ ܕܡܵܘ̈ܡܵܬܹܗ : ܗܵܝ̇ ܕܠܲܝܬܿ ܡܸܢܵܗ̇ ܠܡܸܥܪܲܩ . ܥܲܒܼܕܹܗ ܗ̄ܘ̣ܵܐ ܓܹܝܪ ܠܗܵܘ̇ ܕܐܲܢܛܝܵܟܼܝܵܐ pb. 477 ܐܘܿܪܓܵܢܘܿܢ ܠܘܼܩܒܲܠ ܐܲܦܸܤܩܘܿܦܵܐ ܕܪܗܘܿܡܹܐ : ܘܠܘܼܩܒܲܠ ܐܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ . ܕܗܵܟܲܢܵܐ ܠܲܡ ܡܸܬܼܪܲܥܸܐ ܗ̄ܘ̣ܵܐ : ܟܲܕܼ ܛܵܒܼ ܠܵܐ ܛܲܥܝܵܐ ܗ̄ܘ̣ܵܬܼ ܠܹܗ . ܕܐܸܢ ܗܵܟܲܢܵܐ ܡܸܬܼܪܲܥܸܐ ܗ̄ܘ̣ܠܵܐ : ܥܲܠ ܗܵܠܹܝܢ ܓܹܝܪ ܙܲܒܼ̈ܢܵܬܼܵܐ ܤܲܓܝܼ̈ܠܵܬܼܵܐ ܟܬܲܒܼܘ ܗ̄ܘ̣ܵܘ ܠܘܵܬܼ ܚܕܼܵܕܹ̈ܐ . ܐܸܠܵܐ ܒܪܲܡ ܒܗܵܘ̇ ܕܐܲܝܟܼ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܐܸܬܼܚܲܫܲܚ : ܒܩܲܕܝܼܫܵܐ ܐܲܦܸܤܩܘܿܦܵܐ ܕܐܲܢܛܝܵܟܼܝܵܐ : ܐܸܬܼܚܲܫܲܚ ܗ̄ܘ̣ܵܐ ܕܹܝܢ : ܥܕܲܡܵܐ ܕܥܲܒܼܕܹܗ ܠܵܐ ܚܵܫܚܵܐ ܘܠܵܐ ܫܵܘܹ̇ܐ ܠܲܥ̇ܒܼܵܕܼܵܐ ܕܐܲܦܸܤܩܘܿܦܘܼܬܼܵܐ : ܘܐܲܡܹܝܗ ܗ̄ܘ̣ܵܐ ܘܲܫܕܼܵܝܗܝ : ܟܲܕܼ ܥܕܲܟܹܝܠ ܥܲܠ ܠܸܫܵܢܹܗ ܗ̣̄ܘܲܝ̈ ܡܵܘ̈ܡܵܬܼܵܐ . ܐܵܘ ܐܲܝܢܵܐ ܕܡܸܟܹܝܠ ܠܵܐ ܚܵܫܲܚ ܠܹܗ : ܐܵܘ ܡܸܛܠ ܕܡܸܬܼܩܲܢܲܛ ܗ̄ܘ̣ܵܐ ܡܸܢܹܗ : ܐܲܝܟܼ ܡ̇ܢ ܕܲܒܼܢܸܤܝܘܿܢܵܐ ܕܲܥܒܼܵܪ ܡܵܘ̈ܡܵܬܼܵ ܗܘ̤ܵܐ ܗ̄ܘ̣ܵܐ : ܡܸܛܠ ܗܵܢܵܐ ܫܪܵܝܗܝ ܗ̄ܘ̣ܵܐ ܒܵܗ̇ ܒܗܵܕܹܐ : ܕܒܼܐܝܼܕܼܵܗ̇ ܡܸܫܟܲܚ ܗ̄ܘ̣ܵܐ ܘܐܵܦ ܐ̄ܚܪܵܢܝܵܐܝܼܬܼ ܠܡܸܬܼܒܲܥ ܬܒܲܥܬܹܗ . ܠܵܘ ܕܹܝܢ ܒܲܠܚܘܿܕܼ ܡܸܢܹܗ ܡܼܬܼܩܲܢܲܛ ܗ̄ܘ̣ܵܐ : ܐܸܢܗ̤ܘ ܕܐܝܼܬܼ ܗ̄ܘ̣ܵܐ ܠܹܗ ܪܸܥܝܵܢܵܐ ܗܵܢܵܐ : ܐܸܠܵܐ ܐܵܦ ܡ̣ܢ ܡܲܠܟܵܐ . ܘܟܼܠܗܹܝܢ ܥܵܒܹ̇ܕܼ ܗ̄ܘ̣ܵܐ : ܕܕܲܠܡܵܐ ܟܲܕܼ ܤܵܥܲ݁ܪ ܒܹܗ ܗܵܠܹܝܢ ܟܠܗܹܝܢ ܐܲܝܟܼ ܨܸܒܼܝܵܢܹܗ : ܒܵܬܲܪܟܸܢ ܢܸܬܼܗܦܸܟܼ ܢܸܤܢܹܝܘܗܝ ܐܲܝܟܼ ܠܵܐ ܫܲܪܝܼܪܵܐ ܘܥܵܒܲ݁ܪ ܥܲܠ ܡܵܘ̈ܡܵܬܼܵܐ : ܘܲܕܼܟܼܠܗܹܝܢ ܡܸܛܠ ܢܝܵܚܵܐ ܕܗܵܘ̇ ܕܫܲܠܝܼܛ ܗ̄ܘ̣ܵܐ ܤܵܥܲ݁ܪ ܗ̄ܘ̣ܵܐ ܕܠܵܐ ܒܟܹܐܢܘܼܬܼܵܐ : ܘܗܵܝܕܹܝܢ ܢܸܤܥܘܿܪ ܐܵܦ ܠܩܘܼܒܼܠܹܗ ܘܢܲܪܡܹܝܘܗܝ . ܐܵܦ ܓܹܝܪ ܕܕܲܐܝܟܼ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ : ܥܲܠ ܐܲܦܲܝ̈ ܐܲܝܢܵܐ ܕܲܡܢܝܼܚ ܗ̄ܘ̣ܵܐ ܠܹܗ : ܕܲܡܩܲܪܸܒܼ ܗ̄ܘ̣ܵܐ ܠܹܗ ܠܘܵܬܹܗ . ܘܒܲܐܝܠܹܝܢ pb. 478 ܕܒܼܵܥܹ̇ܐ ܗ̄ܘ̣ܵܐ : ܘܲܡܥܲܕܲܪ ܗ̄ܘ̣ܵܐ ܠܹܗ : ܘܡܵܘܪܸܒܼ ܗ̄ܘ̣ܵܐ ܠܹܗ . ܘܟܼܠܗܹܝܢ ܤܵܥܲ݁ܪ ܗ̄ܘ̣ܵܐ : ܘܲܡܦܝܼܣ ܗ̄ܘ̣ܵܐܬ ܠܟܼܠܢܵܫ : ܐܲܝܟܼ ܡ̇ܢ ܕܚܘܼܒܵܐ ܩܢܸܐ ܠܘܵܬܹܗ ܠܵܐ ܡܵܝܘܿܬܼܵܐ . ܘܟܲܕܼ ܡܸܤܬܿܒܲܪ ܗ̄ܘ̣ܵܐ ܕܗܵܐ ܝܲܬܿܝܼܪ ܡܲܚܸܒܼ ܠܹܗ : ܡܵܐ ܕܦܹܐܪܵܐ ܕܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܥܵܦܹ̇ܐ ܗ̄ܘ̣ܵܐ : ܕܠܵܐ ܡܸܨܥܵܝܘܼܬܼܵܐ ܕܲܡܝܹܗ ܗ̄ܘ̣ܵܐ ܠܓܲܒܼܪܵܐ : ܘܡܸܟܹܝܠ ܗܘ̤ܵܐ ܠܹܗ ܤܵܢܐܵܐ : ܘܐܸܬܼܗܦܸܟܼ ܡܸܢܹܗ : ܘܡܲܒܼܐܸܫ ܗ̄ܘ̣ܵܐ ܠܹܗ . ܘܐܲܫܠܡܹܗ ܗ̄ܘ̣ܵܐ ܠܲܒܼܥܸܠܕܒܼܵܒܼܵܘ̈ܗܝ ܠܡܸܨܛܲܥܲܪܘܼ : ܐܲܝܟܼ ܕܲܠܓܲܒܼܪܵܐ ܕܤܲܓܿܣܝܼ ܒܝܼܫ : ܘܕܲܠܒܲܪ ܡ̣ܢ ܨܸܒܼܝܵܢܹܗ ܐܲܥܘܸܠ̣ ܗ̄ܘ̣ܵܐ : ܘܨܲܥܲܪ ܘܲܥܒܲܪ ܥܲܠ ܡܵܘ̈ܡܵܬܼܵܐ . ܘܡܸܛܠ ܗܵܢܵܐ : ܡ̣ܢ ܕܝܼܕܲܥ ܗ̄ܘ̣ܵܐ : ܐܵܦ ܠܗܵܘ̇ ܨܒܼܵܐ ܗ̄ܘ̣ܵܐ ܕܢܸܤܢܹܝܘܗܝ : ܕܒܲܐܝܠܹܝܢ ܕܐܲܥܘܸܠ̣ ܢܸܬܼܥܵܘܲܠ ܒܹܗ . ܐܲܝܟܲܢܵܐ ܕܡ̣ܢ ܗܵܠܹܝܢ ܢܸܗܘܸܐ ܡܵܪܵܐ : ܘܢܹܐܟܼܘܿܠ ܩܲܪ̈ܨܐ ܕܓܲܒܼܪܵܐ ܩܕܼܵܡ ܟܠܢܵܫ . ܘܲܕܼܗܵܠܹܝܢ ܢܤܝܼܒܼ ܗ̄ܘ̣ܵܐ ܠܹܗ ܢܸܤܝܵܢܗܹܝܢ ܠܹܗ ܠܗܵܢܵܐ : ܠܵܘ ܓܹܝܪ ܩܕܼܵܡ ܙܲܒܼܢܵܐ ܤܲܓܝܼܐܵܐ ܗ̤ܘܲܝ̈ ܗܵܠܹܝܢ . ܥܲܠ ܐܲܝܠܹܝܢ ܕܥܲܠ ܩܘܼܪܸܠܘܿܣ ܗ̤ܘܲܝ̈ : ܟܲܕܼ ܐܸܬܿܬܿܒܲܥ ܡܸܢܹܗ ܕܲܗܒܼܵܐ . ܩܘܼܪܸܠܘܿܣ ܓܹܝܪ ܗܵܘ̇ ܕܡܸܛܠܵܬܲܢ ܤܲܓܿܝܼ̈ܐܵܬܼܵܐ ܝܲܗ̣̄ܒܼ ܗ̄ܘ̣ܵܐ : ܟܲܕܼ ܥܦ̣ܵܐ ܗ̄ܘ̣ܵܐ ܦܹܐܪܵܐ ܗܵܘ̇ ܕܝܗ̣̄ܒܼ ܗ̄ܘ̣ܵܐ ܠܹܗ : ܡܸܛܠ ܕܝܵܕܲܥ̇ ܗ̄ܘ̣ܵܐ ܡܲܠܟܵܐ ܕܲܥܕܲܟܹܝܠ ܐܝܼܬܼ ܠܹܗ ܩܸܢܝܵܢܹ̈ܐ : ܘܚܲܝܵܒܼ ܗ̄ܘ̣ܵܐ ܒܲܟܼܬܼܝܼ̈ܒܼܵܬܼܵܐ ܕܲܗܒܼܵܐ ܬܪܹܝܢ ܐܲܠܦ̈ܝܼܢ ܠܝܼܛܪ̈ܝܼܢ : ܐܲܝܟܼ ܕܐܵܡ̇ܪܝܼܢ : ܥܲܠ ܐܲܝܠܹܝܢ ܕܐܸܬܿܥܲܪ ܠܘܼܩܒܲܠܝ ܕܢܸܫܬܲܪܪ̈ܵܢ . ܡܸܛܠ ܕܹܝܢ ܕܐܸܫܬܲܪܲܪ ܗ̣̄ܘܲܝ̈ : pb. 479 ܘܗܵܘ̇ ܕܤܵܡ̣ ܗ̄ܘ̣ܵܐ ܠܹܗ ܬܸܢܘܲܝ ܕܢܸܬܸܠ ܠܹܗ : ܗܵܢܵܘ ܕܹܝܢ ܝܘܿܚܲܢܵܢ : ܥ̣ܢܲܕܼ ܗ̄ܘ̣ܵܐ ܒܨܲܥܪܵܐ ܘܲܒܼܫܝܼܛܘܼܬܼܵܐ ܥܲܡ ܗܵܘ̇ ܐܲܝܢܵܐ ܕܲܥܡܲܠ̣ ܥܲܡܹܗ ܥܲܠ ܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ ܒܐܲܦܸܤܘܿܣ . ܡܸܛܠ ܕܹܝܢ ܕܐܸܬܼܹܵܐ ܗܵܘ̇ ܡܸܕܸܡ ܕܲܥܒܲܕܼ ܗ̄ܘ̣ܵܐ ܒܲܟܼܬܼܝܼ̈ܒܼܵܬܼܵܐ ܠܘܵܬܹܗ : ܕܢܸܤܲܒܼ ܐܵܦ ܗܵܠܹܝܢ ܕܦܵܫ̣ ܘܢܸܫܪܹܝܘܗܝ ܠܓܲܒܼܪܵܐ : ܡܵܢܵܐ ܥ̣ܒܲܕܼ ܗ̄ܘ̣ܵܐ ܐܲܝܟܼ ܕܐܵܡ̇ܪܝܼܢ ؟ ܟܬܲܒܼ ܠܹܗ ܐܸܓܲܪܬܵܐ ܕܚܘܼܒܵܐ ܟܲܕܼ ܡܸܬܼܟܲܫܲܦ ܠܹܗ ܕܢܸܫܡܥܝܼܘܗܝ : ܘܢܹܐܬܸܐ ܥܲܡܹܗ ܥܕܲܡܵܐ ܠܐܲܦܸܤܘܿܣ . ܡܸܛܠ ܕܐܝܼܬܼ ܠܹܗ ܢܸܕܼܪܵܐ ܥܲܠ ܐܲܦܲܝ̈ ܢܲܦܫܹܗ : ܘܥܲܠ ܐܲܦܲܝ̈ ܐܲܝܠܹܝܢ ܕܐܸܤܬܿܥܲܪ ܒܐܲܦܸܤܘܿܣ : ܕܢܵܘܒܸܿܠ ܘܲܢܫܲܡܠܸܐ ܒܹܝܬܼ ܡܵܪܝ ܝܘܿܚܲܢܵܢ : ܥܲܠ ܐܲܦܲܝ̈ ܡܵܘܬܵܐ ܕܒܼܐܝܼܕܼܵܘ̈ܗܝ . ܘܐܸܢ ܠܲܡ ܐܝܼܬܼ ܡܸܕܸܡ ܕܠܵܐ ܛܵܒܼܵܐܝܼܬܼ ܤܸܥ̇ܪܹܬܼ ܡܸܛܠ ܕܠܵܐ ܝܵܕܼܥ̇ ܗ̄ܘܹ̇ܝܬܼ : ܒܵܥܹ̇ܐ ܐ̄ܢܵܐ ܕܐܸܬܼܪܫܸܐ ܡܸܢܵܟܼ : ܘܐܸܦܘܿܥ ܠܵܟܼ ܐܝܼܩܵܪܵܐ ܕܚܲܝܵܒܼ ܐ̄ܢܵܐ ܠܵܟܼ : ܟܲܕܼ ܡܵܘܕܲܥ ܥܲܠ ܥܪܘܼܩܝܹܗ ܕܡ̣ܢ ܐܲܦܸܤܘܿܣ : ܘܥܲܠ ܐܲܝܠܹܝܢ ܕܲܥܠܵܘܗܝ ܤ̣ܥܲܪ ܗ̄ܘ̣ܵܐ : ܘܲܠܗܵܠܹܝܢ ܒܵܥܹ̇ܐ ܗ̄ܘ̣ܵܐ ܕܲܢܬܲܪܸܨ . ܡܸܛܠ ܐܲܝܠܹܝܢ ܕܚܵܕܹܝܢ ܗ̄ܘ̣ܵܘ ܒܲܥܪܘܼܩܝܹܗ ܕܡ̣ܢ ܐܲܦܸܤܘܿܣ : ܘܡܲܤܒܿܪܝܼܢ ܗ̄ܘ̣ܵܘ ܡܸܛܠ ܕܤܵܢܹ̇ܐ ܠܹܗ : ܘܥܲܠ ܐܲܦܲܝ̈ ܢܸܤܛܘܿܪܝܼܣ ܡܸܬܼܟܲܢܲܫ : ܘܒܼܵܥܹ̇ܐ ܗ̄ܘ̣ܵܐ ܠܦܘܼܢܵܝܹܗ : ܐܲܝܟܲܢܵܐ ܕܟܲܠ ܐ̄ܢܵܫ ܢܸܬܿܛܦܝܼܣ ܘܠܵܐ ܢܸܤܒܲܪ ܗܵܠܹܝܢ . ܕܠܵܐ ܟܲܕܼܸ ܒܤܲܒܼܪܵܐ ܤܪܝܼܩܵܐ ܐܝܼܬܲܝܗܘܿܢ ܢܸܗܘܘܿܢ ܕܲܠܩܘܼܒܼܠܵܐ : ܠܟܼܠܗܘܿܢ ܬܚܹܝܬܼ ܐܝܼܕܼܵܟܼ ܢܸܥܒܸܿܕܼ ܐܸܢܘܿܢ : ܗܵܘ̇ ܕܹܝܢ ܟܲܕܼ ܡܸܕܸܡ ܡ̣ܢ ܗܵܢܹܝܢ ܠܵܐ ܝܵܕܲܥ̇ ܗ̄ܘ̣ܵܐ : ܚܦܝܼܛܵܐܝܼܬܼ pb. 480 ܥܲܒܼܕܹܗ ܗ̄ܘ̣ܵܐ ܠܤܘܼܥܪܵܢܵܐ . ܘܲܡܠ̣ܵܐ ܐܸܠܦܹ̈ܐ ܡ̣ܢ ܟܠ ܨܒܼ̈ܬܝܼܢ ܘܩܘܼܪ̈ܒܵܢܝܼܢ : ܐܲܝܟܼ ܕܲܠܡܲܠܟܵܐ ܘܠܲܒܼ̈ܢܲܝ ܒܲܝܬܼܵܐ ܕܡܲܠܟܿܘܼܬܼܵܐ : ܘܲܠܟܼܗܘܿܢ ܪܹ̈ܫܵܢܹܐ ܠܦܘܼܬܼ ܛܲܟܼܤܲܝ̈ܗܘܿܢ ܘܲܠܦܘܼܬܼ ܐܝܼܩܵܪܗܘܿܢ : ܐܲܝܟܼ ܟܡܵܐ ܕܤܵܦ̇ܩܝܼܢ ܗ̄ܘ̣ܵܘ . ܘܐܸܬܼ݂ܵܐ ܗ̄ܘ̣ܵܐ ܠܐܲܦܸܤܘܿܣ : ܘܝܲܗ̣̄ܒܼ ܗ̄ܘ̣ܵܐ ܩܘܼܪ̈ܵܢܵܘܗܝ ܘܐܸܬܼܝܲܩܲܪ : ܘܐܲܬܼܡܲܗ ܗ̄ܘ̣ܵܐ ܠܟܼܠ ܐ̄ܢܵܫ . ܘܲܠܦܘܼܬܼ ܐܝܼܩܵܪܹܗ : ܒܦܘܼܡܵܐ ܕܟܼܠ ܐ̄ܢܵܫ ܐܝܼܬܼܵܘܗܝ ܗ̄ܘ̣ܵܐ . ܒܟܼܠ ܐܝܼܩܵܪ ܐܸܬܼܝܲܩܲܪ : ܐܲܝܟܲܢܵܐ ܕܝܼܬܸܒܼ ܥܲܡ ܡܲܠܟܵܐ ܒܟܼܘܼܪܤܝܵܐ ܩܲܕܼܡܵܝܵܐ : ܐܵܡܲ݁ܪ ܐ̄ܢܵܐ ܕܹܝܢ ܕܡܲܠܟܵܐ : ܒܗܵܘ̇ ܕܹܝܢ ܕܬܼܪܹܝܢ ܢܸܬܸܒܼ ܡܲܠܟܵܐ . ܘܗܵܕܹܐ ܐܵܦ ܒܹܝܬܼ ܡܲܠܟܿܘܼܬܼܵܐ ܘܲܒܼܡܲܪܟܲܒܼܬܼܵܐ ܘܲܒܼܕܹܡܘܿܤܝܼܵܐ ܗܘ̤ܵܬܼ : ܐܲܝܟܲܢܵܐ ܕܢܸܬܼܩܲܕܲܫ ܡܵܘܬܿܒܼܵܐ ܕܡܲܠܟܵܐ ܒܡܵܘܬܿܒܼܵܐ ܕܝܼܠܹܗ . ܘܡܸܛܠ ܗܵܢܵܐ : ܐܵܦ ܠܩܘܼܤܛܲܢܛܝܼܢܵܦܘܿܠܝܼܣ ܐܲܥܠܹܗ . ܐܲܝܟܲܢܵܐ ܕܐܵܦ ܐܲܚܵܘ̈ܗܝ ܕܡܲܠܟܵܐ ܘܒܹܝܬܼ ܡܲܠܟܵܐ : ܘܲܡܕܼܝܼܢ̄ܬܐ ܬܸܬܼܩܲܕܲܫ ܡ̣ܢ ܡܹܐܬܼܝܼܬܹܗ . ܡ̣ܢ ܕܹܝܢ ܕܐܵܦ ܗܵܪܟܵܐ ܡܲܠܝܼ ܗ̄ܘ̣ܵܐ ܪܸܓܲܬܼܗܘܿܢ ܕܒܼܢܲܝ̈ܢܵܫܵܐ ܒܩܘܼܪ̈ܒܵܢܹܐ : ܘܡܸܟܹܝܠ ܠܲܝܬܿ ܗ̄ܘ̣ܵܐ ܠܹܗ ܡܸܕܸܡ : ܗܵܝܕܹܝܟ ܦ̣ܩܲܕܼ ܗ̄ܘ̣ܵܐ ܕܐܸܬܿܬܿܒܲܥ ܕܲܗܒܼܵܐ ܗܘ̇ ܕܚܲܝܵܒܼ ܗ̄ܘ̣ܵܐ ܒܲܟܼܬܼܝܼ̈ܒܼܵܬܼܵܐ : ܬܪܹܝܢ ܐܲܠܦܹ̈ܐ ܠܝܼܛܪܹ̈ܐ . ܗܵܠܹܝܢ : ܕܐܵܦ ܠܵܐ ܕܢܸܟܼܦܘܿܪ ܒܗܹܝܢ ܡܸܫܟܲܚ ܗ̄ܘ̣ܵܐ . ܕܠܵܐ ܬܘܼܒܼ ܟܲܕܼ ܟܵܦܲܪ ܘܡܸܬܼܟܿܤܸܣ : ܢܸܫܬܕܸܐ ܡ̣ܢ ܐܝܼܩܵܪܹܗ : ܡ̣ܢ ܕܝܼܕܲܥ̣ ܗ̄ܘ̣ܵܐ ܕܹܝܢ ܘܐܲܪܓܸܫ ܒܚܲܫܵܐ ܕܐܸܬܼ݂ܵܐ ܗ̄ܘ̣ܵܐ ܥܠܵܘܗܝ ܕܒܼܝܼܫܬܼܵܐ ܪܲܒܿܬܼܵܐ : ܝܲܗ̣̄ܒܼ ܗ̄ܘ̣ܵܐ ܥܲܪ̈ܵܒܹܐ ܥܲܠ ܐܲܦܲܝ̈ ܗܵܠܹܝܢ : ܘܲܪܕܼܵܐ ܗ̄ܘ̣ܵܐ ܒܝܲܡܵܐ ܒܟܼܝܼܡ̈ܘܿܢܹܐ ܘܒܲܫܓܼܘܼܫܝܵܐ ܪܲܒܵܐ : pb. 481 ܘܲܥܪܲܩ̣ ܗ̄ܘ̣ܵܐ : ܕܕܲܠܡܵܐ ܢܸܦܸܠ ܒܒܼܝܼ̈ܫܵܬܼܵܐ ܐ̄ܚܪ̈ܵܢܝܵܬܼܵܐ : ܡ̣ܢ ܩܛܹܐ ܓܼܪ̈ܵܢܹܐ ܕܲܡܩܲܛܪܓܼܝܼܢ ܗ̄ܘ̣ܵܘ ܠܹܗ . . . ܐܸܠܵܐ ܬܘܼܒܼ ܠܬܲܡܵܢ ܥܵܛܹ̇ܦ ܐ̄ܢܵܐ : ܥܲܠ ܕܝܼܢܵܐ ܟܹܐܢܵܐ ܕܲܕܼܝܵܤܩܘܿܪܘܿܣ : ܗܵܘ̇ ܕܩܲܒܸܿܠ̣ ܗ̄ܘ̣ܵܐ ܡ̣ܢ ܩܘܼܪܸܠܘܿܣ ܪܹܫܵܢܘܼܬܼܵܐ ܘܤܸܢܐܬܼܵܐ ܕܠܘܼܩܒܲܠ ܐܲܦܸܤܩܘܿܦܵܐ ܕܩܘܼܤܛܲܢܛܝܢܵܦܘܿܠܝܼܣ . ܠܵܐ ܗ̄ܘ̣ܵܐ ܓܹܝܪ ܢܝܼܫܘܿܢ ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܕܲܫܪܵܪܵܐ ܢܸܠܒܿܟܼܘܼܢ : ܐܸܠܵܐ ܕܟܼܠ ܐܲܝܟܲܢ ܕܗ̤ܘ ܢܸܬܼܥܲܫܢܘܼܢ . ܩܵܕܼܵܡ ܓܹܝܪ ܕܢܸܥܘܿܠ ܗ̄ܘ̣ܵܐ ܠܲܟܼܢܘܼܫܝܵܐ ܦܠܵܘܝܵܢܘܿܣ : ܐܲܝܟܼ ܕܐܵܡ̇ܪܝܼܢ : ܗ̤ܘ ܗܵܢܵܐ ܢܲܤܒܹܗ ܗ̄ܘ̣ܵܐ ܠܡܵܘܬܿܒܼܵܐ ܘܲܠܕܼܘܼܟܿܬܼܵܐ ܕܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܘܥܲܒܼܕܹܗ ܗ̄ܘ̣ܵܐ ܕܲܢܩܲܕܡܘܼܢܵܝܗܝ ܐ̄ܚܪ̈ܵܢܹܐ : ܐܲܝܟܼ ܕܢܸܬܸܒܼ ܗ̄ܘ̣ܵܐ ܒܚܲܪܬܼܵܐ : ܐܲܝܟܼ ܕܲܒܼܫܝܼܛܘܼܬܼܵܐ . ܗܵܘ̇ ܕܹܝܢ ܘܠܵܐ ܡܸܕܸܡ ܕܐܲܝܟܼ ܗܵܢܵܐ ܚܫܲܒܼ ܗ̄ܘ̣ܵܐ : ܘܝܼܬܸܒܼ ܗ̄ܘ̣ܵܐ . ܗ̤ܘ ܕܹܝܢ ܗܵܘ̇ : ܟܲܕܼ ܒܵܥܹ̇ܐ ܗ̄ܘ̣ܵܐ ܠܲܡܚܵܘܵܝܘܼ ܛܪܘܼܢܘܼܬܹܗ : ܗܵܕܹܐ ܩܲܕܼܡܵܝܑܬܼ ܐܲܙܝܼܥ ܗ̄ܘ̣ܵܐ . ܘܲܥܒܲܕܬܹܗ ܗ̄ܘ̣ܵܐ ܕܢܲܚܸܫ ܠܗܵܘ̇ ܕܪܗܘܿܡܹܐ : ܐܲܝܟܼ ܕܐܵܡ̇ܪܝܼܢ . ܘܩܵܡ̣ ܗ̄ܘ̣ܵܐ ܘܐܲܠܨܗ ܗ̄ܘ̣ܵܐ : ܘܐܲܝܬܿܝܹܗ ܘܐܵܘܬܿܒܹܗ ܥܲܠ ܟܘܼܪܤܝܹܗ ܕܝܼܠܹܗ . ܘܗܵܝܕܹܝܢ ܩܘܿܡܛܹ̈ܐ ܗܵܢܘܿܢ ܕܲܦܩܝܼܕܝܼܢ ܗ̄ܘ̣ܵܘ ܥܲܠ ܗܵܕܹܐ : ܠܐܲܦܸܤܩ̈ܘܿܦܹܐ ܐܲܝܠܹܝܢ ܕܲܟܼܢܝܼܫܝܼܢ ܗ̄ܘ̣ܵܘ ܘܒܼܵܥܹ̇ܝܢ ܗ̄ܘ̣ܵܘ ܕܲܢܛܠܠܘܼܢ ܚܠܵܦܵܘܗܝ : ܟܵܠܹ̇ܝܢ ܗ̄ܘ̣ܵܘ : ܐܲܝܟܼ ܡ̇ܢ ܕܠܲܝܬܿ ܠܗܘܿܢ ܫܘܼܠܛܵܢܵܐ ܕܲܢܡܲܠܠܘܼܢ : ܠܒܲܪ ܡ̣ܢ ܐܲܝܠܹܝܢ ܕܡܸܫܬܲܐܠܝܼܢ ܡܸܢܗܘܿܢ ܡ̣ܢ ܐܲܦܸܤܩ̈ܘܿܦܹܐ ܕܐܵܠܹܟܼܤܲܢܕܪܝܼܵܐ : ܗܵܢܵܐ ܕܐܝܼܬܼ ܠܹܗ ܫܘܼܪܵܪܵܐ ܕܲܡܫܲܠܛܘܼܬܼܐ . pb. 482 ܘܲܠܗܵܢܘܿܢ ܕܡ̣ܢ ܠܒܲܪ ܐܸܬܼ݂ܵܘ ܗ̄ܘ̣ܵܘ : ܠܤܵܗܕܘܼܬܼܵܐ ܥܲܠ ܟܠܗܹܝܢ ܐܲܝܠܹܝܢ ܕܡ̣ܢ ܩܕܼܝܼܡ ܗ̤ܘܲܝ̈ : ܘܡܸܫܟܿܚܝܼܢ ܗ̄ܘ̣ܵܘ ܠܡܲܟܵܤܘܼܬܹܗ ܠܐܘܼܛܸܟܼܝܼܣ : ܕܐܵܦ ܡ̣ܢ ܩܕܼܵܡ ܩܛܹܐ ܓܼܪܵܢܘܼܬܼܵܐ ܗܵܠܹܝܢ ܐܵܡܲ݁ܪ ܗ̄ܘ̣ܵܐ : ܠܲܡܚܵܘܵܝܘܼ ܕܠܵܐ ܐܝܼܬܹܝܗ̇ ܥܵܫܘܿܩܘܼܬܼܵܐ : ܐܵܡܲ݁ܪ ܐ̄ܢܵܐ ܕܹܝܢ ܥܠ ܚܒܼܝܼ̈ܫܹܐ ܕܒܼܕܲܝܪܵܬܼܵܐ . ܘܥܲܠ ܟܠܗܘܿܢ ܐܲܝܠܹܝܢ ܕܡܸܤܬܲܒܼܪܝܼܢ ܗ̄ܘ̣ܵܘ ܕܥܲܠ ܐܲܦܲܝ̈ ܦܵܠܵܘܝܵܢܘܿܣ ܐܸܬܼ݂ܵܘ ܗ̄ܘ̣ܵܘ : ܥܒܲܕܼܘ ܐܸܢܘܿܢ ܕܢܸܬܿܛܲܫܘܼܢ : ܘܕܲܒܼܩܸܢܛܵܐ ܢܸܗܘܘܿܢ ܡܸܛܠ ܡܹܐܬܼܝܼܬܼܗܘܿܢ . ܐܲܝܟܼ ܡ̇ܢ ܕܲܤܪܝܼܩܵܐܝܼܬܼ ܘܡܲܪܵܚܵܐܝܼܬܼ ܝܲܗ̣̄ܒܼܘ ܗ̄ܘ̣ܵܘ ܢܲܦܫܗܘܿܢ ܥܲܠ ܐܲܦܲܝ̈ ܗܵܘ̇ : ܕܐܵܦ ܡ̣ܢ ܩܘܼܤܛܲܢܛܝܼܢܵܦܘܿܠܝܼܣ ܡ̣ܢ ܡܲܠܟܵܐ ܐܸܫܬܿܪܝܼ ܗ̄ܘ̣ܵܐ . ܒܦܵܪܹܗ̄ܤܝܼܵܐ ܕܹܝܢ ܤܲܓܿܝܼܐܬܼܵܐ ܘܲܒܼܫܘܼܠܛܵܢܵܐ ܐܝܼܬܲܝܗܘܿܢ ܗ̄ܘ̣ܵܘ : ܟܠܗܘܿܢ ܐܲܝܠܹܝܢ ܕܥܲܡ ܐܘܼܛܸܟܼܝܼܣ ܕܲܝܪ̈ܵܝܹܐ ܐܝܼܬܲܝܗܘܿܢ ܗ̄ܘ̣ܵܘ . ܐܲܝܟܲܢܵܐ ܕܗܵܘ̇ ܡܵܐ ܕܒܼܵܥܹ̇ܝܢ ܗ̄ܘ̣ܵܘ ܕܲܒܼܫܘܼܠܛܵܢܵܐ ܢܸܗܘܸܐ : ܒܐܝܼܕܲܝ̈ܗܘܿܢ ܢܸܬܼܥܒܸܕܼ . ܐܲܝܟܲܢܵܐ ܕܐܵܦ ܗܸܢܘܿܢ ܠܟܼܠܗܘܿܢ ܐܲܝܠܹܝܢ ܕܡܸܫܬܵܘܕܥܝܼܢ ܗ̄ܘ̣ܵܘ ܠܗܘܿܢ : ܡܲܫܠܡܝܼܢ ܗ̄ܘ̣ܵܘ ܠܗܘܿܢ ܠܪܹ̈ܫܵܢܹܐ ܘܠܲܒܼܢܲܝ̈ ܡܕܼܝܼܢ̄ܬܐ . ܟܠ ܐ̄ܢܵܫ ܓܹܝܪ ܠܗܘܿܢ ܡܸܫܬܲܥܒܲܕܼ ܗ̄ܘ̣ܵܐ : ܘܲܡܫܲܡܫܝܼܢ ܗ̄ܘ̣ܵܘ ܠܗܘܿܢ : ܟܲܕܼ ܨܵܒܹ̇ܝܢ ܗ̄ܘ̣ܵܘ : ܘܟܲܕܼ ܠܵܐ ܨܵܒܹ̇ܝܢ ܗ̄ܘ̣ܵܘ . ܠܤܲܓܿܝܼ̈ܐܹܐ ܓܹܝܪ ܠܵܐ ܫܵܦܪܵܢ ܗ̣̄ܘܲܝ̈ ܠܗܘܿܢ ܐܲܝܠܹܝܢ ܕܡܸܤܬܲܥܪ̈ܵܢ ܗ̣̄ܘܲܝ̈ : ܐܸܠܵܐ ܡܸܬܼܐܲܠܨܝܼܢ ܗ̄ܘ̣ܵܘ ܘܒܼܵܟܹ̇ܝܢ . ܘܲܒܼܟܼܠ ܦܪܘܿܣ : ܗܵܠܹܝܢ ܕܡܸܬܼܦܲܩܕܝܼܢ ܗ̄ܘ̣ܵܘ ܤܵܥܹ̇ܪܝܼܢ . ܘܢܵܓܼܕܝܼܢ ܗ̄ܘ̣ܵܘ ܠܐ̄ܢܵܫ̈ܝܼܢ ܡܢܗܘܿܢ ܡ̣ܢ ܐܸܠܦܹ̈ܐ : ܘܡܸܢܗܘܿܢ ܡ̣ܢ ܫܘܼ̈ܩܹܐ : ܘܡܸܢܗܘܿܢ ܡ̣ܢ ܒܵܬܹ̈ܐ : ܘܡܸܢܗܘܿܢ ܡ̣ܢ ܥܹ̈ܕܼܵܬܼܵܐ ܟܲܕܼ ܡܨܲܠܹܝܢ . ܘܲܠܡܸܢܗܘܿܢ ܪܵܕܹܦܝܼܢ ܗ̄ܘ̣ܵܘ ܠܗܘܿܢ : pb. 483 ܕܢܸܥܪܩܘܼܢ . ܘܠܲܐܝܠܹܝܢ ܕܲܛܫܹܝܢ ܗ̄ܘ̣ܵܘ ܒܲܡܥܲܪܹ̈ܐ ܘܲܒܼܦܲܥܪܹ̈ܐ ܕܐܲܪܥܵܐ : ܡܒܲܨܝܢ ܗ̄ܘ̣ܵܘ ܘܲܡܚܲܦܪܝܼܢ ܒܵܬܲܪܗܘܿܢ ܒܟܼܠܵܗ̇ ܚܦܝܼܛܘܼܬܼܵܐ . ܘܲܕܲܕܸܚܠܬܼܵܐ ܗ̄ܘ̣ܵܬܼ ܤܲܓܼܿܝܼܐܬܼܵܐ ܘܲܕܩܹܘܲܢܕܹܝܢܘܿܣ : ܕܲܢܡܲܠܸܠ ܐ̄ܢܵܫ ܥܲܡ ܕܒܹܝܬܼ ܦܠܵܘܝܵܢܘܿܣ . ܡ̣ܢ ܐܲܝܠܹܝܢ ܕܲܒܼܩܘܼܒܵܐ ܥܵܡܪܝܼܢ ܗ̄ܘ̣ܵܘ : ܘܲܡܥܲܩܒܼܝܼܢ ܗ̄ܘ̣ܵܘ : ܘܐܲܝܟܼ ܓܵܫܘܿܫܹ̈ܐ ܐܝܼܬܲܗܘܿܢ ܗ̄ܘ̣ܵܘ : ܠܡܸܚܙܵܐ ܠܐܲܝܠܹܝܢ ܕܥܵܐܹ̇ܠܝܼܢ ܗ̄ܘ̣ܵܘ ܠܘܵܬܼ ܦܠܵܘܝܵܢܘܿܣ . ܘܡ̣ܢ ܗܵܕܹܐ : ܐܵܙ̇ܠܝܼܢ ܗ̄ܘ̣ܵܘ ܘܡܸܬܿܬܵܘܤܦܝܼܢ ܗ̄ܘ̣ܵܘ ܥܲܠ ܕܒܹܝܬܼ ܐܘܼܛܸܟܼܝܼܣ . ܡܸܢܗܘܿܢ ܕܹܝܢ : ܒܲܕܼ ܕܵܚ̇ܠܝܼܢ ܗ̄ܘ̣ܵܘ ܕܠܵܐ ܢܸܤܒܿܠܘܼܢ ܒܝܼ̈ܫܵܬܼܵܐ : ܘܡܸܢܗܘܿܢ : ܟܲܕܼ ܩܵܕܼܡ̇ܪܝܼܢ ܗ̄ܘ̣ܵܘ ܘܠܵܒܼ̇ܟܿܝܼܢ ܥܘܼܕܼܪܵܢܵܐ ܕܝܼܠܹܗ : ܘܐܵܡ̇ܪܝܼܢ ܗ̄ܘ̣ܵܘ ܘܲܡܕܲܓܠܝܼܢ ܤܲܓܿܝܼ̈ܐܵܬܼܵܐ . ܘܟܼܠ ܡܵܐ ܕܐܵܡ̇ܪܝܼܢ ܗ̄ܘ̣ܵܘ ܠܹܗ ܠܘܼܩܒܲܠ ܗܵܘ̇ : ܡܲܫܲܪ ܗ̄ܘ̣ܵܐ : ܘܐܲܝܟܼ ܕܲܒܼܗܲܢܝܼܐܘܼܬܼܵܐ ܡܸܬܼܐܲܡܪܵܢ ܗ̣̄ܘܲܝ̈ ܠܹܗ . ܦܪܲܫ̣ܘ ܗ̄ܘ̣ܵܘ ܕܹܝܢ ܡܸܢܹܗ ܠܐܘܼܤܹܒܝܼܣ ܐܦܸܤܩܘܿܦܵܐ ܕܕܼܘܿܪܝܼܠܝܼܣ ܕܐܝܼܬܼܵܘܗܝ ܩܛܹܐܓܼܪܵܢܵܐ ܕܐܘܼܛܸܟܼܝܼܣ ܘܠܵܐ ܫܲܒܼܩܘܼܗܝ ܗ̄ܘ̣ܵܘ ܕܢܸܥܘܿܠ ܘܢܸܦܘܿܩ ܪܘܼܚܵܐ . ܦܪܲܫ̣ܘ ܗ̄ܘ̣ܵܘ ܕܹܝܢ ܐܵܦ ܠܟܼܠܵܗ̇ ܤܘܢܗܵܕܘܿܣ : ܗܵܝ̇ ܕܫܸܡܥܲܬ̤ ܗ̄ܘ̣ܵܬܼ ܘܲܫܪܵܬܹܗ ܒܩܘܼܤܛܲܢܛܝܼܢܵܦܘܿܠܝܼܣ : ܗܵܝ̇ ܕܙܵܕܹܩ ܗ̄ܘ̣ܵܐ ܠܵܗ̇ ܕܬܹܐܡܲܪ ܥܲܡܹܗ : ܘܲܬܼܩܝܼܡ ܗܵܠܹܝܢ ܕܤܸܥܪܲܬ̤ . ܘܡ̣ܢ ܟܠ ܓܲܒܿܝܼ̈ܢ ܫܵܘܚܕܘܼܗܝ : ܘܲܠܟܼܠܗܘܿܢ ܩܛܹܐܓܼܪ̈ܵܢܵܘܗܝ ܥܵܒܼ̇ܕܝܼܢ ܗ̄ܘ̣ܵܘ : ܟܲܕܼ ܡ̣ܢ ܕܚܸܠܬܼܵܐ ܚܲܫ̣ܘ : ܕܕܲܠܡܵܐ ܢܸܤܒܿܠܘܼܢ ܒܝܼ̈ܫܬܼܵܐ . ܘܐܸܢ ܠܵܐ ܢܸܬܿܛܦܝܼܣ ܗ̄ܘ̣ܵܐ ܓܹܝܪ ܐ̄ܢܵܫ ܘܐܸܢ ܡܸܬܿܛܦܝܼܣ : ܡ̣ܢ ܟܠ ܦܪܘܿܣ ܝܑܼܕܼܝܼܥܵܐ ܗ̄ܘ̣ܵܬܼ : pb. 484 ܕܒܼܝܼ̈ܫܵܬܼܵܐ ܤܵܒܹ̇ܠ ܗ̄ܘ̣ܵܐ : ܐܸܢ ܗ̤ܘ ܕܠܵܐ ܢܕܲܓܿܠܹܗ ܠܲܦܠܵܘܝܵܢܘܿܣ : ܘܢܸܗܘܸܐ ܒܲܪ ܓܲܒܵܐ ܕܐܘܼܛܸܟܼܝܼܣ . ܗܵܟܲܢܵܐ ܕܹܝܢ ܩܲܕܸܡ̣ܘ ܤܵܡ̣ܘܼܗܝ : ܘܥܲܒܼܘܼܗܝ ܥܲܪܛܸܠܵܝܵܐ ܡ̣ܢ ܟܠ ܓܲܒܿܝܼ̈ܢ : ܘܲܕܼܠܵܐ ܤܒܲܪ ܘܲܕܼܠܵܐ ܦܵܪܹܗ̄ܤܝܼܵܐ ܐܲܩܝܼܡܘܼܗܝ : ܐܲܝܟܼ ܕܐܵܦ ܠܵܐ ܒܲܪܬܼ ܩܵܠܵܐ ܬܸܗܘܸܐ ܠܹܗ . ܟܠܗܘܿܢ ܓܹܝܪ ܥܲܬܸܕܼܘ ܢܲܦܫܗܘܿܢ : ܐܲܝܟܼ ܕܠܵܐ ܢܸܫܡܥܘܼܢܵܝܘܗܝ : ܐܸܠܵܐ ܕܲܢܚܝܒܼܘܼܢܵܝܗܝ ܡ̣ܢ ܟܠ ܦܪܘܿܣ . ܘܐܲܥܠܘܼܗܝ ܗ̄ܘ̣ܵܘ ܠܲܟܼܢܘܼܫܬܿܗܘܿܢ ܟܲܕܼ ܡܨܲܥܪܝܼܢ ܠܹܗ : ܘܠܵܐ ܫܵܒܼܩ̇ܝܼܢ ܠܹܗ ܕܢܸܦܘܿܩ ܪܘܼܚܵܐ ܥܲܠ ܐܲܝܠܹܝܢ ܕܡܸܬܼܪܫܸܐ ܗ̄ܘ̣ܵܐ . ܘܲܩܕܼܵܡ ܐܲܦܲܝ̈ܗܘܿܢ ܕܩܘܿܡܛܹ̈ܐ ܕܲܦܩܝܼܕܹܝܢ ܗ̄ܘ̣ܵܘ : ܡܙܝܼܥܝܼܢ ܗ̄ܘ̣ܵܘ ܘܡܲܬܼܘܪܝܼܢ ܠܹܗ : ܟܲܕܼ ܦܵܩ̇ܕܝܼܢ ܠܹܗ ܕܠܵܐ ܢܡܲܠܸܠ . ܘܲܒܼܪܲܡ ܫܘܼܡܥܘܼܗ̇ ܐܵܦ ܠܗܵܝ̇ ܒܲܪܬܼ ܩܵܠܵܐ ܕܡ̣ܢ ܩܛܝܼܪܵܐ ܘܡ̣ܢ ܐܘܼܠܨܵܢܵܐ ܗܵܘ̇ܝܵܐ ܗ̄ܘ̣ܵܬܼ : ܠܒܝܼܘܼܙܵܚܵܐ ܕܒܼܘܼܚܵܢܹܗ ܕܗܵܢܵܐ . ܟܲܕܼ ܓܹܝܪ ܡܸܬܼܩܪܹܝܢ ܗ̄ܘ̣ܵܘ ܗܘܼܦܵܡ̈ܢܹܡܵܛܵܐ ܕܲܗܘ̤ܵܘ ܒܩܘܼܛܲܢܛܝܼܢܵܦܘܿܠܝܼܣ ܠܘܼܩܒܲܠ ܐܘܼܛܸܟܼܝܼܣ : ܘܫܲܠܡܘܼܬܼܵܐ ܘܲܪܡܵܝ ܐܝܼܕܼܵܐ ܕܬܲܦܸܤܩ̈ܘܿܦܹܐ ܕܠܘܼܩܒܲܠ ܐܘܼܛܸܟܼܝܼܣ : ܘܩܲܕܼܡܵܝܑܬܼ ܕܤܹܠܵܘܩܘܿܣ : ܐܲܦܸܤܩܘܿܦܵܐ ܕܐܲܡܵܤܝܼܵܐ ܕܦܘܼܢܛܘܿܣ ܕܚܲܝܒܹܗ ܗ̄ܘ̣ܵܐ . ܘܠܵܐ ܒܚܲܕܼ ܛܲܟܼܤܵܐ ܕܕܲܝܵܢܘܼܬܼܵܐ ܡܒܲܚܢܝܼܢ ܗ̄ܘ̣ܵܘ : ܘܠܵܐ ܒܚܲܕܼܵܐ ܡܛܲܟܼܤܘܼܬܼܵܐ : ܐܲܝܟܼ ܕܢܸܬܼܒܿܥܘܼܢܵܝܗܝ ܠܲܡܩܲܝܵܡܘܼ ܪܡܵܝ ܐܝܼܕܹܿܗ : ܕܐܲܝܟܲܢܵܐ ܡܸܤܬܿܒܲܪ ܠܹܗ : ܘܕܸܐܢ ܬܪܝܼܨܵܐܝܼܬܼ ܐܸܬܼܐܲܡܪܲܬ̤ ܡܸܢܹܗ . ܐܸܠܵܐ ܕܠܵܐ ܒܘܼܚܵܢܵܐ ܦܵܤ̇ܩܝܼܢ ܗ̄ܘ̣ܵܘ : ܘܐܲܝܟܼ ܕܡ̣ܢ ܥܲܡܠܵܐ pb. 485 ܒܠܝܼܠܵܐ ܕܠܵܐ ܦܘܼܪܫܵܢ : ܕܐܝܼܬܼܵܘܗܝ ܕܠܵܐ ܪܹܫܵܐ ܘܲܕܼܠܵܐ ܫܘܼܥܒܵܕܼܵܐ : ܩܵܥܹ̇ܝܢ ܗ̄ܘܹ̇ܝܘ : ܕܠܵܐ ܐܝܼܬܲܝܗܹܝܢ ܕܐܲܦܸܤܩܘܿܦܵܐ ܕܐܲܡܵܤܝܼܵܐ : ܠܵܐ ܬܦܲܠܸܓܼ ܠܠܵܐ ܡܸܢܼܦܲܠܓܼܵܢܵܐ . ܐܲܝܟܲܢܵܐ ܕܡ̣ܢ ܗܵܕܹܐ ܢܲܬܼܡܗܘܼܢܵܝܗܝ ܠܓܲܒܼܪܵܐ : ܕܒܲܐܝܠܹܝܢ ܕܲܡܩܲܛܪܓܼܝܼܢ ܠܹܗ ܢܸܫܠܲܡ . ܘܡ̣ܢ ܗܵܕܹܐ ܬܲܚܘܝܼܬܼܵܐ ܢܸܥܒܿܕܘܼܢ : ܕܐܵܦ ܐ̄ܚܪ̈ܵܢܹܐ ܢܸܕܼܚܠܘܼܢ : ܘܢܸܟܼܦܪܘܼܢ ܒܐܵܦܵܦܲܤܝܼܣ ܕܲܥܒܲܕܼܘ : ܘܢܸܥܫܘܼܢܵܝܗܝ ܠܲܦܠܵܘܝܵܢܘܿܣ : ܒܚܲܕܼ ܘܒܹܗ ܟܲܕܼ ܒܹܗ ܒܲܙܢܵܐ . ܕܓܼܵܘܵܐ ܓܹܝܪ ܕܟܼܠܗܘܿܢ ܐܲܝܠܹܝܢ ܕܩܲܒܹܠܘܼܗܝ ܘܲܫܠܸܡ̣ܘ ܠܹܗ : ܐܝܼܬܹܝܗ̇ ܗ̄ܘ̣ܵܬܼ ܗܵܕܹܐ . ܡܵܕܹܝܢ ܐܵܦ ܕܝܼܢܵܐ ܕܓܼܵܘܵܐ ܙܵܕܹܩ ܗ̄ܘ̣ܵܐ ܕܢܸܗܘܸܐ : ܕܗܵܢ̇ܘܿܢ ܕܚܲܝܒܼܘܼܗܝ ܗ̄ܘ̣ܵܘ ܘܲܫܠܸܡ̣ܘ ܠܹܗ : ܘܲܗܦܲܟܼܘ ܡ̣ܢ ܪܡܵܝ ܐܝܼܕܼܵܐ ܕܐܸܬܼܥܒܸܕܼ ܠܘܼܩܒܲܠ ܐܘܼܛܸܟܼܝܼܣ . ܐܸܠܵܐ ܒܪܲܡ ܗܵܠܹܝܢ ܤܵܥ̇ܪܝܼܢ ܗ̄ܘ̣ܵܘ : ܐܲܝܟܲܢܸܐ ܕܲܢܚܵܘܘܿܢ : ܕܡ̣ܢ ܟܠ ܦܪܘܿܣ ܙܵܕܹܩ ܗ̄ܘ̣ܵܐ ܕܲܢܚܲܝܒܼܘܼܢܵܝܗܝ ܠܲܦ̇̄ܠܵܘܝܵܢܘܿܣ : ܐܲܝܟܼ ܡ̇ܢ ܕܒܲܨܲܪ ܗ̄ܘ̣ܵܐ ܡ̣ܢ ܡܸܠܲܝ̈ܗܘܿܢ ܘܲܓܼܙܵܪ ܕܝܼܢܗܘܿܢ : ܘܠܲܝܬܿ ܠܗܘܿܢ ܐ̄ܚܪܵܢܝܵܐܝܼܐܬܼ ܠܡܸܦܲܩ ܒܪܘܼܚܵܐ : ܐܸܠܵܐ ܐܸܢ ܟܲܕܼ ܢܩܲܛܪܓܼܘܼܢ ܠܲܦܠܵܘܝܵܢܘܿܣ . ܕܝܵܤܩܘܿܪܘܿܣ : ܡܫܲܡܫܵܢܵܐ ܕܒܼܘܼܚܵܢܵܐ ܗܵܢܵܐ : ܟܲܕܼ ܡܫܲܬܸܩ ܠܟܸܢܫܵܐ ܠܵܐ ܡܛܲܟܿܤܵܐ : ܒܠܵܐ ܡܛܟܿܤܘܼܬܹܗ ܩܵܥܹ̇ܐ ܗ̄ܘ̣ܵܐ : ܫܬܼܘܿܩܘ ܠܲܡ ܩܠܲܝܠ : ܢܸܫܡܲܥ ܐܵܦ ܓܘܼ̈ܕܵܦܹܐ ܐ̄ܚܪ̈ܵܢܹܐ . ܡܵܢܵܐ ܥܵܕܼܠܝܼܢ ܚ̄ܢܲܢ ܠܢܸܤܛܘܿܪܝܼܣ ܒܲܠܚܘܿܕܿ ؟ ܤܲܓܿܝܼ̈ܐܹܐ ܐܸܢܘܿܢ ܢܸܤܛܘܿܪܝܼܣ . ܚܲܕܼ ܠܵܐ ܐܲܟܿܤܹܗ ܕܗܵܠܹܝܢ ܕܝܼܠܝ ܡܸܬܼܪܲܥܸܐ : ܘܠܵܐ ܬܘܼܒܼ ܗܵܘ̇ ܐܲܪܦܝܼ ܗ̄ܘ̣ܵܐ ܕܒܼܝܼ ܢܸܥܫܩܹܗ . pb. 486 ܐܸܠܵܐ ܡ̇ܢ : ܠܝܼ ܐܵܡܲ݁ܪ ܗ̄ܘ̣ܵܐ ܐܵܦ ܠܗܵܘ̇ . ܐܵܦ ܗ̤ܘ ܓܹܝܪ ܗܵܢܵܐ : ܐܝܼܬܵܘܗܝ ܗ̄ܘ̣ܵܐ ܡ̣ܢ ܐܲܝܠܹܝܢ ܕܐܵܡ̇ܪܝܼܢ ܬܪܝܼܨܵܐܝܼܬܼ . ܒܪܲܡ ܐܵܡܲ݁ܪ ܗ̄ܘ̣ܵܐ ܕܲܐ̄ܚܪܵܢܝܬܼܵܐ ܐܵܡܲ݁ܪ ܐ̄ܢܵܐ ܐܸܢܵܐ : ܘܲܐ̄ܚܪ̈ܵܢܝܬܼܵܐ ܗ̤ܘ . ܘܟܼܵܦܲܪ ܗ̄ܘ̣ܵܐ ܕܠܵܘ ܗܸܢܹܝܢ ܗܵܠܹܝܢ ܐܵܡܲ݁ܪ ܐ̄ܢܐ : ܐܵܘ ܡܸܛܠ ܠܵܐ ܝܑܼܕܲܥܬܹܗ : ܐܵܘ ܡܸܛܠ ܕܸܚܠܬܼܵܐ . ܟܲܕܼ ܠܵܐ ܗܵܟܹܝܠ ܝܲܗ̣̄ܝܒܼ ܗ̄ܘ̣ܵܐ ܠܹܗ ܐܲܬܼܪܵܐ ܠܡܸܦܲܩ ܒܪܘܼܚܵܐ : ܩܲܕܼܡ ܗ̄ܘ̣ܵܐ ܘܚܲܝܒܹܗ . ܕܠܵܐ ܟܲܕܼ ܢܸܦܘܿܩ ܪܘܼܚܵܐ : ܢܸܬܼܩܲܝܲܡ ܫܪܵܪܵܐ ܒܐܲܝܠܹܝܢ ܕܡܸܬܼܩܲܛܪܲܓܼ ܕܠܵܐ ܐܝܼܬܲܝܗܹܝܢ ܕܢܸܤܛܘܿܪܝܼܣ : ܐܸܠܵܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ ܘܕܲܐܒܼ̈ܗܵܬܼܵܐ ܩܲܕܝܼ̈ܫܹܐ ܕܡ̣ܢ ܩܕܼܵܡ ܬܠܵܬܼܡܵܐܐ ܘܲܬܼܡܵܢܬܲܥܤܲܪ : ܘܕܝܼܠܗܘܿܢ ܕܲܬܼܠܵܬܼܡܵܐܐ ܘܲܬܼܡܵܢܬܲܥܤܲܪ : ܘܕܲܐܝܠܹܝܢ ܕܡ̣ܢ ܒܵܬܲܪܗܘܿܢ . ܒܟܼܠܡܸܕܸܡ ܓܹܝܪ ܡܵܛܝܵܐ ܗ̄ܘ̣ܵܬܼ ܒܐܝܼܕܼܵܘ̈ܗܝ ܠܲܡܚܵܘܵܝܘܼ : ܕܐܵܪ̈ܬܵܕܘܿܟܿܤܹܐ ܐܝܼܬܲܝܗܹܝܢ . ܕܠܵܐ ܗܵܟܹܝܠ ܟܲܕܼ ܢܸܬܼܒܲܚ̈ܢܵܢ ܗܵܠܹܝܢ : ܒܗܵܝ̇ ܕܠܵܐ ܡܸܫܟܿܚܝܼܢ ܗ̄ܘ̣ܵܘ ܠܡܸܟܼܦܲܪ ܒܗܹܝܢ ܕܠܵܐ ܐܝܼܬܝܗܹܝܢ ܕܐܵܪ̈ܬܵܘܘܿܟܿܤܹܐ : ܘܲܕܼܠܵܐ ܬܘܼܒܼ ܟܲܕܼ ܡܩܲܒܿܠܝܼܢ ܠܗܹܝܢ ܐܲܝܟܼ ܕܐܵܪ̈ܬܵܕܘܼܟܿܤܹܐ : ܢܸܫܒܿܩܘܼܢ ܠܗܵܝ̇ ܕܲܚܦܝܼܛܝܼܢ ܗ̄ܘ̣ܵܘ ܠܡܸܥܒܲܕܼ : ܠܲܡܚܝܵܒܼܘܼ ܠܲܦܠܵܘܝܵܢܘܿܣ ܘܠܲܡܙܲܟܵܝܘܼ ܠܐܘܼܛܸܟܹܐ : ܥ̣ܒܲܪܘ ܡ̣ܢ ܡܸܠܹ̈ܐ ܗܵܠܹܝܢ : ܘܥܲܠ ܐ̄ܚܪ̈ܵܢܝܬܼܵܐ ܐܸܬܼ݂ܵܘ ܠܲܡܩܲܛܪܵܓܼܘܼܬܹܗ : ܐܲܝܟܼ ܡ̇ܢ ܕܲܡܒܲܨܵܪܘܼ ܡܒܲܨܲܪ ܠܹܗ ܓܙܵܪ ܕܝܼܢܐ . ܘܝܵܗ̇ܒܿܝܼܢ ܠܹܗ ܠܥܸܠܬܼܵܐ ܗܵܕܹܐ ܠܡܲܦܲܩܒܿܪܘܼܚܵܐ : ܘܠܵܘ ܠܗܵܝ̇ ܕܡܸܛܠܵܬܼܵܗ̇ ܘܒܼܐܝܼܕܼܵܗ̇ ܡܸܬܼܦܲܪܤܸܐ ܗ̄ܘ̣ܵܐ ܩܘܼܪܸܠܘܿܣ ܘܤܘܼܢܗܵܕܘܿܣ ܕܒܐܦܸܤܘܿܣ : ܒܐܲܝܠܹܝܢ ܕܐܸܡ݂ܲܪܘ ܗ̄ܘ̣ܵܘ . ܡܠܲܩܛܝܼܢ ܗ̄ܘ̣ܵܘ ܓܹܝܪ ܗܵܢܘܿܢ ܕܒܹܝܬܼ ܩܘܼܪܸܠܘܿܣ ܘܕܐܘܼܛܸܟܼܝܼܣ : ܐܲܝܠܹܝܢ pb. 487 ܕܫܵܠ̈ܡܵܢ ܗ̣̄ܘܝ̈ ܠܗܘܿܢ ܘܲܡܓܲܒܹܿܝܢ ܗ̄ܘ̣ܵܘ ܐܲܝܠܹܝܢ ܕܫܵܦܪ̈ܵܢ ܠܗܘܿܢ . ܘܗܵܟܼܘܵܬܼ ܐܵܦ ܒܢܲܝ̈ ܓܲܒܵܐ ܕܲܠܦܵܘܝܵܢܘܿܣ : ܕܲܠܩܘܼܒܼܠܵܐ ܕܗܵܢ̇ܘܿܢ . ܩܘܼܪܸܠܘܿܣ ܕܹܝܢ ܐܝܼܬܼܵܘܗܝ ܗ̄ܘ̣ܵܐ ܐܲܒܼܵܐ ܕܤܘܿܓܼܵܐܐ ܕܗܹܪܹ̈ܤܝܼܵܣ : ܘܗܵܠܹܝܢ ܘܗܸܢܹܝܢ ܘܲܐ̄ܚܪ̈ܵܢܝܬܼܵܐ ܐܵܡܲ݁ܪ ܗ̄ܘ̣ܵܐ ܒܵܗ̇ ܟܲܕܼ ܒܵܗ̇ . ܐܲܝܟܲܢܵܐ ܕܠܵܐ ܟܲܕܼ ܢܸܬܼܚܲܫܚܘܼܢ ܒܐܲܝܠܹܝܢ ܕܕܲܠܩܘܼܒܼܠܵܐ ܐܸܢܹܝܢ : ܢܩܝܼܡܘܼܢ ܒܐܘܼܠܨܵܢܵܐ ܠܗܵܠܹܝܢ ܕܗ̤ܘܲܝ̈ ܒܙܲܒܼܢܹܗ ܕܩܘܪܸܠܘܿܣ : ܘܠܲܐܝܠܹܝܢ ܕܲܗ̤ܘܲܝ̈ ܒܐܲܦܸܤܘܿܣ . ܘܡ̣ܢ ܐܵܢܲܢܩܹܐ ܢܩܝܼܡܘܼܢ ܠܡܸ̈ܠܲܝ ܕܝܼܠܝ : ܠܒܼܘܼܛܵܠܵܐ ܕܐܲܝܠܹܝܢ ܕܐܸܤܬܿܥܲܤ ܠܘܼܩܒܲܠܝ : ܘܠܵܐ ܢܸܗܘܸܬ ܠܗܘܿܢ ܐܲܬܼܪܵܐ ܠܐܲܝܠܹܝܢ ܕܡܸܤܬܲܥܪ̈ܵܢ ܠܘܼܩܒܲܠ ܠܦܵܘܝܵܢܘܿܣ : ܡܸܛܠ ܩܘܼܛܪܵܓܼܵܐ ܕܐܘܼܛܸܟܹܐ . ܡܸܛܠ ܗܵܠܹܝܢ : ܠܵܐ ܡܲܪܦܹܝܢ ܗ̄ܘ̣ܵܘ ܠܹܗ ܠܤܹܠܵܘܩܘܿܣ ܠܡܸܦܲܩ ܪܘܼܚܵܐ : ܘܐܵܦ ܠܲܡܩܲܝܵܡܘܼ ܠܐܲܝܠܹܝܢ ܕܐܸܬܼܟܬܸܒܼ ܡܸܢܹܗ . ܐܸܠܵܐ ܒܲܩܥܵܬܼܐ ܦܵܤܘܿܩܵܐܝܼܬܼ ܡܸܬܼܚܲܫܚܝܼܢ ܗ̄ܘ̣ܵܘ : ܐܲܝܟܲܢܐ ܕܠܵܐ ܢܲܡܪܲܚ ܐ̄ܚܪܹܢܵܐ ܠܡܸܦܲܩ ܪܘܼܚܵܐ : ܐܸܠܵܐ ܠܡܹܐܡܲܪ ܗܵܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܠܘܼܩܒܲܠ ܦܠܵܘܝܵܢܘܿܣ : ܕܲܡܒܲܨܪ̈ܵܢ ܠܹܗ ܗܵܠܹܝܢ ܕܐܸܬܿܥܲܪ ܒܲܓܼܙܵܪ ܕܝܼܢܵܐ ܕܐܘܼܛܸܟܼܝܼܣ : ܕܲܢܩܲܒܹܿܠܘܼܢ ܕܠܵܐ ܡܸܠܬܼܵܐ ܠܲܪܡܵܝ ܐܝܼܕܼܵܐ ܕܐܲܝܟܼ ܗܵܟܲܢܵܐ . ܡ̣ܢ ܗܵܠܹܝܢ ܓܹܝܪ ܐܸܬܼܝܼܕܲܥ ܗ̄ܘ̣ܵܐ ܢܝܼܫܗܘܿܢ ܠܟܼܠܢܵܫ : ܡ̣ܢ ܪܡܵܝ ܐܝܼܕܼܵܐ ܕܐܲܬܿܬܿܝܼܟܘܿܣ ܝܲܬܼܿܪܵܐܝܼܬܼ ܡܸܬܼܝܼܕܲܥ . ܐܲܬܿܬܿܝܸܟܘܿܣ ܓܹܝܪ ܓܲܒܼܪܵܐ ܗ̄ܘ̣ܵܐ ܕܩܘܼܪܝܵܝ ܗ̄ܘ̣ܵܐ ܘܲܒܼܪܝܼܪ pb. 488 ܗ̄ܘ̣ܵܐ : ܘܠܵܐ ܡܸܫܟܲܚ ܗ̄ܘ̣ܵܐ ܐܵܦ ܠܵܐ ܒܓܲܠܝ̈ܬܼܵܐ . ܡܗܲܣܡܢܵܐ ܓܹܝܪ ܐܝܼܬܼܵܘܗܝ ܗ̄ܘ̣ܵܐ : ܘܲܒܼܓܼܵܘ ܒܲܝܬܼܵܐ ܡܟܪܲܒܲܝ ܗ̄ܘ̣ܵܐ ܐܲܝܟܼ ܥܲܒܼ̈ܕܹܐ : ܘܐܸܬܼܝܼܗܸܒܼ ܗ̄ܘ̣ܵܐ ܒܒܲܝܬܼܵܐ ܪܲܒܵܐ ܕܒܹܝܬܼ ܡܲܠܟܿܘܼܬܼܵܐ . ܘܟܲܕܼ ܗܵܟܲܢܵܐ ܗܘ̤ܵܬܼ ܠܹܗ ܦܵܪ݂ܗ̄ܤܝܼܵܐ ܕܡܸܬܼܥܲܫܢܵܢܘܼܬܼܵܐ ܘܪܲܒܿܘܼܬܼܵܐ : ܒܐܲܦܸܤܩ̈ܘܿܦܹܐ ܐܸܬܼܓܿܒܼܝܼ ܗ̄ܘ̣ܵܐ : ܟܲܕܼ ܒܐܘܼܪ̈ܚܵܬܼܵܐ ܘܲܒܼܒܸܕܼܝܹ̈ܐ ܘܲܒܼܦܘܼܪ̈ܤܹܐ ܕܐܲܝܟܼ ܗܵܠܹܝܢ : ܠܵܐ ܡܕܲܪܲܫ ܗ̄ܘ̣ܵܐ ܘܠܵܐ ܡܸܤܬܲܟܲܠ ܗ̄ܘ̣ܵܐ . ܘܐܵܠܨ̇ܝܼܢ ܗ̄ܘ̣ܵܘ ܠܹܗ ܕܲܓܵܠܵܐܝܼܬܼ ܢܹܐܡܲܪ ܕܲܡܒܲܨܵܪܘܼ ܡܒܲܨܪܵܐ . ܘܗ̤ܘ ܐܵܠܹ̇ܨ ܗ̄ܘ̣ܵܐ ܠܗܘܿܢ ܕܢܹܐܡܪܘܼܢ ܘܢܵܘܕܥܘܼܢܵܝܗܝ ܠܲܩܛܝܼܪܵܐ : ܒܲܕܼ ܠܵܐ ܡܸܤܬܲܟܲܠ ܗ̄ܘ̣ܵܐ ܡ̇ܢ ܕܐܵܡ̇ܪܝܼܢ ܗ̄ܘ̣ܵܘ ܠܹܗ . ܐܲܬܿܬܿܝܼܟܘܿܣ ܓܹܝܪ ܐܲܦܸܤܦܘܿܦܵܐ ܐܸܡ݂ܲܪ ܗ̄ܘ̣ܵܐ : ܡ̣ܢ ܫܹܠܝ ܥܸܠܹ̇ܬܼ ܠܩܘܼܤܛܲܢܛܝܼܢܵܦܘܿܠܝܼܣ : ܘܚܵܪܹܬܼ ܒܫܵܡ̈ܘܿܘܿܥܹܐ : ܘܠܹܗ ܠܕܲܝܪܵܝܵܐ ܕܐܸܡܲ݁ܪ ܗ̄ܘ̣ܵܐ : ܡܵܪܝ ܐܲܪܡܵܐ ܐܝܼܕܼܵܐ . ܐܸܡܲ݁ܪ ܐ̄ܢܵܐ ܠܹܗ : ܛܹܐܘܿܣ : ܐܲܪܦܵܢܝ ܕܐܸܚܙܸܐ . ܘܫܸܡ̇ܥܹܬܼ ܡܸܢܹܗ ܟܲܕܼ ܩܵܪܹܐ ܡܸܕܸܡ ܕܓܼܵܠܵܐ . ܘܡ̣ܢ ܒܵܬܲܪ ܗܵܠܹܝܢ ܐܸܡ݂ܲܪ ܠܝܼ : ܡܵܪܝ ܐܲܪܡܵܐ ܐܝܼܕܼܵܐ . ܐܸܡ̇ܪܹܬܼ : ܠܡܲܪܡܵܝܘܼ ܐܝܼܕܼܵܐ ܠܵܐ ܡܸܫܟܲܚ ܐ̄ܢܵܐ . ܫܲܪܝܼܪܵܐܝܼܬܼ ܡ̇ܢ ܝܵܕܲܥ̇ ܐ̄ܢܵܐ : ܐܸܠܵܐ ܠܵܐ ܡܸܫܟܲܚ ܐ̄ܢܵܐ ܠܡܹܐܡܲܪ ܡܸܕܸܡ . ܒܪܲܡ ܐܵܡܲ݁ܪ ܐ̄ܢܵܐ : ܕܐܸܢ ܐ̄ܢܵܫ ܠܵܐ ܡܗܲܝܡܸܢ : ܐܲܝܟܼ ܐܲܒܼܵܗ̈ܬܼܵܐ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܕܲܒܼܢܝܼܩܵܝܼܵܐ ܘܐܲܝܟܼ ܗܵܢܘܿܢ ܕܒܲܐܸܤܘܿܣ : ܢܸܗܘܸܐ ܚܪܸܡ : ܒܗܵܢܵܐ ܥܵܠܡܵܐ ܘܲܒܼܗܵܘ̇ ܕܲܥܬܼܝܼܕܼ . ܘܲܕܼܝܵܤܩܘܿܪܵܐ : ܐܲܝܟܼ ܕܥܲܠ ܛܲܠܝܵܐ ܕܡܸܬܼܩܲܛܪܲܓܼ : ܦܵܩܹ̇ܕܼ ܗ̄ܘ̣ܵܐ ܠܹܗ ܠܐܲܬܿܬܿܝܼܟܘܿܣ ܕܢܸܟܼܦܘܿܪ ܘܲܢܕܲܓܸܠ ܢܲܦܫܹܗ . ܘܐܸܡܲ݁ܪ ܗ̄ܘ̣ܵܐ ܗ̤ܘ ܗܵܘ̇ ܡܵܐ ܕܒܼܵܥܹ̇̄ܐ ܗ̄ܘ̣ܵܐ pb. 489 ܠܡܹܐܡܲܪ : ܗܵܠܹܝܢ ܡܵܕܹܝܢ ܕܐܸܬܼܩܪܝܼ ܕܲܓܵܠܵܬܼ̈ܐ ܐܸܢܹܝܢ ܘܲܕܒܸܕܼܝܵܐ . ܘܐܲܬܿܬܿܝܼܟܘܿܣ ܠܵܐ ܝܵܕܲܥ̇ ܗ̄ܘ̣ܵܐ ܡ̇ܢ ܕܒܼܵܥܹ̇ܐ ܗ̄ܘ̣ܵܐ ܠܡܹܐܡܲܪ ܠܹܗ : ܘܐܸܡ݂ܲܪ : ܐܸܠܵܐ ܝܵܕܲܥ̇ܢܵܐ . ܡܸܛܠ ܕܪܵܡ̇ܙܝܼܢ ܗ̄ܘ̣ܵܘ ܠܹܗ ܕܢܹܐܡܲܪ ܕܲܓ̈ܠܵܬܼܵܐ ܐܸܢܹܝܢ ܘܒܸܕܼܝܵܐ : ܘܠܵܐ ܝܵܕܲܥ̇ ܗ̄ܘ̣ܵܐ ܐܲܬܿܬܿܝܼܟܘܿܣ . ܬܘܼܒܼ ܐ̄ܚܪܵܢܝܵܐܝܼܬܼ ܡܫܲܐܸܠ ܗ̄ܘ̣ܵܐ ܠܹܗ ܟܲܕܼ ܪܵܡܹܙ ܠܹܗ : ܗܵܠܹܝܢ ܠܵܐ ܐܸܡܲܪܬܿ ؟ ܘܡ̣ܢ ܡܲܚܤܸܢ ܟܲܕܼ ܕܵܩܪܝܼܢ ܠܹܗ : ܝܑܼܕܥ̣ ܗ̄ܘ̣ܵܐ ܡܵܐ ܕܒܼܵܥܹ̇ܐ ܗ̄ܘ̣ܵܐ ܡܸܢܹܗ ܕܢܹܐܡܲܪ : ܘܐܸܡ݂ܲܪ ܐܲܬܿܬܿܝܼܟܘܿܣ ܠܵܐ . ܘܬܼܘܼܒܼ ܟܲܕܼ ܒܵܥܹ̇ܝܢ ܗ̄ܘ̣ܵܘ ܕܲܢܫܲܪܪܘܼܢ ܠܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܕܢܹܐܡܲܪ : ܐܸܬܿܬܿܟܸܠ ܗ̄ܘ̣ܵܐ ܠܲܡܫܲܐܵܠܘܼܬܹܗ ܥܠܲܝܗܹܝܢ ܟܲܕܼ ܥܠܲܝܗܹܝܢ : ܐܵܡܲ݁ܪ ܗ̄ܘ̣ܵܐ ܠܲܡ ܕܝܵܤܩܘܿܪܘܿܣ : ܫܵܡ̇ܥܹܬܼ ܐܲܝܠܹܝܢ ܕܡܸܢܵܟܼ ܟܹܐܡܲܬܼ ܐܸܬܼܐܡܲܪ . ܗ̤ܘ ܐܸܡܲ݁ܪ ܗ̄ܘ̣ܵܐ ܗܵܘ̇ ܡܵܐ ܕܒܼܵܥܹ̇ܐ ܗ̄ܘ̣ܵܐ ܠܡܹܿܐܡܲܪ ܘܲܐܡܲܠܵܦܘܼ : ܒܲܕܼ ܕܵܚܹ̇ܠ ܗ̄ܘ̣ܵܐ ܕܕܲܠܡܵܐ ܐ̄ܚܪ̈ܵܢܝܬܼܵܐ ܚܠܵܦ ܐ̄ܚܪ̈ܵܢܝܵܬܼܵܐ ܢܸܥܢܸܐ ܠܹܗ : ܘܐܲܬܿܬܿܝܼܟܘܿܣ ܐܸܡܲ݁ܪ : ܫܸܡ̇ܥܹܬܼ . ܘܲܕܝܵܤܩܘܿܪܘܿܣ ܪܡܲܙ ܠܹܗ ܟܲܕܼ ܐܵܡܲ݁ܪ : ܡܵܕܹܝܢ ܠܵܐ ܐܸܡܲܪܬܿ ܐܸܢܹܝܢ ؟ ܘܐܲܬܿܬܿܝܼܟܘܿܣ : ܟܲܕܼ ܪܵܡܹܙ ܥܲܡܹܗ ܕܡܲܠܦܵܢܹܗ : ܐܵܦ ܗ̤ܘ ܐܸܡ݂ܲܪ ܗܸܢܹܝܢ ܟܲܕܼ ܗܸܢܹܝܢ : ܠܵܐ ܐܸܡܲܪܬܿ ؟ ܗܵܟܲܢܵܐ ܐܵܦ ܩܕܼܵܡ ܡܲܠܟܵܐ : ܐܵܦ ܩܕܼܵܡ ܐ̄ܢܵܫ̈ܝܼܢ ܐ̄ܚܪܵܢܝܼܢ : ܒܵܗ̇ ܟܲܕܼ ܒܵܗ̇ ܒܲܡܥܲܬܕܘܼܬܼܵܐ ܐܸܬܼܚܲܫܲܚ ܗ̄ܘ̣ܵܐ . ܐܲܝܟܲܢܵܐ ܕܒܲܪܡܵܝ ܐܝܼܕܼܵܐ ܕܝܼܠܗܘܿܢ ܢܸܟܼܦܪܘܼܢ : ܘܠܘܼܩܒܲܠ ܦܵܠܵܘܝܵܢܘܿܣ ܕܠܵܐ ܟܘܼܚܵܕܼܵܐ ܘܲܒܼܥܵܘܠܵܐ ܢܸܤܥܪܘܼܢ . ܗܵܠܹܝܢ ܡ̇ܢ ܕܡ̣ܢ ܗܵܢܘܿܢ : ܕܠܵܐ ܒܘܼܚܵܢܵܐ pb. 490 ܡܩܲܒܸܿܠ ܗ̄ܘ̣ܵܐ . ܗܵܠܹܝܢ ܕܹܝܢ ܕܡ̣ܢ ܩܛܝܼܪܵܐ ܡܸܬܼܐܲܡܪܵܢ ܗ̣̄ܘܲܝ̈ ܕܲܡܒܲܨܪ̈ܵܢ ܐܸܢܹܝܢ : ܕܠܵܐ ܦܘܼܠܵܓܼܵܐ ܡܩܲܒܸܿܠ ܗ̄ܘ̣ܵܐ ܠܗܹܝܢ . ܒܵܥܹ̇ܐ ܗ̄ܘ̣ܵܐ ܕܹܝܢ ܕܢܹܐܡܲܪ ܠܘܼܩܒܲܠܗܘܿܢ ܦܠܵܘܝܵܢܘܿܣ : ܘܟܲܕܼ ܛܵܒܼ ܒܐܘܼܠܨܵܢܵܐ ܕܐܲܝܟܼ ܗܵܢܵܐ ܘܒܲܩܛܝܪܵܐ ܐܝܼܬܼܵܘܗܝ ܗ̄ܘ̣ܵܐ : ܠܵܐ ܡܲܪܦܹܝܢ ܗ̄ܘ̣ܵܘ ܠܹܗ . ܐܸܠܵܐ ܡܵܚܹ̇ܝܢ ܗ̄ܘ̣ܵܘ ܠܹܗ : ܐܲܝܟܼ ܕܐܵܡ̇ܪܝܼܢ ܩܘܿܡܛܹ̈ܐ : ܕܐܵܦ ܠܵܐ ܡܡܲܠܵܠܘܼ ܡܢܲܠܸܠ : ܥܕܲܡܵܐ ܕܢܸܫܬܿܡܠܸܐ ܪܡܵܝ ܐܝܼܕܼܵܐ ܕܲܥܠܵܘܗܝ . ܘܗܵܟܲܢܵܐ ܢܸܫܬܲܪܪ̈ܵܢ ܗܵܠܹܝܢ ܕܐܘܼܛܸܟܼܝܼܣ : ܘܢܸܫܩܘܿܠ ܫܘܼܠܵܡܵܐ ܗܵܘ̇ ܡܵܐ ܕܲܚܦܝܼܛܝܼܢ ܗ̄ܘ̣ܵܘ ܥܠܵܘܗܝ . ܐܲܝܟܼ ܕܥܲܠ ܡܝܼܬܼܵܐ ܓܹܝܪ ܡܸܟܹܝܠ ܟܢܝܼܫܝܼܢ ܗ̄ܘ̣ܵܘ . ܟܲܕܼ ܓܹܝܪ ܡܸܢܼܩܪܸܐ ܗܵܘ̇ ܡܵܐ ܕܐܸܤܬܿܥܲܪ ܒܗܘܼܦܵܡ̈ܢ݂ܡܵܛܵܐ ܠܘܼܩܒܲܠ ܐܘܼܛܸܟܼܝܼܣ : ܘܐܵܡܲ݁ܪ ܗ̄ܘ̣ܵܐ ܠܘܼܩܒܲܠܗܘܿܢ ܦܠܵܘܝܵܢܘܿܣ : ܐܵܡ̇ܪܝܼܢ ܗ̄ܘ̣ܵܘ ܕܲܡܕܲܓܵܠܘܼ ܡܕܲܓܸܠ ܗܵܢܵܐ ܒܲܪܡܵܝ ܐܝܼܕܼܵܐ ܕܝܼܠܲܢ . ܘܡܵܚܹ̇ܝܢ ܗ̄ܘ̣ܵܘ ܠܹܗ : ܐܲܝܟܼ ܕܐܵܡ̇ܪܝܼܢ . ܗܵܝܕܹܝܢ ܡ̣ܢ ܒܵܬܲܪ ܕܐܸܫܬܲܪܲܪ ܓܙܵܪ ܕܼܝܼܢܵܐ ܘܐܵܦܦܲܤܝܼܣ ܕܲܥܠܵܘܗܝ ܐܲܝܟܼ ܕܲܫܦܲܪ ܠܗܘܿܢ : ܦܲܩܕܹܗ ܗ̄ܘ̣ܵܐ ܕܝܵܤܩܘܿܪܘܿܣ ܠܲܡܡܲܠܠܵܘܼ ܘܐܸܡ݂ܲܪ : ܐܸܢܗ̤ܘ ܕܝܵܕܲܥ̇ ܡܸܕܸܡ ܪܵܚܹܡ ܐܲܠܵܗܵܐ ܠܦܵܘܝܵܢܘܿܣ ܐܲܦܸܤܩܘܿܦܵܐ ܕܥܵܕܲܪ ܠܹܗ : ܢܹܐܡܲܪ ܒܲܟܼܬܼܝܼ̈ܒܼܵܬܐ . ܡܵܢܵܐ ܙܵܕܹܩ ܗ̄ܘ̣ܵܐ ܠܹܗ ܕܢܹܐܡܲܪ : ܠܗܵܘ̇ ܕܲܒܼܟܼܠܗܹܝܢ ܝܵܕܲܥ̇ ܗ̄ܘ̣ܵܐ ܕܡ̣ܢ ܩܛܝܼܪܵܐ ܕܐܲܝܟܼ ܗܵܢܵܐ ܐܸܤܪܬܿܠܝܼ̈ ܗ̣̄ܘܲܝ̈ ܡܸܠܵܘ̈ܗܝ ܟܹ̈ܐܢܵܬܼܵܐ : ܘܡܸܟܹܝܠ ܐܲܝܟܼ ܕܒܲܫܥܵܬܼܵܐ ܦܵܩ̇ܕܝܼܢ ܗ̄ܘ̣ܵܐ ܠܹܗ ܠܡܹܐܡܲܪ : ܝܲܬܿܝܼܪ ܡ̣ܢ ܗܵܘ̇ ܡܵܐ ܕܐܸܡܲܪ ܗ̄ܘ̣ܵܐ : ܕܐܸܚܲܕܬܿ ܒܐܲܦܲܝ̈ ܟܠܗܹܝܢ ܡܸܠܲܝ̈ ܟܹ̈ܐܢܵܬܼܵܐ : ܒܗܵܝ̇ ܕܲܠܟܼܠܵܗ̇ ܥܵܫܘܿܩܘܼܬܼܵܐ ܩܲܒܸܿܠܬܿ ܥܠܲܝ ܕܠܵܐ ܦܘܼܠܵܓܼܵܐ ؟ pb. 491 ܐܸܠܵܐ ܐܲܝܟܲܢܵܐ ܕܬܸܬܼܚܵܘܸܐ ܐܵܦ ܗܵܕܹܐ ܕܕܲܫܥܵܬܼܵܐ ܗ̄ܘ̣ܵܬܼ : ܠܡܲܦܵܢܘܼܬܼܵܐ ܕܒܲܐܝܢܵܐ ܙܢܵܐ ܚܒܲܫ̣ܘ : ܠܟܼܠܗܹܝܢ ܡܸܠܵܘ̈ܗܝ ܟܹ̈ܐܢܵܬܼܵܐ : ܐܵܦ ܟܲܕܼ ܠܵܐ ܨܵܒܹ̇ܝܢ : ܤܵܡ̣ܘ ܗ̄ܘ̣ܵܘ ܒܗܘܼܦܵܡ̈ܢ݂ܡܵܛܵܐ . ܕܐܸܡ݂ܲܪ ܕܝܵܤܩܘܿܪܘܿܣ ܠܘܵܬܼ ܦܠܵܝܵܢܘܿܣ : ܝܵܕܼܥܵܐ ܤܘܼܢܥܗܵܕܘܿܣ ܩܲܕܼܝܼܫܬܼܵܐ ܐܸܢ ܐܸܡ̇ܕܹܬܼ ܒܐܲܦܲܝ̈ܟ . ܘܲܦܠܵܘܝܵܢܘܿܣ ܓܲܠܝܵܐܝܼܬܼ ܐܲܡܪܹܗ ܠܲܩܛܝܼܪܵܐ ܕܲܗܘ̤ܵܐ ܒܹܗ : ܕܠܵܐ ܐܸܫܬܲܒܼܩܹ̇ܬܼ ܘܠܵܐ ܐܸܬܼܦܤܸܣ ܠܝܼ ܐܵܦ ܠܵܐ ܠܲܡܡܠܵܠܘܼ . ܘܐܲܝܟܼ ܕܬܸܬܼܝܼܕܲܥ ܕܲܒܼܒܼܘܼܙܵܚܵܐ ܗ̤ܘܲܝ̈ ܐܲܝܠܹܝܢ ܕܡܸܬܿܐܲܡܪ̈ܲܢ : ܐܵܡܲ݁ܪ ܗ̄ܘ̣ܵܐ : ܐܸܡܲܪ ܐܲܝܠܹܝܢ ܕܥܵܕܼܪ̈ܵܢ ܠܵܟܼ . ܘܐܸܡ݂ܲܪ ܗ̄ܘ̣ܵܐ : ܕܤܘܼܥܪ̈ܵܢܵܐ ܕܗܘܼܦܵܢ݂ܡܵܛܵܐ ܡܸܕܸܡ ܕܒܸܕܼܝܵܐ ܘܲܕܼܕܓܵܠܘܼܬܼܵܐ ܠܲܝܬܿ ܒܹܗ . ܘܝܵܕܼܥ̇ ܐܵܦ ܡܵܪܝ ܐܘܼܤܹܒܝܼܣ ܘܡܵܪܝ ܬܵܠܵܤܝܼܣ : ܕܐܲܪܡܝܼܘ ܐܝܼܕܼܵܐ ܘܒܲܚܸܢܘ ܥܲܡܝܼ . ܘܐܲܤܠܝܘܼܗ̇ ܠܡܸܠܬܹܗ : ܕܠܵܐ ܠܲܡ ܒܲܚܸܢܘ ܗ̄ܘ̣ܵܐ ܬܵܠܵܤܝܼܣ ܘܐܘܼܤܒܝܼܣ . ܗܵܝܕܹܝܢ ܒܗܵܝ̇ ܕܠܲܡܒܲܙܵܚܘܼ ܒܲܠܚܘܿܕܼ ܤܝܼܡܵܐ ܗ̄ܘ̣ܵܬܼ ܠܗܘܿܢ : ܡܸܟܹܝܠ ܡ̣ܢ ܒܵܬܲܪ ܐܵܦܵܦܲܤܝܼܣ : ܬܵܠܵܤܝܼܘܿܣ ܗܵܠܹܝܢ ܕܲܕܼܝܵܤܩܘܿܪܘܿܣ ܐܵܡܲ݁ܪ ܗ̄ܘ̣ܵܐ : ܠܲܝܬܿ ܐ̄ܢܵܫ ܕܕܼܵܠܹ̇ܐ ܠܚܲܤܝܘܼܬܼܵܟܼ ܡ̣ܢ ܕܬܹܠܡܲܪ . ܘܲܕܼܝܵܤܩܘܿܪܘܿܣ ܡܒܲܙܚܵܢܵܐܝܼܬܼ ܐܸܬܼܦܢܝܼ ܠܘܵܬܼ ܚܲܕܼ ܚܲܕܼ ܡ̣ܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܲܪܓܼܝܼܫܝܼܢ ܗ̄ܘ̣ܵܘ ܒܥܘܼܬܵܕܼܵܐ ܗܵܢܵܐ : ܟܲܕܼ ܐܸܡܲ݁ܪ : ܡܵܪܝ ܐܘܼܤܹܒܼܝܼܣ ܐܸܡ݂ܲܪ : ܐܸܢ ܠܵܐ ܗ̄ܘ̣ܵܐ ܗܵܠܹܝܢ ܗܵܟܲܢܵܐ ܐܝܼܬܲܝܗܹܝܢ : ܘܒܲܚܸܢ : ܕܲܕܼܠܵܐ ܚܘܼܝܵܒܼܵܐ ܢܸܫܬܿܟܲܚ . ܐܸܠܵܐ ܡ̇ܢ ܟܠܲܝܬܵܝܗܝ ܕܢܹܐܡܲܪ : ܘܬܼܘܼܒܼ ܡܓܲܪܸܓܼ ܐܲܢ̄ܬܿ ܠܹܗ ܠܡܹܐܡܲܪ ؟ ܘܡ̣ܢ ܕܐܸܡ݂ܲܪ ܠܹܗ : ܬܘܼܒܼ ܠܗܹܝܢ ܟܲܕܼ ܠܗܹܝܢ ܐܸܡ݂ܲܪ : pb. 492 ܕܲܩܕܼܵܡ ܡܵܪܝ ܬܵܠܵܤܝܼܣ ܘܡܵܪܝ ܐܘܼܤܹܒܼܝܼܣ : ܟܲܕܼ ܩܲܪܝܼܒܼ ܐܵܦ ܡܵܪܝ ܤܸܠܲܢܛܵܪܝܼܘܿܣ ܡܲܓܿܢܘܿܣ : ܗܘ̤ܵܐ ܤܘܼܥܪܵܢܵܐ ܗܵܢܵܐ ܘܐܸܬܼܒܲܚܲܢ . ܘܡܸܕܸܡ ܕܐܲܝܟܼ ܗܵܢܵܐ ܠܵܐ ܐܸܫܬܿܟܲܚ . ܟܒܠ ܚܲܕܼ ܚܲܕܼ ܡ̣ܢ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܩܲܪܝܼܒܼܝܼܢ ܗ̄ܘ̣ܵܘ ܬܲܡܵܢ : ܗܵܢ̇ܘܿܢ ܕܲܡܫܲܥ̣ܘ : ܢܹܐܡܲܪܘܼܢ ܐܲܝܟܼ ܕܲܩܕܼܵܡ ܐܲܠܵܗܵܐ ܐܸܢ ܒܕܲܓܵܠܘܼܬܼܵܐ ܐܸܬܼܐܡܲܪ . ܕܝܵܤܩܘܿܪܘܿܣ ܬܘܼܒܼ ܟܲܕܼ ܡܒܲܙܲܚ ܒܹܗ : ܕܟܹܐܡܲܬܼ ܠܵܐ ܐܝܼܬܼܵܘܗܝ ܗܵܢܵܐ ܡܲܦܲܩܒܪܘܼܚܵܐ . ܘܗ̤ܘ ܡܲܤܒܲܪ ܗ̄ܘ̣ܵܐ ܕܒܲܫܪܵܪܵܐ ܡܩܲܪܸܒܼ ܗ̄ܘ̣ܵܐ ܠܹܗ ܠܡܹܐܡܲܪ : ܫܵܒܹ̇ܩ ܗ̄ܘ̣ܵܐ ܕܠܗܵܠܹܝܢ ܢܒܲܚܸܢ . ܘܬܼܘܼܒܼ ܟܲܕܼ ܡܡܲܝܸܩ : ܐܸܬܼܦܢܝܼ ܗ̄ܘ̣ܵܐ ܠܘܵܬܼ ܐܸܤܛܲܦܵܢܘܿܣ : ܘܐܸܡ݂ܲܪ ܠܹܗ : ܡܵܪܝ ܐܸܤܛܲܦܵܢܲܐ : ܐܸܢ ܟܠܲܝܬܵܝܗܝ : ܘܲܠܘܵܬܼ ܟܠܗܘܿܢ : ܐܸܡܲܪܘ ܟܠܟܼܘܿܢ . ܘܗܵܟܲܢܵܐ ܡܸܫܬܿܥܸܐ ܗ̄ܘ̣ܵܐ ܒܹܗ ܒܓܲܒܼܪܵܐ : ܕܠܵܐ ܡܦܵܣ ܗ̄ܘ̣ܵܐ ܘܠܵܐ ܝܵܕܲܥ̇ ܗ̄ܘ̣ܵܐ ܠܒܼܝܼܫܘܼܬܼܵܐ ܘܠܢܸܟܼܠܹ̈̄ܐ ܕܡܸܨܪ̈ܵܝܹܐ . ܤ̣ܒܲܪ ܗ̄ܘ̣ܵܐ ܕܹܝܢ ܕܲܒܼܕܼܚܠܲܬܼ ܐܲܠܵܗܵܐ ܐܝܼܬܲܝܗܹܝܢ : ܘܠܲܐܝܠܹܝܢ ܕܲܒܼܡܹܐܟܲܠ ܩܲܪܨܵܐ ܡܸܬܿܛܲܒ̈ܒܼܵܢ ܗ̣̄ܘܲܝ̈ : ܚܦܝܼܛܝܼܢ ܗ̄ܘ̣ܵܘ ܠܡܹܐܡܲܪ ܝܲܬܿܝܼܪ ܡ̣ܢ ܫܪܵܪܵܐ . ܘܡ̣ܢ ܕܝܼܕܲܥ ܗ̄ܘ̣ܵܐ ܡܸܟܹܝܠ ܗܵܘ̇ ܡܵܐ ܕܤܵܥ̇ܪܝܼܢ ܗ̄ܘ̣ܵܘ : ܘܲܕܼܠܵܐ ܐܵܠܨܵܐ ܥܲܠ ܡܲܦܲܩܒܪܘܼܚܵܐ ܘܲܡܚܵܘܝܵܢܘܼܬܼܵܐ ܡܸܕܸܡ : ܐܸܬܿܬܿܢܝܼܚ ܗ̄ܘ̣ܵܐ . ܘܐܲܤܗܸܕܼ ܗ̄ܘ̣ܵܐ ܒܟܼܠ ܐ̄ܢܵܫ ܟܲܕܼ ܐܸܡܲ݁ܪ : ܕܲܒܼܥܘܼܕܼܪܵܢܵܐ ܕܐܲܠܵܗܵܐ ܒܡܸܕܸܡ ܡ̣ܢ ܐܲܝܠܹܝܢ ܕܲܤܥܲܪܬܘܿܢ ܒܝܼ ܠܵܐ ܩܲܪܝܼܒܼ ܐ̄ܢܵܐ . ܐܵܦ ܠܵܐ ܓܹܝܪ ܡܸܕܸܡ ܐ̄ܚܪܵܢܝܵܐܝܼܬܼ ܐܵܘܕܝܼܬܼ ܘܐܸܬܼܪܲܥܝܼܬܼ ܟܠ ܟܠܹܗ : ܐܵܘ ܡܵܘܕܸܐ ܐ̄ܢܵܐ . ܘܲܫܬܸܩ̣ ܗ̄ܘ̣ܵܐ ܡܸܟܹܝܠ ܠܲܡܦܲܢܵܝܘܼ pb. 493 ܠܹܗ ܦܸܬܼܓܼܵܡܵܐ ܐܲܝܟܼ ܕܲܠܘܵܬܼ ܗܲܪܵܛܝܼܩܵܐ ܓܲܠܝܵܐ . ܘܡܸܛܠ ܗܵܕܹܐ ܥܲܬܿܕܼܘܼܗܝ ܗ̄ܘ̣ܵܘ ܠܡܹܐܡܲܪ : ܘܲܒܼܗܵܕܹܐ ܬܵܘܕܝܼܬܼܵܐ ܩܵܘܝܼ ܗ̄ܘ̣ܵܐ : ܡܸܕܸܡ ܕܠܵܐ ܙܵܕܹܩ ܠܵܐ ܚܲܫ̣ : ܘܠܵܐ ܐܸܬܿܕܲܡܝܼ ܗ̄ܘ̣ܵܐ ܠܐܲܦܸܤܩ̈ܘܿܦܹܐ ܕܙܲܒܼܢܹܗ ܕܥܵܠܡܵܐ ܗܵܢܑܵܐ : ܕܒܼܿܟܼܠ ܐܲܝܠܹܝܢ ܕܒܼܵܥܹ̇ܝܢ ܗ̄ܘ̣ܵܘ ܠܗܘܿܢ : ܫܵܠܡ̇ܝܼܢ ܗ̄ܘ̣ܵܘ . ܘܐܵܦ ܠܵܐ ܫܲܚܠܸܦ̣ ܕܡܘܼܬܼܵܐ ܕܪܸܥܝܵܢܹܗ : ܐܸܠܵܐ ܩܵܘܝܼ ܗ̄ܘ̣ܵܐ ܟܲܕܼ ܝܲܗ̣̄ܒܼ ܢܲܦܫܹܗ ܠܡܸܚܲܫ . ܘܠܵܐ ܐܸܬܼܡܲܠܲܟܼ ܗ̄ܘ̣ܵܐ ܘܐܵܦ ܠܵܐ ܐܸܬܼܪܲܥܝܼ ܗ̄ܘ̣ܵܐ ܠܡܹܐܡܲܪ : ܕܓܲܒܼܪܵܐ ܗܵܢܵܐ ܗܸܕܼܝܘܿܛܵܐ : ܘܡ̣ܢ ܚܲܬܿܝܼܬܼܘܼܬܼܵܐ ܗܵܕܹܐ ܪܲܚܝܼܩ ܐ̄ܢܵܐ . ܘܕܼܵܐܦ ܡ̣ܢ ܩܕܝܼܩ ܠܐܘܼܛܸܟܹܐ ܡܲܠܦܝܼܢ ܗ̣̄ܘܲܝܢ ܘܲܡܦܝܼܤܝܼܢ ܗ̣̄ܘܲܝܢ : ܘܐܲܝܟܼ ܡ̇ܢ ܕܐܸܬܛܦܝܼܤܹܬܼ ܠܲܩܛܹܐܓܼܪ̈ܵܢܵܘܗܝ ܕܡܸܤܬܿܒܼܪܝܼܢ ܗ̄ܘ̣ܵܘ ܕܡܸܕܸܡ ܝܵܕܥ̇ܝܼܢ ܚܲܝܸܒܼܬܹܗ ܗ̄ܘܹ̇ܝܬܼ : ܟܲܕܼ ܠܪܸܥܝܵܢܵܐ ܕܤܲܓܿܝܼܐܹܐ ܡܸܬܿܛܦܝܼܣ ܗ̄ܘܹ̇ܝܬܼ ܘܠܵܘ ܠܢܲܦܫܝ . ܘܗܵܫܵܐ ܐܸܢܗ̤ܘ ܕܲܠܐܟܼܠܘܿܢ ܐܲܟܼܚ̄ܕܼܸܵܐ ܐܸܬܼܚܲܙܝܲܬ̤ : ܘܒܲܚܸܢܬܿܘܿܢ ܕܐܝܼܬܿܝܗܹܝܢ ܗܵܠܹܝܢ ܕܐܘܼܛܸܟܼܝܼܣ ܕܐܵܪܬܵܕܘܿܟܿܤܝܼܵܐ : ܗܵܠܹܝܢ ܕܟܼܠܟܼܘܿܢ ܡܸܬܿܛܦܝܼܤܝܼܢ ܐܢ̄ܬܿܘܿܢ ܒܗܹܝܢ ܐܵܦ ܐܸܢܵܐ ܡܸܬܿܛܦܝܼܣ ܐ̄ܢܵܐ . ܘܡܲܪܡܸܐ ܐ̄ܢܵܐ ܥܲܡܟܼܘܿܢ ܐܝܼܕܼܵܐ ܠܡܸܠܒܲܟܼ ܠܗܵܠܹܝܢ ܕܐܵܪܬܵܕܘܿܟܿܤܝܼܵܐ : ܘܲܒܼܓܲܒܵܐ ܕܐܲܦܸܤܩ̈ܘܿܦܹܐ ܗܵܠܹܝܢ ܕܲܤܢܝܼܩܝܼܢ ܥܲܠ ܫܘܼܒܼܩܵܢܵܐ ܚܘܼܫܒܘܼܢܵܢܝ ܐܵܦ ܠܝܼ . ܟܠܗܹܝܢ ܓܹܝܪ ܒܗܵܕܹܐ ܡܸܠܬܼܵܐ ܡܸܫܬܿܪ̈ܝܵܢܡ ܗ̣̄ܘܲܝ̈ : ܘܐܵܦ ܚܸܡܬܹܗ ܕܡܲܠܟܵܐ ܗܵܘ̇ ܪܸܠܒܲܟܼ ܗ̄ܘ̣ܵܐ ܡܹܐܟܲܠ ܩܲܪܨܵܐ : ܘܐܸܬܼܚܲܦܲܛ ܗ̄ܘ̣ܵܐܠ ܥܲܠ ܛܪܘܼܢܘܼܬܼܵܐ : ܕܡܸܛܠܵܬܼܵܗ̇ ܐܵܦ ܠܤܘܼܢܗܵܕܘܿܣ ܟܲܢܸܫ ܗ̄ܘ̣ܵܐ . ܐܸܠܵܐ ܐܵܦ ܠܵܐ ܒܩܘܼܤܛܲܢܛܝܼܢܵܦܘܿܠܝܼܣ ܐܸܬܿܛܦܝܼܣ ܗ̄ܘ̣ܵܐ : ܟܲܕܼ ܟܠܗܘܿܢ pb. 494 ܡܦܝܼܤܝܼܢ ܗ̄ܘ̣ܵܘ ܠܹܗ ܘܡܸܬܼܟܲܫܦܝܼܢ ܕܗܵܕܹܐ ܢܸܤܥܘܿܪ . ܘܠܵܐ ܬܘܼܒܼ ܒܐܲܦܸܤܘܿܣ ܕܡܸܟܹܝܠ ܩܲܪܝܼܝܼܒܼܵܐ ܗ̄ܘ̣ܵܬܼ ܒܝܼܫܬܼܵܐ : ܟܲܕܼ ܬܠܸܐ ܗ̄ܘ̣ܵܐ ܠܡܵܘܬܵܐ . ܘܡ̣ܢ ܟܠ ܐ̄ܢܵܫ ܡܸܬܼܐܲܡܪܵܐ ܗ̄ܘ̣ܵܬܼ : ܕܗܵܢܵܐ ܒܲܠܚܘܿܕܼ ܗܵܘܹ̇ܐ ܠܹܗ ܥܪܘܼܩܝܵܐ ܡ̣ܢ ܡܵܘܬܵܐ : ܟܲܕܼ ܚܵܙܹ̇ܐ ܗ̄ܘ̣ܵܐ ܠܟܼܠܗܘܿܢ ܗܵܠܹܝܢ ܕܥܵܪܩܝܼܢ ܗ̄ܘ̣ܵܘ ܡܸܢܹܗ ܘܡܸܬܿܬܵܘܤܦܝܼܢ ܥܲܠ ܐܘܼܛܸܟܼܝܼܣ : ܘܡܸܫܬܵܘܙܒܼܝܼܢ ܗ̄ܘ̣ܵܘ ܡܸܛܠ ܗܵܕܹܐ . ܘܬܲܚܘܝܼܬܼܵܐ ܐܝܼܬܲܝ ܗ̄ܘܹ̇ܝܬܼ ܠܹܗ ܐܸܢܵܐ : ܕܠܵܐ ܤܦܲܩ̣ ܠܝܼ ܫܪܵܝܵܐ ܕܡ̣ܢ ܐܲܦܸܤܩܘܿܦܘܼܬܼܵܐ ܕܲܡܕܼܝܼܢ̄ܬܼܵܐ : ܘܠܵܐ ܬܘܼܒܼ ܫܸܬܼܩܵܐ ܕܠܵܐ ܐܸܬܸܿܠ ܠܗܘܿܢ ܥܸܠܬܼܵܐ ܕܫܘܼܚܠܵܦܵܐ : ܐܸܠܵܐ ܥܸܠܬܼܵܐ ܕܡܸܛܠܵܬܼܵܗ̇ ܒܝܼ̈ܫܵܬܼܵܐ ܚܵܐܹ̇ܫ ܗ̄ܘܹ̇ܝܬܼ : ܕܟܼܠ ܟܠܹܗ ܡܸܫܬܿܡܲܥ ܗ̄ܘܹ̇ܝܬܼ ܕܒܹܝܬܼ ܚܲܝܹ̈ܐ ܐܝܼܬܲܝ ܗ̄ܘܹ̇ܝܬܼ . ܟܡܵܐ ܓܹܝܪ ܙܲܒܼܢܵܐ ܕܚܲܝ ܐܲܢ̄ܬܿ : ܠܡܵܘܬܵܐ ܕܡ̣ܢ ܒܝܼ̈ܫܹܐ ܤܲܟܵܐ . ܕܠܵܐ ܗܵܟܹܝܠ ܬܲܫܠܸܡ ܠܗܲܝܡܵܢܘܼܬܼܵܐ : ܠܲܡܤܲܝܒܵܪܘܼ ܟܠܗܹܝܢ ܗܵܠܹܝܢ ܩܕܼܵܡ ܥܲܝܢܲܝ̈ܟ ܢܸܗܘ̈ܝܵܢ . ܒܲܪ ܫܵܥܬܹܗ ܓܹܝܪ ܡ̣ܢ ܒܵܬܲܪ ܗܵܝ ܕܡܸܤܬܲܒܼܪܵܐ ܗܘ̣ܵܬܼ ܩܵܬܼܵܪܵܤܝܼܣ : ܡܸܬܼܚܛܸܦ ܗ̄ܘ̣ܵܐ ܐܲܝܟܼ ܕܡ̣ܢ ܕܐܹܒܹ̈ܐ ܘܡ̣ܢ ܐܪ̈ܝܵܘܼܬܼܵܐ : ܡ̣ܢ ܩܘܿܡܛܹ̈ܐ ܗܵܢ̇ܘܿܢ ܕܲܩܕܼܵܡܲܝܗܘܿܢ ܗܘ̤ܵܐ ܫܪܵܝܵܐ ܗܵܢܵܐ . ܘܐܲܝܟܼ ܕܡܸܬܼܢܬܸܦ ܗ̄ܘ̣ܵܐ ܘܡܸܤܬܿܚܸܦ ܗ̄ܘ̣ܵܐ : ܘܲܐ̄ܚܪܵܢܹܐ ܐ̄ܚܪܵܢܝܵܬܼܵܐ ܐܵܡ̇ܪܝܼܢ ܗ̄ܘ̣ܵܘ ܘܐܵܦ ܤܵܥ̇̄ܪܝܼܢ ܗ̇ܘ̣ܵܘ . ܘܲܡܫܵܘܚܲܕܼ ܗ̄ܘ̣ܵܐ : ܘܡ̣ܢ ܟܠܗܘܿܢ ܡܸܫܬܿܓܸܫ ܗ̄ܘ̣ܵܐ : ܘܐܸܬܼܟܲܪܝܲܬ̤ ܪܘܼܚܹܗ . ܘܐܲܫܠ̱ܡܘܼܗܝ ܠܐܸܤܛܪ̈ܵܛܘܼܘܿܛܹܐ : ܘܲܦܩܲܕܼܘ ܐܸܢܘܿܢ ܕܢܸܓܿܪܘܼܢ ܘܢܲܦܩܘܼܢܵܝܗܝ ܡ̣ܢ ܕܘܼ̈ܟܿܝܵܬܼܵܐ ܩܲܕܼܝܼ̈ܫܬܼܵܐ . ܘܢܲܛܕܘܼܗܝ ܘܐܵܘܬܿܒܼܘܼܗܝ pb. 495 ܒܹܝܬܼ ܢܛܘܼܪܬܵܐ : ܓܲܒܼܪܵܐ ܕܠܵܐ ܢܵܦܹ̇ܩ ܗ̄ܘ̣ܵܐ ܢܸܫܡܹܗ . ܘܲܩܕܼܵܡ ܕܢܹܐܬܸܐ ܠܘܵܬܼ ܢܲܦܫܹܗ : ܘܢܸܬܼܢܲܦܲܫ ܘܢܲܥܸܠ ܐܵܐܲܪ ܚܲܝܵܐ ܘܕܲܟܼܝܵܐ : ܘܢܸܤܲܒܼ ܬܲܪܤܝܼܬܼܵܐ : ܕܢܸܗܘܸܐ ܒܹܗ ܚܲܝܠܵܐ ܩܲܠܝܼܠ : ܐܲܫܠܡܘܼܗܝ ܠܐܲܪܟܿܘܿܢ . ܘܐܸܬܼܠܲܚܲܡܘ ܠܹܗ : ܕܲܢܫܲܕܪܝܼܘܗܝ ܠܓܼܒܼܪܵܐ ܟܲܕܼ ܡܬܲܒܲܪ . ܘܠܵܐ ܡܸܫܟܲܚ ܗ̄ܘ̣ܵܐ ܠܲܡܤܲܝܒܵܪܘܼ ܥܘܼܙܵܐ ܕܐܘܼܪܚܵܐ : ܐܲܝܟܼ ܕܠܲܐܝܢܵܐ ܕܠܵܐ ܝܵܨܹ̇ܦ ܗ̄ܘ̣ܵܐ ܡܲܠܟܵܐ ܥܲܠ ܚܲܝܵܘ̈ܗܝ : ܐܸܠܵܐ ܠܲܡܤܵܡ ܒܪܹܫܹܗ ܒܵܥܹ̇̄ܐ ܗ̄ܘ̣ܵܐ : ܘܠܵܐ ܗ̄ܘ̣ܵܐ ܠܡܲܚܵܝܘܼܬܹܗ . ܘܗܵܟܲܢܵܐ ܒܲܩܛܝܼܪܵܐ ܐܲܚܬܼܘܼܗܝ : ܘܝܲܗ̣ܒܿܘܼܗܝ ܠܓܼ̇ܒܼܪܵܐ ܩܵܛܘܿܠܵܐ : ܐܲܝܟܼ ܕܢܵܘܒܿܕܝܼܘܗܝ . ܘܲܕܼܸܠܵܐ ܪ̈ܲܚܡܝܼܢ ܢܫܲܕܪܝܼܘܗܝ : ܒܡܸܠܬܼܵܐ ܡ̣ܢ ܠܐܲܬܼܪܹܗ : ܒܲܥ̇ܒܼܵܕܼܵܐ ܕܹܝܢ ܠܐܲܒܼܕܵܢܵܐ . ܘܗܵܟܲܢܵܐ ܟܲܕܼ ܡܸܬܼܢܬܸܦ ܘܡܸܬܼܢܛܓܸܕܼ : ܤܵܦܹ̇ܩ ܗ̄ܘ̣ܵܐ ܒܲܠܚܘܿܕܼ ܕܲܢܩܵܘܸܐ ܝܵܘ̈ܡܵܬܼܵܐ ܐܲܪܒܿܥܵܐ : ܐܲܝܟܼ ܕܐܵܡ̇ܪܝܼܢ : ܟܲܕܼ ܟܠ ܝܵܘܡܵܐ ܡܸܫܬܲܪܝܵܐ ܗ̄ܘ̣ܵܬܼ ܢܲܦܫܹܗ ܡ̣ܢ ܦܲܓܼܪܹܗ : ܘܚܲܫܒܿܘܼܗܝ ܠܥܘܼܢܵܕܹܗ ܠܗܘܿܢ ܥܹܐܕܼܵܐ . ܘܒܼܝܼ̈ܫܵܬܼܵܐ ܠܘܼܩܒܠܲܠ ܟܠܗܘܿܢ ܐܲܠܝܹܢ ܕܫܵܠ̇̄ܡܝܼܢ ܗ̄ܘ̣ܵܘ ܠܹܗ : ܘܲܒܼ̈ܢܲܝ ܗܲܝܡܵܢܘܼܬܹܗ ܗ̄ܘ̣ܵܘ : ܡܸܬܿܬܵܘ̈ܤܦܵܢ ܗ̣̄ܘܲܝ̈ . ܘܬܼܘܼܒܼ ܒܩܲܕܼܡܵܝܹ̈ܐ ܐܸܢܵܐ : ܒܲܪ̈ܕܼܘܼܦܝܹܐ ܝܲܩܝܼܪܹ̈ܐ ܘܒܲܥܪܘܼܩܝܵܐ : ܘܒܸܼܐܟܿܤܘܼܪ̈ܵܝܼܣ ܘܲܒܼܦܘܼ̈ܕܹܐ ܕܲܠܟܼܠ ܐܲܬܲܪ ܠܕܲܠܗܘܿܢ ܡܸܬܼܝܼܗܸܒܼ ܗ̄ܘ̣ܵܐ ܫܘܼܠܛܵܢܵܐ : ܠܡܸܥܒܲܕ ܠܐܲܝܠܹܝܢ ܕܗܵܠܹܝܢ ܡܸܬܼܪܲܥܹܝܢ . ܕܗܸܢܹܝܢ ܟܲܕܼ ܗܸܢܹܝܢ ܟܹܐܡܲܬܼ ܡܸܪܪܲܥܸܐ ܗ̄ܘܹ̇ܝܬܼ ܐܸܬܵܐ ܘܲܦܠܵܘܝܵܢܘܿܣ : ܘܲܠܥܲܡܵܐ ܐܸܬܼܝܼܗܸܒܼ ܗ̄ܘ̣ܵܐ ܫܘܼܠܛܵܢܵܐ ܠܡܸܓܲܪ ܘܲܠܡܸܚܛܲܦ ܘܲܠܡܲܫܠܵܡܘܼ . ܥܲܒܼ̈ܕܹܐ pb. 496 ܠܡܵܪ̈ܲܝܗܘܿܢ ܒܗܹܝܢ ܒܗܵܠܹܝܢ ܡܩܲܛܪܓܼܝܼܢ ܗ̄ܘ̣ܵܘ : ܘܡ̣ܢ ܦܘܼܩܵܕܵܢܵܐ ܡܸܬܼܝܼܗܸܒܼ ܗ̄ܘ̣ܵܐ ܠܗܘܿܢ ܫܘܼܠܛܵܢܵܐ . ܘܟܼܠܵܗ̇ ܚܦܝܼܛܘܼܬܼܵܐ ܐܝܼܬܹܝܗ̇ ܗ̄ܘ̣ܵܬܼ : ܕܢܲܤܛܘܿܢ ܢܲܦܫܗܘܿܢ ܕܝܼܠܗܘܿܢ : ܐܵܦ ܠܢܲܦ̈ܫܬܼܵܐ ܕܪ̈ܵܢܝܵܢ ܐܵܘ ܡܸܬܼܚܲܫ̈ܒܵܢ ܕܠܵܐ ܡܵܝܘܿܬܼܵܐ ܗ̄ܘ̣ ܐܲܠܵܗܵܐ ܡܸܠܬܼܵܐ . ܘܐܲܝܠܹܝܢ ܕܡ̣ܢ ܗܵܠܹܝܢ ܪ̈ܲܫܝܼܥܵܢ ܗ̣̄ܘܲܝ̈ ܐܵܡ̇ܪܝܼܢ ܗ̄ܘ̣ܵܘ : ܐܲܝܟܲܢܵܐ ܕܢܹܐܠܨܘܼܢ ܠܡܹܐܡܲܪ : ܕܕܼܝܼܠܸܗ ܗ̣̄ܝ ܐܘܼܤܝܼܵܐ ܕܐܲܠܵܗܵܐ ܡܸܠܬܼܵܐ ܕܡܝܼܬܲܬ̤ . ܘܝܲܗ̣̄ܒܼ ܗ̄ܘ̣ܵܐ ܠܗܘܿܢ ܫܘܼܠܛܵܢܵܐ ܠܘܼܩܒܲܠ ܟܠܢܵܫ : ܟܲܕܼ ܠܵܐ ܡܗܲܝܡܢܝܼܢ ܗ̄ܘ̣ܵܘ ܠܪܹ̈ܫܵܢܹܐ : ܘܠܵܐ ܠܲܐܦܸܤܩ̈ܘܿܦܹܐ : ܘܠܵܐ ܠܥܵܠܡܵܐ ܟܠܹܗ : ܘܠܵܐ ܠܲܒܼܥܸܠܕܒܼܵܒܹ̈ܐ : ܘܠܵܐ ܠܥܲܒܼ̈ܕܹܐ : ܐܸܠܵܐ ܐܲܝܟܼ ܡ̇ܢ ܕܲܒܼܨܝܼܪܝܼܢ ܡ̣ܢ ܪܸܓܲܬܼܗܘܿܢ ܘܲܚܦܝܼܛܘܼܬܼܗܘܿܢ : ܕܥܲܠ ܗܵܢ̇ܘܿܢ ܕܐܵܡ̇ܪܝܼܢ ܗ̄ܘ̣ܵܘ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ܠܐܲܠܵܗܵܐ ܡܸܠܬܼܵܐ : ܠܗܵܠܹܝܢ ܐܲܩܝܼܡܘ ܗ̄ܘ̣ܵܘ ܠܡܸܒܼܥܵܐ ܠܐܲܝܠܹܝܢ ܕܥܵܪܩܝܼܢ ܗ̄ܘ̣ܵܘ : ܠܗܵܢ̇ܘܿܢ ܕܲܠܡܸܒܼܨܵܐ ܘܠܲܡܥܲܩܵܒܼܘܼ ܝܲܬܿܝܼܪ ܚܦܝܼܛܝܼܢ ܗ̄ܘ̣ܵܘ . ܘܟܼܠܗܹܝܢ ܕܕܸܚܠܬܼܵܐ ܐܲܟܪܸܟܼ ܐܸܢܘܿܢ . ܘܤܲܒܼܪܵܐ ܘܤܘܟܵܝܵܐ ܕܚܲܫܹ̈ܐ ܒܝܼܫ ܗ̄ܘ̣ܵܐ ܠܗܘܿܢ ܠܗܘܿܢ ܡܸܢܗܘܿܢ ܕܚܲܫܹ̈ܐ : ܘܓܲܠܝܵܐܝܼܬܼ ܐܝܼܬܼܵܘܗܝ ܗ̄ܘ̣ܵܐ ܬܲܟܼܬܿܘܼܫܵܐ ܦܸܪܥܘܿܢܵܝܵܐ ܕܠܘܼܩܒܲܠ ܐܲܠܵܗܵܐ . pb. 497 ܡܸܢܝܵܢܵܐ ܕܲܡܢܵܬܼܵܐ ܡܸܕܸܡ ܕܒܼܝܼ̈ܫܵܬܼܵܐ ܕܲܗ̤ܘܲܝ̈ ܒܥܵܡܲܪܬܵܐ : ܡܸܛܠ ܥܒܼܘܼܪܝܵܐ ܕܥܲܠ ܗܲܝܡܵܢܘܼܬܼܵܐ ܫܲܪܝܼܪܬܵܐ ܕܐܲܠܵܗܵܐ ܠܵܐ ܚܵܫܘܿܫܵܐ : ܥܲܡ ܢܒܝܼܘܼܬܼܵܐ . ܡ̣ܢ ܕܹܝܢ ܕܗܵܠܹܝܢ ܫܪܝܼܪ ܗ̣̄ܘܲܝ̈ ܕܢܸܗ̈ܝܵܢ : ܒܗܲܝܡܵܢܘܼܬܼܵܐ ܘܒܲܕܼܪܵܫܵܐ ܕܠܘܼܩܒܲܠ ܐܲܠܵܗܵܐ ܡܸܠܬܼܵܐ : ܕܠܵܐ ܐܝܼܬܼܵܘܗܝ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ : ܡܸܟܹܝܠ ܐܲܝܟܼ ܡ̇ܢ ܕܠܵܐ ܡܸܬܼܒܿܛܸܠ ܠܹܗ ܠܐܲܠܵܗܵܐ ܠܵܐ ܡܵܝܘܿܬܼܵܐ ܥܠܲܝܗܘܿܢ . ܠܗܵܡ̇ܘܿܢ ܓܹܝܪ ܕܠܵܐ ܡܸܟܹܝܠ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܠܵܐ ܡܸܝܘܿܬܼܵܐ : ܫܲܪܝܼܘ ܗ̄ܘ̣ܵܘ ܠܡܸܬܼܗܲܓܵܡܘܼ ܘܲܡܠܡܸܫܬܲܥܒܵܕܼܘܼ . ܐ̄ܚܪܵܢܝܵܐܝܼܬܼ : ܘܲܐ̄ܚܢܝܵܐܝܼܬܼ . ܘܡܸܢܗܘܿܢ : ܒܟܼܠܗܹܝܢ . ܘܠܲܝܬܿ ܗ̄ܘ̣ܵܐ ܡ̇ܢ ܕܡܲܗܦܸܟܼ ܠܹܗ ܠܪܘܼܓܼܙܵܐ . ܐܲܝܠܹܝܢ ܕܲܗ̤ܘܲܝ̈ ܒܙܵܘ̈ܥܹܐ ܘܒܲܩܪ̈ܵܒܹܐ . ܐ . ܒܚܘܼ̈ܒܵܠܹܐ : ܘܲܒܼܟܲܦܢܹ̈ܐ : ܘܒܲܓܼܠܝܙܘܼܬܼ ܡܸܛܪܹ̈ܐ : ܘܲܒܼܒܲܪܕܼܵܐ : ܘܲܒܼܫܘܼܠܗܵܒܼܵܐ : ܘܲܒܼܙܵܘ̈ܥܹܐ ܕܡܝܼܪܹ̈ܐ : ܘܒܲܫܒܼܝܼܬܼܵܐ : ܘܲܒܼܕܸܚܠܬܼܵܐ : ܘܒܲܪܘܼܩܝܵܐ : ܘܒܼܟܼܠܗܹܝܢ ܒܝܼ̈ܫܵܬܼܵܐ ܐܸܬܼܡܸܠܘ ܗ̄ܘ̣ܵܘ : ܘܠܵܐ ܐܸܬܼ݂ܵܘ ܠܲܪܓܸܫܬܼܵܐ ܕܥܸܠܬܼܵܐ ܕܒܼܝܼ̈ܫܬܼܵܐ ܕܐܲܝܟܼ ܗܵܠܹܝܢ . ܐܸܠܵܐ ܝܲܬܿܝܼܪ ܡܸܫܬܲܠܗܒܼܝܼܢ ܗ̄ܘ̣ܵܘ ܘܡܸܬܼܡܲܪܡܪܝܼܢ ܗ̄ܘ̣ܵܘ : ܠܘܼܩܒܲܠ ܐܲܝܢܵܐ ܕܡܲܡܪܲܚ ܗ̄ܘ̣ܵܐ ܕܢܹܐܡܪܝܼܘܗܝ ܠܐܵܠܵܗܵܠܐ ܡܸܠܬܼܵܐ ܠܵܐ ܚܵܫܘܿܫܵܐ : ܐܲܝܟܼ ܡ̇ܢ ܕܡܸܛܠ ܕܐܵܡ̇ܪܝܼܢ ܠܹܗ ܠܐܲܠܵܗܵܐ ܡܸܠܬܼܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ : ܚܵܫ̇ܝܼܢ ܒܝܼ̈ܫܵܬܼܵܐ ܗܵܠܹܝܢ : ܘܠܲܝܬܿ ܗ̄ܘ̣ܵܐ ܒܹܝܬܼ ܡܲܥܪܩܵܐ . pb. 498 ܒ . ܐܲܙܝܼܥ ܗ̄ܘ̣ܵܐ ܐܸܢܘܿܢ ܙܵܘܥܵܐ ܥܦܝܼܦܵܐ ܕܡ̣ܢ ܒܲܪܒܿܪ̈ܵܝܹܐ ܘܲܤܩ̈ܘܼܬܼܵܝܹܐ : ܕܲܠܟܼܠܢܵܫ ܡܵܘܒܿܕܝܼܢ ܗ̄ܘ̣ܵܘ ܘܫܵܒܹ̇ܝܢ ܗ̄ܘ̣ܵܘ : ܘܠܲܝܬܿ ܗ̄ܘ̣ܵܐ ܐܵܦ ܠܵܐ ܚܲܕܼ ܤܲܒܼܪܵܐ ܕܫܘܼܘܙܵܒܼܵܐ . ܘܠܵܐ ܥܕܲܟܹܝܠ ܐܸܤܬܲܟܲܠܘ : ܕܗܵܕܹܐ ܟ̱ܠܵܗ̇ ܠܵܐ ܐܝܼܬܝܗ̇ ܐ̄ܢܵܫܵܝܬܼܵܐ ܫܚܝܼܡܵܐܝܼܬܼ . ܓ . ܘܐܲܙܝܼܥ ܗ̄ܘ̣ܵܐ ܥܲܡܹܗ ܐܵܦ ܠܐܲܪܥܵܐ ܒܙܵܘ̈ܥܹܐ : ܕܠܲܝܬܿ ܗ̄ܘ̣ܵܐ ܕܲܥܗܝܼܕܼ ܗ̄ܘ̣ܵܐ ܐܲܟܼܘܵܬܼܗܘܿܢ . ܗܵܟܲܢܵܐ ܓܹܝܪ ܡܸܬܿܬܿܙܝܼܥܵܐ ܗ̣̄ܘܼܵܬܼ : ܕܐܲܝܟܼ ܗܵܘ̇ ܕܗܵܐ ܡܸܬܼܗܲܦܟܵܐ ܗ̄ܘ̣ܵܬܼ ܘܡܸܬܼܦܲܚܬܼܵܐ ܗ̄ܘ̣ܵܬܼ : ܐܵܘ ܡ̣ܢ ܟܠ ܦܪܘܿܣ ܐܵܒܼܕܵܐ ܗ̄ܘ̣ܵܬܼ . ܟܲܕܼ ܕܹܝܢ ܬܘܼܒܼ ܫܵܬܼܩܵܐ ܗ̄ܘ̣ܵܬܼ ܘܬܼܵܩ̇ܢܵܐ ܗ̣̄ܘܵܬܼ ܐܲܝܟܼ ܕܡ̣ܢ ܩܕܝܼܡ : ܕܵܡ̇ܝܵܐ ܗ̄ܘ̣ܵܬܼ ܐܲܝܟܼ ܐܲܝܕܵܐ ܕܐ̄ܢܵܫ ܠܵܒܹ̇ܟܼ ܗ̄ܘ̣ܵܐ ܠܵܗ̇ ܠܒܲܪ ܡ̣ܢ ܟܝܵܢܵܐ . ܗܵܘ̇ ܡ̇ܢ ܕܲܡܙܝܼܥ ܗ̄ܘ̣ܵܐ ܠܵܗ̇ : ܘܥܲܡܵܗ̇ ܡܸܬܿܬܿܙܝܼܥ ܗ̄ܘ̣ܵܐ . ܒܲܠܚܘܿܕܼ ܕܠܵܐ ܗ̄ܘ̣ܵܐ ܒܥܲܝܢܹ̈ܐ ܡܚܵܘܝܵܐ ܗ̄ܘ̣ܵܬܼ ܠܵܗ̇ : ܠܙܵܘܥܵܐ ܕܲܡܙܝܼܥܵܢܵܗ̇ ܘܲܠܩܘܼܝܵܡܵܐ ܕܲܡܩܝܼܡܵܢܵܗ̇ : ܘܠܲܪܓܸܫܬܼܵܐ ܡܲܝܬܵܐ ܗ̄ܘ̣ܵܬܼ ܠܗܘܿܢ ܠܟܼܠܗܘܿܢ ܒܢܲܝ̈ܢܵܫܵܐ . ܘܲܒܼܚܲܕܼ ܪܲܒܿܘܼܬܼܵܐ ܕܟܼܠܗܹܝܢ : ܐܝܼܬܹܝܗ̇ ܗ̄ܘ̣ܵܬܼ ܡܫܵܘܕܥܵܢܝܼܬܼܵܐ ܠܪܸ̈ܥܝܵܢܹܐ ܝܲܬܿܝܼܪ ܡ̣ܢ ܒܲܪܬܼ ܩܵܠܵܐ . ܕ . ܩ̣ܪܸܒܼܘ ܗ̄ܘ̣ܵܘ ܓܹܝܪ ܒܲܪܒܿܪܵܝܹܐ : ܘܲܡܚܵܘ ܗ̄ܘ̣ܵܘ ܠܪ̈ܗܘܿܡܵܝܹܐ . ܘܲܠܟܼܠܹܗ ܦܤܵܩ ܤܲܒܼܪܵܐ ܐܲܝܬܿܝܼܘ ܐܸܢܘܿܢ . ܗ . ܒܩܘܼܤܛܲܢܛܝܼܢܵܦܘܿܠܝܼܣ ܕܹܝܢ ܡܕܝܼܢܬܼܵܐ ܕܡܲܠܟܿܘܼܬܼܵܐ : ܐܸܬܼܦܤܸܩܘ ܗ̄ܘ̣ܵܘ ܡܓܼܕ̈ܠܹܐ ܕܫܘܼܪܵܐ ܕܲܒܼܢܹܝܢ ܗ̄ܘ̣ܵܘ ܥܲܡܹܗ . ܘܐܲܪܦܝܼܘ ܗ̄ܘ̣ܵܘ ܠܫܘܼܪܵܐ : ܟܲܕܼ ܡܸܕܸܡ ܠܵܐ ܚܲܫ̣ ܗ̄ܘ̣ܵܐ ܡ̣ܢ ܐܲܝܠܹܝܢ ܕܐܸܬܿܬܿܙܝܼܥ ܡܸܢܸܗܘܿܢ . ܘܦܵܫ̣ܘ ܗ̄ܘ̣ܵܘ ܐܲܝܟܼ ܐܲܝܠܹܝܢ ܕܠܵܐ ܐܸܬܿܬܿܙܝܼܥܘ : ܟܲܕܼ ܠܲܝܬܿ pb. 499 ܗ̄ܘ̣ܵܐ ܠܗܘܿܢ ܐܵܦ ܠܵܐ ܚܲܕܼ ܫܘܼܘܕܵܥܵܐ ܕܙܵܘܥܵܐ . ܘܡܸܢܗܹܝܢ ܕܕܼܘܼ̈ܟܿܝܵܬܼܵܐ ܡ̣ܢ ܡܨܲܥܬܹܗ ܕܒܸܢܝܵܢܵܐ : ܫܘܲܪ ܗ̣̄ܘܲܝ̈ ܟܹܐܦܹ̈ܐ ܡ̣ܢ ܟܠܹܗ ܒܸܢܝܵܢܵܐ ܘܡ̣ܢ ܚܕܼܵܪܵܘܗܝ ܕܒܸܢܝܵܢܵܐ : ܐܵܦ ܟܸܠܢܵܫ ܐܸܬܿܬܿܙܝܼܥ ܗ̄ܘ̣ܵܐ . ܘ . ܘܲܐ̄ܚܪ̈ܵܢܝܵܬܼܵܐ ܐ̄ܚܪܵܢܝܵܐܝܼܬܼ ܒܓܲܒܵܐ ܐ̄ܚܪܹܢܵܐ ܕܲܡܕܼܝܼܢܬܼܵܐ ܡܸܬܼܚܵܘ̈ܝܵܢ ܗ̣̄ܘܲܝ̈ ܓܲܠܝܵܐܝܼܬܼ : ܘܠܵܐ ܗ̄ܘ̣ܵܐ ܒܙܵܘܥܵܐ ܕܓܼܵܘܵܐ ܡܸܬܿܬܿܙܝܼܥ̈ܢ ܗ̣̄ܘܲܝ̈ : ܐܸܠܵܐ ܡܲܟܿܤܵܢܵܐܝܼܬܼ . ܕܠܵܐ ܗ̄ܘ̣ܵܐ ܡܵܝܘܿܬܼܵܐ ܐܝܼܬܼܵܘܗܝ ܗܵܘ̇ ܕܥܵܒܹ̇ܕܼ ܠܗܵܠܹܝܢ : ܐܝܼܬܼ ܠܹܗ ܫܘܼܠܛܵܢܵܐ ܥܠܲܝܗܹܝܢ . ܙ . ܒܦ̇ܘܿܪܘܿܣ ܕܬܹܐܵܕܵܤܝܼܣ ܪܲܒܵܐ . ܐܵܦ ܓܹܝܪ ܟܹܐܦܹ̈ܐ ܕܐܲܤܝܼܪܵܢ ܗ̣̄ܘܲܝ̈ ܒܦܲܪܙܠܵܐ ܘܒܲܐܒܼܵܪܵܐ : ܐܸܫܬܿܡܸܛ ܗ̣̄ܘܲܝ̈ . ܟܲܕܼ ܡܸܬܼܝܼܒ̈ܠܵܢ ܗ̣̄ܘܲܝ̈ ܒܓܼܵܘ ܐܵܐܲܪ : ܘܢܘܼܓܼܪܵܐ ܡܩܵܘ̈ܝܵܢ ܗ̣̄ܘܲܝ̈ ܟܲܕܼ ܫܵܒ̈ܵܢ : ܘܗܵܝܕܹܝܢ ܢܵܦ̈ܠܵܢ ܗ̣̄ܘܲܝ̈ . ܘܟܲܕܼ ܢܵܦܩ̇ܝܼܢ ܗ̄ܘ̣ܵܘ ܗܵܢ̇ܘܿܢ ܕܲܥܬܼܝܼܕܝܼܢ ܗ̄ܘ̣ܵܘ ܠܲܡܩܲܒܵܠܘܼܬܼܗܹܝܢ : ܒܲܪ ܫܵܥܬܹܗ ܢܵܦ̈ܠܵܢ ܗ̣̄ܘܲܝ̈ . ܘܪܸܒܿܘܿ ܐ̄ܚܪ̈ܵܢܝܵܬܼܵܐ ܤܲܓܿܝܼ̈ܐܵܬܼܵܐ : ܕܒܲܐܬܼܪ̈ܵܘܼܬܼܵܐ ܐ̄ܚܪ̈ܵܢܹܐ ܗܵܘ̈ܝܵܢ ܗ̣̄ܘܲܝ̈ : ܘܡܸܫܬܲܡ̈ܥܵܢ ܗ̣̄ܘܲܝ̈ : ܘܪܸܥܠܵܐ ܘܕܸܚܠܬܼܵܐ ܡܲܠ̈ܝܵܢ ܗ̣̄ܘܲܝ̈ : ܐܲܝܟܼ ܕܢܲܚ̈ܬܿܝܵܢ ܐܸܢܘܿܢ ܟܲܕܼ ܠܵܐ ܨܵܒܹ̇ܝܢ ܠܒܼܵܥܘܼܬܼܵܐ : ܘܲܠܡܸܬܼܟܲܫܵܦܘܼ ܡ̣ܢ ܐܲܠܵܗܵܐ ܕܢܸܬܼܪܲܚܲܡ ܥܠܲܝܗܘܿܢ . ܒܪܲܡ ܠܵܐ ܐܲܝܟܼ ܕܗ̤ܘ ܨܵܒܹ̇ܐ ܗ̄ܘ̣ܵܐ : ܐ̄ܚܪ̈ܵܢܹܐ ܓܹܝܪ ܒܲܐ̄ܚܪ̈ܵܢܝܵܬܼܵܐ ܐܲܝܟܼ ܕܐܝܼܬܼ ܗ̄ܘ̣ܵܐ ܠܗܘܿܢ ܚܘܼܫܵܒܼܵܐ ܡܸܬܼܟܲܫܦܝܼܢ ܗ̄ܘ̣ܵܘ : ܘܲܡܨܲܠܹܝܢ ܗ̄ܘ̣ܵܘ ܠܹܗ ܒܐܲܝܠܹܝܢ ܕܐܲܚܕܝܼܢ ܗ̄ܘ̣ܵܘ . ܘܗܵܢܵܐ : ܐܲܠܵܗܵܐ ܕܚܲܫ̣ ܘܡܝܼܬܼ ܚܠܵܦܲܝܢ ܐܸܡܲ݁ܪ ܗ̄ܘ̣ܵܐ ܘܡܸܬܼܟܲܫܲܦ ܗ̄ܘ̣ܵܐ : ܘܲܐ̄̈ܚܪ̈ܵܢܹܐ ܕܹܝܢ ܐ̄ܚܪ̈ܵܢܝܵܐܝܼܬܼ : ܐܲܝܟܼ ܡ̇ܢ ܕܲܡܚܲܩܪܵܐ ܗ̄ܘ̣ܵܬܼ ܥܠܲܝܗܘܿܢ ܗܵܕܹܐ ܐܵܡ̇ܪܝܼܢ ܗ̄ܘ̣ܵܘ . ܒܪܘܼܓܼܙܵܐ ܓܹܝܪ ܐܝܼܬܲܝܗܘܿܢ ܗ̄ܘ̣ܵܘ ܘܲܒܼܚܸܡܬܼܵܐ : ܠܘܼܩܒܲܠ pb. 500 ܐܲܝܠܹܝܢ ܕܡܲܡܪܚܝܼܢ ܗ̄ܘ̣ܵܘ ܠܡܹܐܡܲܪ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ . ܘܡܸܛܠ ܗܵܢܵܐ ܝܲܬܿܝܼܪܵܐܝܼܬܼ ܡܸܨܛܲܝ̈ܒܵܢ ܗ̣̄ܘܲܝ̈ ܠܗܘܿܢ ܥܵܩ̈ܬܼܵܐ : ܘܕܸܚ̈ܠܵܬܼܵܐ ܕܝܲܬܿܝܼܪ ܕܚܝܼܠܝܼܢ ܗ̄ܘ̣ܵܘ : ܟܲܕܼ ܡܸܬܼܡܲܬܼ̈ܚܵܢ ܗ̣̄ܘܲܝ̈ ܥܠܲܝܗܘܿܢ ܒܝܼ̈ܫܬܼܗܘܿܢ : ܐܲܝܟܲܢܵܐ ܕܠܵܐ ܢܸܗܘܸܐ ܠܗܘܿܢ ܙܲܒܼܢܵܐ ܕܢܸܤܬܲܦܩܘܼܢ : ܕܢܸܥܒܿܕܼܘܼܢ ܒܝܼܫܵܐܝܼܬܼ ܠܕܼܵܚ̈ܠܲܝ ܐܲܠܵܗܵܐ ܕܐܝܼܬܼ ܗ̄ܘ̣ܵܘ ܒܗܘܿܢ . ܥܲܠ ܩܲܕܝܼܫܵܐ ܐܵܠܲܗܵܐ . ܟܲܕܼ ܨܵܒܹ̇ܐ ܗ̄ܘ̣ܵܐ ܕܹܝܢ ܕܢܲܝܬܸܿܐ ܐܸܢܘܿܢ ܠܲܪܓܸܫܬܼܵܐ ܕܓܼܘܼܕܵܦܗܘܿܢ : ܘܕܲܢܫܲܢܘܿܢ ܡܸܢܹܗ . ܡܸܛܠ ܕܗܸܢܘܿܢ ܠܵܐ ܐܸܬܼ݂ܵܘ ܠܗܵܕܹܐ : ܗ̤ܘ ܐܲܠܵܗܵܐ ܝܲܗ̣̄ܒܼ ܠܗܘܿܢ ܙܢܵܐ ܕܬܲܚܢܲܢܬܼܵܐ ܠܵܐ ܓܹܝܪ ܐܸܫܬܿܟܲܚ ܗ̄ܘ̣ܵܐ ܗܵܘ̇ ܕܗܵܕܹܐ ܤܵܥܲܪ̇ ܗ̄ܘ̣ܵܐ : ܕܢܹܐܡܪܘܼܢ : ܩܲܕܝܼܫܵܐ ܐܲܠܵܗܵܐ : ܩܲܕܝܼܫܵܐ ܚܲܝܠܬܼܵܢܵܐ : ܩܲܕܝܼܫܵܐ ܠܵܐ ܡܵܝܘܿܬܼܵܐ : ܐܸܬܼܪܲܚܲܡ ܥܠܲܝܢ . ܘܲܠܗܵܕܹܐ : ܟܠܢܵܫ ܐܸܫܬܿܘܝܼ ܗ̄ܘ̣ܵܐ ܒܚܲܕܼ ܪܸܥܝܵܢܵܐ . ܘܲܫܒܲܩ̣ܘ ܗ̄ܘ̣ܵܘ ܠܗܵܠܹܝܢ ܕܲܪܓܼܝܼܓܼܝܼܢ ܗ̄ܘ̣ܵܘ ܠܗܹܝܢ : ܗܵܠܹܝܢ ܕܠܵܐ ܪܓܼܝܼܓܼ ܗ̄ܘ̣ܵܐ ܒܗܹܝܢ ܐܲܠܵܗܵܐ : ܘܲܠܗܵܕܹܐ ܟܲܬܼܒܿܘܼܗ̇ ܗ̄ܘ̣ܵܘ ܒܒܼܵܤܹܠܝܼܩܹܐ : ܒܕܹܡܘܿܤܝܼܵܐ : ܘܤܵܡ̣ܘܼܗ̇ ܗܵܟܲܢܵܐ : ܬܸܫܬܿܘܿܚܬܼܵܐ ܘܩܘܼܒܵܠ ܛܲܝܒܿܘܼܬܼܵܐ : ܠܩܲܕܼܝܼܫܵܐ ܘܲܠܠܵܐ ܡܵܝܘܿܬܼܵܐ : ܦܵܪܘܿܩܵܐ ܕܟܼܠ ܐܲܠܵܗܵܐ . ܘܩܲܠܝܼܠ ܠܩܲܟܼܘ ܗ̄ܘ̣ܵܘ : ܘܐܵܘܕܝܼܘ ܠܐܲܠܵܗܵܐ ܠܵܐ ܡܵܝܘܿܬܼܵܐ . ܘܲܒܼܗܵܗ̇ ܡܵܐ ܕܲܠܒܲܟܼܘ ܠܵܐ ܟܵܦܪܝܼܢ ܗ̄ܘ̣ܵܘ : ܐܸܠܵܐ ܡܸܙܕܲܡܪܵܐ ܗ̄ܘ̣ܬܼ ܗܵܕܹܐ ܒܟܼܠ ܕܘܼܟܼ . ܡ̣ܢ ܕܹܝܢ ܕܲܫܠܝܼ ܗ̄ܘ̣ܵܐ ܙܵܘܥܵܐ : ܘܩܲܠܝܼܠ ܩܪ̈ܵܒܹܐ ܗܵܘܹ̇ܝܢ ܗ̄ܘ̣ܵܘ : ܬܘܼܒܼ ܐܸܬܿܬܿܥܝܼܪܘ ܘܐܸܬܼܓܠܝܼܘ ܠܘܼܩܒܲܠ ܐܲܠܵܗܵܐ . ܘܲܠܬܼܵܘܕܝܼܬܼܵܐ ܕܲܠܘܵܬܼ ܐܲܠܵܗܵܐ ܡܛܲܫܹܝܢ ܗ̄ܘ̣ܵܘ : ܐܲܝܟܼ ܐܲܝܠܹܝܢ ܕܠܵܐ ܥܗܝܼܕܝܼܢ ܗ̄ܘ̣ܵܘ ܠܗܵܝ̇ ܕܩܲܕܼܝܼܫܵܐ ܐܲܠܵܗܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܕܡܸܫܟܲܚ ܗ̄ܘ̣ܵܐ pb. 501 ܩܪ̈ܵܒܹܐ ܠܲܡܫܲܝܵܢܘܼ ܐܵܦ ܒܸܠܵܥܵܕܼ ܚܲܝܠܵܐ ܐ̄ܢܵܫܝܵܐ . ܕܒܹܗ ܐܝܼܬܹܝܗ̇ ܗ̄ܘ̣ܵܬܼ ܚܲܝܠܬܼܵܢܘܼܬܹܗ : ܘܠܵܐ ܗ̄ܘ̣ܵܐ ܡ̣ܢ ܥܘܼܬܵܕܼܵܐ ܕܲܠܒܲܪ ܡܸܢܹܗ . ܘܲܢܤܲܒ̣ܘ ܢܸܤܝܵܢܵܗ̇ ܕܗܵܕܹܐ ܒܲܥܒܼܵܕܼܵܐ : ܗܵܫܵܐ ܡ̇ܢ ܐܵܦ ܡܸܢܵܗ̇ ܕܒܼܵܥܘܼܬܼܵܐ ܫܠܝܼܘ ܗ̄ܘ̣ܵܘ . ܡ̣ܢ ܩܕܼܵܡ ܩܲܠܝܼܠ ܕܹܝܢ ܩܕܼܸܵܡ ܩܪܵܒܼܵܐ ܕܝܼܠܗܘܿܢ ܕܒܲܪܒܿܪ̈ܵܝܹܐ ܗܵܠܹܝܢ : ܗ̤ܘ ܨܠܝܼܒܼܵܐ ܒܲܠܚܘܿܕܼ ܡܲܠܸܦ ܗ̄ܘ̣ܵܐ ܠܗܘܿܢ : ܘܡܲܝܬܸܐ ܗ̄ܘ̣ܵܐ ܠܗܘܿܢ ܠܲܡܗܲܝܡܵܢܘܼ ܒܐܲܠܵܗܵܐ : ܝܲܬܿܝܼܪܵܐܝܼܬܼ ܗܵܘ̇ ܕܒܸܠܥܕܼ ܙܲܝܢܵܐ ܤܚܲܦ̣ ܠܲܩܪ̈ܲܒܼܬܼܵܢܹܐ . ܡ̣ܢ ܩܕܼܵܡ ܕܹܝܢ ܗܵܕܹܐ : ܟܲܕܼ ܒܚܲܝܠܵܐ ܐܸܬܿܬܿܙܝܼܥ ܗ̄ܘ̣ܵܐ ܒܲܪܢܵܫܵܝܵܐ : ܒܦܲܩ̈ܥܹܐ ܘܲܒܼܒܲܪ̈ܩܹܐ ܐܸܬܼܪܡܝܼ ܗ̄ܘ̣ܵܐ . ܡܸܛܠ ܓܹܝܪ ܕܥܲܡܵܐ ܕܲܤܩܘܼܬܼܵܝܹ̈ܐ ܪܲܒܿ ܗ̄ܘ̣ܵܐ ܐܵܦ ܤܲܓܿܝܼ : ܘܡ̣ܢ ܩܕܝܼܡ ܒܥܲܡܡܹ̈ܐ ܘܲܒܼܡܲܠܟ̈ܘܵܬܼܵܐ ܡܦܲܠܲܓܼ ܗ̄ܘ̣ܵܐ : ܘܐܲܝܟܼ ܓܲܝܵܤܹ̈ܐ ܥܒܼܝܼܕܝܼܢ ܗ̄ܘ̣ܵܘ : ܠܵܐ ܤܲܓܿܝܼ ܡܲܒܼܐܫܝܼܢ ܗ̄ܘ̣ܵܘ : ܐܸܠܵܐ ܐܸܢ ܐܲܝܟܼ ܕܲܒܼܚܵܛܘܿܦܘܼܬܼܵܐ ܘܒܲܡܤܲܪܗܒܼܘܼܬܼܵܐ ܒܲܠܚܘܿܕܼ . ܐ̄ܚܪܵܝܑܬܼ ܕܹܝܢ : ܥ̣ܒܲܕܼܘ ܠܗܘܿܢ ܡܲܠܟܿܘܼܬܼܵܐ . ܘܡ̣ܢ ܕܲܗܘ̤ܵܘ ܒܡܲܠܟܿܘܼܬܼܵܐ : ܐܸܬܼܥܲܫܲܢܘ ܤܲܓܿܝܼ : ܐܲܝܟܲܢܵܐ ܕܢܸܥܒܿܪܘܼܢ ܒܪܲܒܿܘܼܬܼܗܘܿܢ ܠܟܼܠܹܗ ܥܘܼܬܵܕܼܵܐ ܕܪ̈ܗܘܿܡܵܝܹܐ . ܘܚܵܘܝܼ ܐܸܢܘܿܢ ܐܲܠܵܗܵܐ ܕܠܵܐ ܐܸܬܼܡܚܸܠ : ܗܵܘ̇ ܕܡ̣ܢ ܟܲܕܼܘ̣ ܫܠܸܡ̣ܘ ܗ̄ܘ̣ܵܘ ܥܠܵܘܗܝ ܘܥܲܒܼܕܘܼܗܝ ܬܚܹܝܬܼ ܚܲܫܵܐ ܘܲܬܼܚܹܝܬܼ ܡܲܘܬܵܐ . ܘܐܲܥܫܸܢܘ ܗ̄ܘ̣ܵܘ ܪ̈ܕܘܼܦܝܹܐ ܠܘܼܩܒܲܠ ܐܲܝܠܹܝܢ ܕܡܵܘܕܹܝܢ ܗ̄ܘ̣ܵܘ ܒܐܲܠܵܗܵܐ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܘܲܫܒܲܩ̣ܘ ܗ̄ܘ̣ܵܘ ܠܗܵܘ̇ ܕܒܹܗ ܤܲܒܲܪܘ ܘܐܸܫܬܵܘܙܲܒܼܘ ܡ̣ܢ ܡܵܘܬܵܐ : ܘܝܲܗ̣̄ܒܼ ܒܗܘܿܢ ܝܑܼܕܲܥܬܼܵܐ pb. 502 ܕܢܲܤܠܘܿܢ ܡܵܘܬܵܐ ܕܐܲܠܵܗܵܐ : ܢܸܕܥܘܼܢܵܝܗܝ ܕܹܝܢ ܘܢܵܘܕܘܿܢ ܕܠܵܐ ܡܵܝܘܿܬܼܵܐ ܐܝܼܬܼܵܘܗܝ . ܡܸܛܠ ܕܹܝܢ ܕܗܵܕܹܐ ܗܘ̤ܵܬܼ ܗ̄ܘ̣ܵܬܼ : ܘܠܵܐ ܐܸܬܼܦܢܝܼܘ ܗ̄ܘ̣ܵܘ ܠܲܡܫܲܒܵܚܘܼ ܠܐܲܠܵܗܵܐ ܗܵܘ̇ ܕܫܵܘܙܸܒܼ ܐܸܢܘܿܢ : ܐܸܠܵܐ ܕܲܢܓܲܕܦܘܼܢ ܘܢܹܐܠܨܘܼܢ ܠܟܼܠ ܐ̄ܢܵܫ ܠܡܵܘܕܵܝܘܼ ܡܵܘܬܵܐ ܕܐܵܠܵܗܵܐ : ܡ̣ܢ ܠܵܐ ܡܵܝܘܿܬܼܵܐ ܕܹܝܢ ܢܸܥܪܩܘܼܢ ܐܲܝܟܼ ܕܡ̣ܢ ܪܘܼܫܥܵܐ : ܬܘܼܒܼ ܐܸܬܿܬܿܙܝܼܥ ܥܠܲܝܗܘܿܢ ܒܲܪܒܿܪܵܝܵܐ ܟܲܕܼ ܡܩܲܛܸܠ ܗ̄ܘ̣ܵܐ ܘܡܸܫܬܲܦܲܥ ܥܲܠ ܟܠܵܗ̇ ܐܲܪܥܵܐ ܕܪ̈ܗܘܿܡܵܝܹܐ : ܘܗܵܦܹ̇ܟܼ ܗ̄ܘ̣ܵܐ ܟܠܡܸܕܸܡ . ܘܠܲܝܬܿ ܗ̄ܘ̣ܵܐ ܦܘܼܪܤܵܐ ܘܠܵܐ ܡܲܥܪܩܵܐ : ܐܸܠܵܐ ܡܢܵܘܪܝܼܢ ܗ̄ܘ̣ܵܘ ܒܕܸܚܠܬܼܵܐ : ܘܠܲܝܬܿ ܗ̄ܘ̣ܵܐ ܤܲܒܼܪܵܐ . ܘܲܚܒܲܫ̣ ܗ̄ܘ̣ܵܐ ܐܸܢܘܿܢ : ܘܲܥ̣ܒܲܕܼ ܗ̄ܘ̣ܵܐ ܐܸܢܘܿܢ ܠܵܐ ܤܵܦܩܹ̈ܐ ܒܟܼܠ ܡܵܐ ܕܤܵܥܹ̇ܪܝܼܢ ܗ̄ܘ̣ܵ . ܠܦܘܼܪܩܵܢܗܘܿܢ . ܘܡܸܛܠ ܕܲܠܦܘܼܩܵܢܗܘܿܢ ܩܲܕܼܡܵܝܵܐ ܠܵܐ ܐܸܤܬܲܟܲܠܘ : ܫܲܕܲܪ ܗ̄ܘ̣ܵܐ ܠܓܲܒܼܪܵܐ ܗܵܘ̇ ܕܢܲܤܒܹܿܗ ܗ̄ܘ̣ܵܐ ܡ̣ܢ ܪܵܥܝܘܼܬܼܵܐ ܕܥܵܢ̈ܐ : ܗܵܘ̇ ܕܟܲܤ̈ܝܵܬܼܵܐ ܕܠܸܒܹܗ ܕܡܲܠܟܵܐ ܐܲܟܸܿܣ ܗ̄ܘ̣ܵܐ . ܘܡ̣ܢ ܟܲܕܼܘܼ ܐܸܬܿܬܿܙܝܼܥ ܗ̄ܘ̣ܵܐ ܡ̣ܢ ܐܲܠܵܗܵܐ : ܘܲܦܩܲܕܼ ܗ̄ܘ̣ܵܐ ܠܡܸܥܒܲܕܼ ܨܠܝܼܒܼܵܐ . ܘܐܲܝܟܼ ܡ̇ܢ ܕܠܵܐ ܡܗܲܝܡܸܢ ܗ̄ܘ̣ܵܐ ܠܹܗ : ܗܘ̣ ܩܲܝܤܵܐ ܥ̣ܒܲܕܼ ܗ̄ܘ̣ܵܐ ܒܐܝܼܕܼܵܘ̈ܗܝ ܕܝܼܠܹܗ : ܘܫܲܕܲܪ ܠܘܼܩܒܲܠ ܒܲܪܒܿܪ̈ܵܝܹܐ . ܢܩܲܫ̣ ܗ̄ܘ̣ܵܐ ܕܹܝܢ ܐܵܦ ܒܹܝܬܼ ܡܲܠܟܿܘܼܬܼܵܐ ܨܠܝܼܒܼܵܐ ܐ̄ܚܪܹܢܵܐ : ܘܲܐ̄ܚܪܹܢܵܐ ܒܦ̇ܘܿܪܘܿܣ ܕܩܘܼܤܛܲܢܛܝܼܢܵܦܘܿܠܝܼܣ ܒܲܡܨܲܥܬܼܵܗ̇ ܕܲܡܕܼܝܼܢܬܼܵܐ : ܕܢܸܬܼܚܙܸܐ ܠܟܼܠܢܵܫ . ܐܲܝܟܲܢܵܐ ܕܐܵܦ ܒܲܪܒܿܪ̈ܵܝܹܐ ܟܲܕܼ ܚܙܵܐܘܼܗܝ : ܥܪܲܩ̣ܘ ܘܐܸܬܼܡܚܝܼܘ . ܘܗ̤ܘ ܡܲܠܟܵܐ : ܐܸܬܿܬܿܟܸܠ ܗ̄ܘ̣ܵܐ ܠܲܡܩܵܘܵܝܘܼ : pb. 503 ܗܵܘ̇ ܕܡ̣ܢ ܟܲܕܼܘ ܡܲܛܲܝܲܒܼ ܗ̄ܘ̣ܵܐ ܠܡܸܥܪܲܩ . ܘܐܸܫܬܲܪܲܪܘ ܓܝܵܕܹܝܗ̇ ܕܲܡܕܼܝܼܢܬܐ : ܗܵܝ̇ ܪܹܡܪܲܫܠܵܐ ܗ̄ܘ̣ܵܬܼ . ܘܟܼܠܗܹܝܢ ܗܵܟܲܢܵܐ ܗ̤ܘܲܝ̈ ܗ̣̄ܘܲܝ̈ . ܟܲܕܼ ܓܹܝܪ ܥܲܪܲܩ̣ ܗ̄ܘ̣ܵܐ ܒܲܪܒܿܪܵܝܵܐ ܥܲܡ ܡܚܘܿܬܼܵܐ : ܟܲܕܼ ܐ̄ܢܵܫ ܠܲܝܬܿ ܗ̄ܘ̣ܵܐ ܕܪܵܕܹܦ ܠܹܗ : ܘܡܲܠܟܵܐ ܐܸܬܼܚܲܝܲܠ ܗ̄ܘ̣ܵܐ ܠܲܡܩܵܡ ܒܪܸܥܝܵܢܵܐ ܕܡܲܠܟܿܘܼܬܹܗ : ܘܲܡܕܼܝܼܢܬܐ ܚܲܝܠܬܼܵܢܵܐܝܼܬܼ ܡܲܠܝܵܐ ܗ̄ܘ̣ܵܬܼ ܠܒܼܝܼܒܼܘܼܬܼܵܐ : ܥܸܠܬܼܵܐ ܐ̄ܚܪܹܬܼܵܐ ܕܫܘܼܚܠܵܦܵܐ ܕܡ̣ܢ ܫܹܠܝ ܠܵܐ ܐܸܫܟܲܚܘ ܗ̄ܘ̣ܵܘ : ܡܸܛܠ ܕܠܲܝܬܿ ܗ̄ܘ̣ܵܐ ܐ̄ܢܵܫ ܐ̄ܚܪܹܝܢ ܕܗܵܕܹܐ ܤܵܥܲ݁ܪ ܗ̄ܘ̣ܵܐ : ܕܲܠܗܵܘ̇ ܢܸܡܚܵܐ ܘܲܠܗܵܢܵܐ ܢܠܲܒܸܿܒܼ : ܐܸܠܵܐ ܐܸܢ ܒܲܠܚܘܿܕܼܸ ܨܠܝܼܒܼܵܐ ܕܐܸܬܿܬܿܤܝܼܡ ܗ̄ܘ̣ܵܐ : ܡ̣ܢ ܗܵܘ̇ ܕܒܲܟܼܝܵܢܵܐ ܘܒܲܫܪܵܪܵܐ ܐܸܨܟܠܸܒܼ ܗ̄ܘ̣ܵܐ . ܗܵܢܵܘ ܕܹܝܢ : ܓܘܼܫܡܵܐ ܗܵܘ̇ ܕܲܟܼܝܵܢܵܐܝܼܬܼ ܐܸܨܛܠܸܒܼ ܗ̄ܘ̣ܵܐ . ܘܡܸܬܼܝܼܕܲܥ ܠܲܢ ܕܠܵܐ ܢܸܒܼܗܲܬܼ ܟܲܕܼ ܢܹܐܡܲܪ : ܕܗܵܢܵܐ ܡܝܼܬܼ ܘܠܵܘ ܐܲܠܵܗܵܐ : ܗܵܘ̇ ܕܚܲܝܸܠ̣ ܠܓܼܘܼܫܡܵܐ ܡܚܝܼܠܵܐ ܘܚܵܫܘܿܫܵܐ ܘܡܵܝܘܿܬܼܵܐ : ܗܵܘ̇ ܕܚܲܫ̣ ܘܡܝܼܬܼ ܒܲܙܩܝܼܦܐ . ܡܸܛܠ ܗܵܢܵܐ ܐܵܦ ܗ̤ܘ ܩܲܝܤܵܐ ܗܵܘ̇ ܕܒܹܗ ܐܸܨܛܠܸܒܼ : ܠܦܘܼܪܩܵܢܵܐ ܗܘ̤ܵܐ : ܐܲܝܟܼ ܡ̇ܢ ܓܹܝܪ ܕܠܲܐܝܢܵܐ ܕܠܵܐ ܡܗܲܝܡܸܢ : ܘܡܲܤܠܸܐ ܗ̄ܘ̣ܵܐ ܠܲܨܠܝܼܒܼܵܐ ܕܦܲܓܼܪܵܐ ܡܵܝܘܿܬܼܵܐ : ܡ̇ܢ ܕܡܼܫܟܲܚ ܗ̄ܘ̣ܵܐ ܠܡܸܦܪܲܩ : ܦܵܩܹ̇ܕܼ ܗ̄ܘ̣ܵܐ ܕܡ̣ܢ ܩܲܝܤܵܐ ܢܸܥܒܿܕܹܗ ܗ̄ܘ̣ܵܐ ܠܲܨܠܝܼܒܼܵܐ : ܠܡܸܥܒܲܕܼ ܒܹܗ ܦܘܼܪܩܵܢܵܐ ܕܐܲܝܟܼ ܗܵܢܵܐ ܒܲܡܕܼܝܢܬܐ ܘܒܼܒܲܪܒܿܪ̈ܵܝܹܐ . ܐܲܝܟܲܢܵܐ ܕܠܵܐ ܢܸܬܼܦܲܠܲܓܼ ܕܲܨܠܝܼܒܼܘܼܬܼܵܐ ܕܦܲܓܼܪܵܐ ܐܝܼܬܹܝܗ̇ : ܗܵܘ̇ ܕܲܠܟܼܠܹܗ ܥܵܠܡܵܐ ܐܲܚ̣ܝ : ܘܠܵܐ ܗ̄ܘ̣ܵܐ ܕܐܲܠܵܗܵܐ : ܗܵܘ̇ ܕܲܒܼܝܲܕܼ ܙܩܝܼܦܘܼܬܼܵܐ ܕܦܲܓܼܪܵܐ ܘܲܨܠܝܼܒܼܵܐ : ܕܐܲܝܟܼ ܗܵܕܹܐ ܓܲܢܒܵܪܘܼܬܼܵܐ ܥ̣ܒܲܕܼ ܗ̄ܘ̣ܵܐ . pb. 504 ܡܸܛܠ ܕܹܝܢ ܕܐܵܦ ܒܗܵܕܹܐ ܐܸܬܼܚܲܟܲܡܘ ܗ̄ܘ̣ܵܘ : ܐܲܝܟܼ ܡ̇ܢ ܕܐܲܠܵܗܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܨܠܝܼܒܼܵܐ ܘܠܵܐ ܗ̄ܘ̣ܵܐ ܕܦܲܓܼܪܵܐ : ܬܘܼܒܼ ܠܘܼܩܒܲܠ ܕܵܚ̈ܠܝ ܐܲܠܵܗܵܐ ܫܪܸܟܼܘ ܗ̄ܘ̣ܵܘ : ܗܵܢ̇ܘܿܢ ܕܐܵܡ̇ܪܝܼܢ ܗ̄ܘ̣ܵܘ ܕܠܵܐ ܗ̄ܘ̣ܵܐ ܕܐܲܠܵܗܘܼܬܼܵܐ ܐܝܼܬܼܵܘܗܝ ܨܠܝܼܒܼܵܐ : ܐܸܠܵܐ ܕܦܲܓܼܪܵܐ ܕܐܲܠܵܗܘܼܬܼܵܐ : ܘܡܸܛܠ ܗܵܢܵܐ ܒܝܲܕܼ ܨܠܝܼܒܼܵܐ ܦܪܲܩ̣ ܠܲܢ . ܬܘܼܒܼ ܐܲܠܵܗܵܐ : ܠܘܼܩܒܲܠ ܪܸܥܝܵܢܵܐ ܦܸܪܥܘܿܢܵܝܵܐ : ܐܲܩܝܼܡ̣ ܡܸܢܕܪܹܫ ܠܥܘܼܙܵܐ ܕܒܲܪܒܿܪ̈ܵܝܹܐ : ܘܲܠܙܵܘܥܹ̈ܐ . ܘܡܸܛܠ ܬܘܼܒܼ ܕܒܼܵܥܹ̇ܐ ܗ̄ܘ̣ܵܐ ܕܢܸܟܼܠܸܐ ܐܸܢܘܿܢ ܡ̣ܢ ܕܲܚ̈ܠܲܝ ܐܲܠܵܗܵܐ ܘܡ̣ܢ ܚܲܫܹ̈ܐ ܕܡܲܤܒܿܠܝܼܢ ܗ̄ܘ̣ܵܘ ܠܗܘܿܢ : ܗܵܝܕܹܝܢ ܓܹܝܪ ܒܲܠܚܘܿܕܼ ܡܸܬܼܢܲܦܫܝܼܢ ܗ̄ܘ̣ܵܘ ܘܡܸܬܼܚܲܪܪܝܼܢ : ܡܲܠܸܦ ܗ̄ܘ̣ܵܐ ܒܬܲܪ̈ܬܲܝܗܹܝܢ : ܕܠܵܐ ܫܵܦܲܪ ܗ̄ܘ̣ܵܐ ܠܹܗ ܪܸܥܝܵܢܵܐ ܪܲܫܝܼܥܵܐ : ܕܐܝܼܬܼ ܗ̄ܘ̣ܵܐ ܒܹܗ ܬܵܘܕܝܼܬܼܵܐ ܕܡܵܘܬܵܐ . ܐܵܦܸܢ ܓܹܝܪ ܠܗܵܘ̇ ܕܡ̣ܢ ܒܲܪܒܿܪܵܝܹܐ : ܡܵܘܬܵܐ ܕܡ̣ܢ ܒܢܲܝ̈ܢܵܫܵܐ ܡܲܤܒܿܪܝܼܢ ܗ̄ܘ̣ܵܘ ܕܐܝܼܬܼܵܘܗܝ : ܐܸܠܵܐ ܥܲܠ ܗܵܘ̇ ܕܡ̣ܢ ܙܵܘܥܵܐ ܗܵܘܹ̇ܐ ܗ̄ܘ̣ܵܐ : ܠܵܐ ܡܸܫܟܿܚܝܼܢ ܗ̄ܘ̣ܵܘ ܗܵܕܹܐ ܠܡܲܤܒܵܪܘܼ ܥܠܵܘܗܝ . ܡ̣ܢ ܕܹܝܢ ܕܐܵܦ ܠܵܐ ܗܵܟܲܢܵܐ ܐܸܬܼ݂ܵܘ ܗ̄ܘ̣ܵܘ ܠܲܪܓܸܫܬܼܵܐ ܕܫܘܼܒܼܚܵܐ ܕܐܲܠܵܗܵܐ ܠܵܬ ܡܸܬܼܚܲܒܿܠܵܢܵܐ : ܘܡܵܘܬܵܐ ܘܚܲܫܵܐ ܘܲܡܚܝܼܠܘܼܬܼܵܐ ܡܩܲܪܒܼܝܼܢ ܗ̄ܘ̣ܵܘ ܠܹܗ : ܒܓܲܢܒܵܪܘܼܬܼܵܐ ܘܲܒܼܠܵܐ ܡܵܝܘܿܬܼܘܼܬܼܵܐ ܕܐܲܝܟܼ ܗܵܕܹܐ : ܗܵܝܕܹܝܢ ܒܗܘܿܢ ܒܦܸܬܼܓܼܵܡܹ̈ܐ ܐܵܠܸܦ̣ ܗ̄ܘ̣ܵܐ ܐܸܢܘܿܢ : ܕܠܵܐ ܬܩܲܪܒܼܘܼܢ ܠܐܲܠܵܗܵܐ ܡܘܼܡܵܐ ܘܢܼܟܼܝܵܢܵܐ : ܡܸܛܠ ܕܩܲܕܝܼܫܵܐ ܐܝܼܬܼܵܘܗܝ ܘܲܡܚܲܪܲܪ ܡ̣ܢ ܟܠܗܘܿܢ ܚܲܫܹ̈ܐ . ܘܐܵܦ ܠܵܐ ܡܚܝܼܠܘܼܬܼܵܐ : ܠܗܵܘ̇ ܕܒܲܨܠܝܼܒܼܵܐ ܡܚܝܼܠܵܐ ܐܸܬܼܓܲܢܒܲܪ ܗ̄ܘ̣ܵܐ ܓܲܢܒܵܪܵܐܝܼܬܼ : ܘܲܒܼܟܼܠܵܗ̇ ܓܲܢܒܵܪܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ . ܘܐܵܦ ܠܵܐ ܡܵܘܬܵܐ ܬܩܲܪܒܼܘܼܢ : pb. 505 ܠܗܵܘ̇ ܕܗ̤ܘ ܒܲܠܚܘܿܕܼܸܵܘܗܝ ܐܝܼܬܼܵܘܗܝ ܠܵܐ ܡܵܝܘܿܬܼܵܐ : ܘܲܒܼܡܵܘܬܵܐ ܕܝܼܠܲܢ ܚ̣ܵܘܝܼ ܕܠܵܐ ܡܵܝܘܿܬܼܵܐ ܐܝܼܬܼܵܘܗܝ : ܒܝܲܕܼ ܬܵܘܕܝܼܬܼܵܐ ܕܩܲܕܝܼܫܵܐ ܘܲܕܼܚܲܝܠܬܼܵܢܵܐ ܘܲܕܼܠܵܐ ܡܵܝܘܿܬܼܵܐ . ܡܸܛܠ ܕܹܝܢ ܕܠܵܐ ܩܵܘܝܘܼ ܒܐܲܝܠܹܝܢ ܕܐܸܬܼܥܨܝܼܘ ܗ̄ܘ̣ܵܘ ܠܡܵܘܕܵܝܘܼ : ܘܠܵܐ ܗܲܝܡܸܢܘ ܗ̄ܘ̣ܵܘ ܒܐܲܠܵܗܵܐ ܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܗܵܘ̇ ܕܡܸܫܟܲܚ ܠܲܡܫܲܬܲܩܘܼ ܐܵܦ ܠܲܩܪ̈ܵܒܹܐ : ܗܘ̤ܵܘ ܗ̄ܘ̣ܵܘ ܥܲܒܼ̈ܕܹܐ ܕܒܲܪܒܿܪ̈ܵܝܹܐ : ܘܐܸܬܲܥܒܲܕܼܘ ܒܥܲܒܼܕܘܼܬܼܵܐ ܠܡܲܤܵܩܘܼ ܠܗܘܿܢ ܡܲܕܲܐܬܼܵܐ ܒܬܼܵܘܕܝܼܬܼܵܐ ܕܲܟܼܬܼܝܼ̈ܒܼܵܬܼܵܐ . ܝܵܗ̇ܒܿܝܼܢ ܗ̄ܘ̣ܵܘ ܕܹܝܢ : ܐܵܦ ܠܐܲܝܠܹܝܢ ܕܡܲܩܪܒܼܝܼܢ ܗ̄ܘ̣ܵܘ ܥܲܡܹܗ . ܘܠܲܝܬܿ ܡܸܕܸܡ ܕܠܵܐ ܥ̣ܒܲܕܼ : ܗܵܘ̇ ܕܚܵܘܝܹܗ ܠܒܲܪܒܿܪܵܝܵܐ ܡܵܪܵܐ : ܘܲܠܪ̈ܗܘܿܡܵܝܹܐ ܥܲܒܼ̈ܕܹܐ . ܘܗܵܟܲܢܵܐ ܐܸܫܬܲܢܝܲܬ̤ ܗ̄ܘ̣ܵܬܼ ܥܲܠ ܒܲܪܒܿܪ̈ܵܝܹܐ ܪܹܫܵܢܘܼܬܼܵܐ : ܐܲܝܟܼ ܡ̇ܢ ܕܠܲܝܬܿ ܗ̄ܘ̣ܵܐ ܠܗܘܿܢ ܠܪ̈ܗܘܿܡܵܝܹܐ ܐܲܠܵܗܵܐ ܕܥܲܠ ܟܠ : ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ . ܡܸܛܠ ܗܵܢܵܐ : ܠܘܵܬܼ ܗܵܘ̇ ܥܩܲܩ̣ܘ ܐܵܦ ܫܲܪܟܵܐ ܕܥܲܡܡܹ̈ܐ . ܗܪܲܩ̣ܘ ܕܹܝܢ ܡ̣ܢ ܠܘܵܬܼ ܪ̈ܗܘܿܡܵܝܹܐ : ܐܲܟܼܡ̇ܢ ܕܐܵܦ ܠܵܐ ܠܢܲܦܫܗܘܿܢ ܐܸܫܟܲܚܘ ܠܲܡܫܵܘܙܵܒܼܘܼ . ܘܡܸܛܠ ܕܗܵܟܲܢܵܐ ܤܵܡ̣ܘܼܗ̇ ܗ̄ܘ̣ܵܘ ܠܪܹܫܵܢܘܼܬܼܵܐ : ܐܲܝܟܼ ܡ̇ܢ ܕܠܵܐ ܐܵܠܨܵܐ ܠܗܘܿܢ ܥܲܠ ܥܘܼܕܪܵܢܵܐ ܐܲܠܵܗܵܝܵܐ : ܘܠܵܐ ܐܸܬܼ݂ܵܘ ܠܘܵܬܼ ܢܲܦܫܗܘܿܢ : ܐܵܦ ܠܵܐ ܐܸܬܼܥܲܗܲܕܼܘ ܠܬܼܵܘܕܝܼܬܼܵܐ ܗܵܝ̇ ܕܐܲܚܝܼܕܹܝܢ ܗ̄ܘ̣ܵܘ ܒܦܘܼܡܗܘܿ : ܕܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܐܸܠܵܐ ܕܲܠܩܘܼܒܼܠܵܐ ܬܘܼܒܼ ܕܵܪܫܝܼܢ ܗ̄ܘ̣ܵܘ ܥܲܠ ܚܲܫܹ̈ܐ ܕܐܲܠܵܗܘܼܬܼܵܐ : ܕܒܼܐܝܼܕܼܗܘܿܢ ܡܚܵܘܹ̇ܝܢ ܗ̄ܘ̣ܵܘ ܕܠܲܝܬܵܘܗܝ ܚܲܕܼ ܡ̣ܢ ܗܵܠܹܝܢ . ܥܲܡ ܚܲܫܹ̈ܐ ܓܹܝܪ ܘܡܵܘܬܵܐ ܐܵܦ ܗܵܕܹܐ ܡܸܬܼܢܲܤܒܵܐ ܗ̄ܘ̣ܵܬܼ : ܕܐܵܦ ܠܵܐ ܩܲܕܝܼܫܵܐ ܐܝܼܬܼܵܘܗܝ pb. 506 ܒܲܟܼܝܵܢܵܐ : ܘܠܵܐ ܡܵܝܘܿܬܼܵܐ ܒܲܟܼܝܵܢܵܐ : ܘܠܵܐ ܚܲܝܠܬܼܵܢܵܐ ܒܲܟܼܝܵܢܵܐ . ܥܕܲܡܵܐ ܕܡܸܢܗܘܿܢ ܬܘܼܒܼ ܐܲܩܝܼܡ̣ ܗ̄ܘ̣ܵܐ ܐܲܠܵܗܵܐ : ܟܲܕܼ ܒܵܥܹ̇ܝܢ ܘܟܲܕܼ ܠܵܐ ܒܵܥܹ̇ܝܢ : ܠܡܲܟܿܤܵܢܘܼܬܼܵܐ ܕܪܘܼܫܥܗܘܿܢ : ܘܲܠܡܲܦܲܩ ܒܪܘܼܚܵܐ ܕܐܲܝܠܹܝܢ ܕܒܼܝܼܫܵܐܝܼܬܼ ܚܲܫܘ ܗ̄ܘ̣ܵܘ : ܘܲܠܡܲܠܦܵܢܘܼܬܼܵܐ ܕܐܲܝܠܹܝܢ ܕܒܲܡܩܲܕܡܘܼܬܼܵܐ ܨܠܹܝܢ ܗ̄ܘ̣ܵܘ : ܠܲܦܠܵܘܝܵܢܘܿܣ ܘܠܐܘܼܤܹܒܝܼܣ : ܗܵܢ̇ܘܿܢ ܕܩܵܛ̇ܠܝܼܢ ܗ̄ܘ̣ܵܘ ܠܗܘܿܢ . ܒܲܕ ܦܘܼܪܥܵܢܵܐ ܕܐܲܠܵܗܵܐ ܥܵܒܼ̇ܕܝܼܢ ܗ̄ܘ̣ܵܘ : ܕܡܵܘܕܹܝܢ ܗ̄ܘ̣ܵܘ ܠܹܗ ܐܵܦ ܩܲܕܝܼܫܵܐ ܐܵܦ ܚܲܝܠܬܼܵܢܵܐ ܐܵܦ ܠܵܐ ܡܵܝܘܿܬܼܵܐ . ܘܲܒܼܿܢܵܡܘܿܤܵܐ ܘܲܒܼܦܘܼܩ̈ܕܵܢܹܐ ܘܒܼܚܘܼܤܪܵܢܹܐ ܡܫܲܪܪܝܼܢ ܗ̄ܘ̣ܵܘ : ܠܘܼܩܒܲܠ ܐܲܝܠܹܝܢ ܕܡܵܘܕܹܝܢ ܗ̄ܘ̣ܵܘ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ ܠܐܵܠܵܗܵܐ ܡܸܠܬܼܵܐ . ܘܲܒܼܒܸܙܬܼܵܐ ܘܒܸܐܟܼܤܘܿܪܝܼܵܐ ܘܲܒܼܡܵܘ̈ܬܹܐ : ܥܕܲܡܵܐ ܕܐܸܬܼܢܤܸܒܼ ܡ̣ܢ ܡܨܲܥܬܼܵܐ ܬܹܐܵܕܓܵܤܝܼܣ : ܗܵܘ̇ ܕܡܸܫܬܿܩܲܠ ܗ̄ܘ̣ܵܐ ܠܘܼܩܒܲܠ ܐܲܠܵܗܵܐ : ܘܐܸܬܼܦܗܲܚ ܗ̄ܘ̣ܵܐ ܦܘܼܡܵܐ ܠܡܵܘܕܼܵܝܘܼ ܘܠܲܡܫܲܒܵܚܘܼ ܘܲܠܡܸܤܓܲܕܼ : ܠܐܲܠܵܗܵܐ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܟܲܕܼ ܕܠܵܐ ܕܸܚܠܵܐ ܐܵܡ̇ܪܝܼܢ ܗ̄ܘ̣ܵܘ . ܠܵܐ ܗ̄ܘ̣ܵܐ ܓܹܝܪ ܗܵܘ̇ ܕܐܵܡܲ݁ܪ ܠܲܡܫܝܼܚܵܐ ܐܲܠܵܗܵܐ ܚܵܫܘܿܫܵܐ ܘܡܵܝܘܿܬܼܵܐ : ܐܠܵܗܵܐ ܡܵܘܕܸܐ ܠܲܡܫܝܼܚܵܐ : ܐܸܠܵܐ ܗܵܘ̇ ܕܐܸܡܲ݁ܪ ܠܲܡܫܝܼܚܵܐ ܒܐܲܠܵܗܘܼܬܹܗ ܕܒܲܟܼܝܵܢܹܗ ܐܝܼܬܼܵܘܗܝ : ܘܒܲܟܼܝܵܢܹܗ ܡܵܘܕܸܐ ܠܐܲܠܵܗܵܐ ܠܵܐ ܚܵܫܘܿܫܵܐ ܘܠܵܐ ܡܵܝܘܿܬܼܵܐ ܘܚܲܝܠܬܼܵܢܵܐ ܘܩܲܕܝܼܫܵܐ . ܚܵܫܘܿܫܵܐ ܕܹܝܢ ܒܐ̄ܢܵܫܘܼܬܹܗ : ܒܗܵܝ̇ ܕܡܵܘܕܸܐ ܠܹܗ ܕܐܝܼܬܼܵܘܗܝ ܒܲܟܼܝܵܢܵܐ ܒܲܪܢܵܫܵܐ . ܐܸܠܵܐ ܐܸܡܲ݁ܪ ܐ̄ܢܵܫ : ܕܐܲܝܕܵܐ ܫܵܘܬܵܦܘܼܬܼܵܐ ܐܝܼܬܼ ܠܵܟܼ ܠܘܵܬܼ ܦܠܵܘܝܵܢܘܿܣ : ܘܠܲܐܝܠܹܝܢ ܕܲܥܠܵܘܗܝ ܘܡܸܛܠܵܬܹܗ ܐܸܤܬܿܥܲܪ ؟ ܠܵܟܼ pb. 507 ܓܹܝܪ : ܟܠܢܵܫ ܐܲܚܪܡ̣ܵܟܼ ܘܐܲܟܼܪܙܵܟܼ . ܘܡ̣ܢ ܗܵܕܹܐ ܒܐܲܝܠܹܝܢ ܕܡܵܘܤܸܦ ܐܲܢ̄ܬܿ : ܥܲܠ ܫܡܵܟܼ ܒܝܼܫܵܐ ܦܵܠܲܚ ܐܲܢ̄ܬܿ : ܘܠܲܩܛܹܐ ܓܼܪܵܢܘܼܬܼܵܟܼ ܘܠܵܐ ܗ̄ܘ̣ܵܐ ܠܡܲܦܲܩ ܒܪܘܘܼܚܵܐ ܦܫܝܼܛܵܐ ܘܟܹܐܢܵܐ . ܗܵܘ̇ ܕܲܠܥܸܠ ܘܲܠܬܲܚܬܿ ܘܲܒܼܟܼܠ ܙܒܲܢ ܠܹܗ ܐܵܡܲܪܢܵܐ : ܕܠܵܐ ܐܵܬܼܵܝܵܐ ܠܝܼ ܕܐܸܬܼܪܲܚܡܹ̇ܬܼ ܡ̣ܢ ܐ̄ܢܵܫܵܐ ܕܐܲܝܟܼ ܗܵܠܹܝܢ : ܐܸܠܵܐ ܕܐܵܦ ܛܵܒܼ ܝܲܐܝܼܒܼ ܐ̄ܢܵܐ : ܕܐܸܢ ܒܝܲܕܼ ܚܸܪܡܵܐ ܕܝܼܠܝ ܢܸܫܬܵܘܙܒܼܘܼܢ ܡ̣ܢ ܓܘܼܕܵܦܵܐ . ܘܐܲܝܠܹܝܢ ܕܡܸܫܬܵܘܙܒܼܝܼܢ : ܢܵܘܕܘܿܢ ܠܐܲܠܵܗܵܐ ܩܲܕܝܼܫܵܐ ܘܚܲܝܠܬܼܵܢܵܐ ܘܠܵܐ ܡܵܝܘܿܬܼܵܐ : ܟܲܕ ܠܵܐ ܡܚܲܠܦܝܼܢ ܠܨܲܠܡܵܐ ܕܐܲܠܵܗܵܐ ܕܠܵܐ ܡܸܬܼܚܲܒܲܠ : ܒܨܠܡܵܐ ܕܒܲܪܢܵܫܵܐ ܕܡܸܬܼܚܲܒܲܠ . ܘܲܒܼܓܼܵܘ ܟܪܸܤܛܝܵܢܘܼܬܼܵܐ : ܢܚܲܛܘܼܢ ܚܲܢܦܘܼܬܼܵܐ . ܐܸܠܵܐ ܠܹܗ ܠܐܲܠܵܗܵܐ ܐܲܝܟܼ ܕܐܝܼܬܼܵܘܗܝ ܨܲܠܡܹܗ ܢܵܘܕܘܿܢܵܝܗܝ : ܘܲܠܒܲܪܢܵܫܵܐ ܐܲܝܟܼ ܕܐܝܼܿܬܼܵܘܗܝ ܒܨܲܠܡܹܗ ܢܵܘܕܘܿܢܵܝܗܝ . ܐܲܝܟܲܢܵܐ ܕܚܵܫܘܿܫܵܐ ܘܐܵܦ ܠܵܐ ܡܵܝܘܿܬܼܵܐ : ܒܨܲܠܡܹ̈ܐ ܕܲܟܼܝܵܢܲܝ̈ܗܘܿܢ ܢܸܬܿܬܵܘܕܘܿܢ . ܐܲܝܟܼ ܕܠܵܐ ܫܘܼܚܠܵܦܵܐ ܕܐܲܠܵܗܵܐ : ܘܠܵܐ ܬܘܼܒܼ ܫܘܼܚܠܵܦܵܐ ܕܒܲܪܢܵܫܵܐ : ܕܡܘܼܬܼܵܐ ܕܪܘܼܫܥܵܐ ܕܚܲܢܦܘܼܬܼܵܐ ܬܵܘܕܸܐ ܟܪܸܤܛܝܵܢܘܼܬܼܵܐ . ܢܸܗܘܸܐ ܕܹܝܢ ܒܲܫܪܵܪܵܐ ܐܹܝܢ ܐܹܝܢ : ܘܠܵܐ ܠܵܐ : ܦܵܪܘܿܩܵܐ ܘܡܸܬܼܦܲܪܩܵܢܵܐ : ܐܲܝܟܼ ܕܲܡܫܝܼܚܵܐ ܒܲܫܪܵܪܵܐ ܘܒܲܟܼܝܵܢܵܐ ܬܸܬܵܘܕܸܐ ܕܐܝܼܬܼܵܘܗܝ : ܐܲܠܵܗܵܐ ܘܒܲܪܢܵܫܵܐ . ܕܐܝܼܬܼܵܘܗܝ ܒܲܟܼܝܵܢܵܐ ܠܵܐ ܡܵܝܘܿܬܼܵܐ ܘܠܵܐ ܚܵܫܘܿܫܵܐ ܐܲܝܟܼ ܐܵܠܵܗܵܐ : ܘܡܵܝܘܿܬܼܵܐ ܘܚܵܫܘܿܫܵܐ ܒܲܟܼܝܵܢܵܐ ܐܲܝܟܼ ܒܲܪܢܵܫܵܐ . ܠܵܐ ܗ̄ܘ̣ܵܐ ܐܲܠܵܗܵܐ ܒܲܟܼܝܵܢܹ̈ܐ ܬܲܪ̈ܲܝܗܘܿܢ : ܘܠܵܐ ܬܘܼܒܼ ܒܲܪܢܵܫܵܐ ܒܲܟܼܝܵܢܹ̈ܐ ܐܪ̈ܲܝܗܘܿܢ . ܡܵܕܹܝܢ ܢܝܼܫܵܐ ܕܝܼܠܝ ܘܚܦܝܼܛܘܼܬܼܝ ܐܝܼܬܹܝܗ̇ : ܕܢܸܬܼܒܲܪܲܟܼ ܘܢܸܫܬܿܒܲܚ ܐܲܠܵܗܵܐ : ܐܲܝܟܼ ܕܒܲܫܡܲܝܵܐ ܐܵܦ ܠܐܲܪܥܵܐ . pb. 508 ܢܸܬܬܲܚܪܲܡ ܕܹܝܢ ܢܸܤܛܘܿܪܝܼܣ : ܢܹܐܡܲܪܘܼܢ ܕܹܝܢ ܗܵܘ̇ ܡܵܐ ܕܲܡܨܲܠܸܐ ܐ̄ܢܵܐ ܥܠܲܝܗܘܿܢ ܕܢܹܐܡܲܪܘܼܢ ܥܲܠ ܐܲܠܵܗܵܐ . ܡ̣ܢ ܗܵܢܘܿܢ ܓܹܝܪ ܐܝܼܬܲܝ ܕܥܲܡ ܐܲܠܵܗܵܐ : ܘܠܵܐ ܗ̄ܘ̣ܵܐ ܡ̣ܢ ܗܵܢܘܿܢ ܕܠܘܼܩܒܲܠ ܐܲܠܵܗܵܐ . ܕܒܸܐܤܟܹܡܵܐ ܕܕܼܚܠܲܬܼ ܐܲܠܵܗܵܐ ܡܨܲܥܪܝܼܢ ܠܹܗ ܠܐܲܠܵܗܵܐ : ܘܲܡܒܲܛܠܝܼܢ ܕܐܝܼܬܼܵܘܗܝ ܐܲܠܵܗܵܐ . ܡܲܩܪܸܒܼ ܓܹܝܪ ܒܐܲܝܠܹܝܢ ܕܐܸܢܵܐ ܡܲܩܪܸܒܼ ܐ̄ܢܵܐ : ܘܡܲܩܪܒܼܝܼܢ ܠܩܘܼܒܼܠܹܗ ܐܲܝܠܹܝܢ ܕܡܲܩܪܒܝܼܢ ܥܲܡܝܼ . ܘܡܸܠܛܠ ܗܵܢܵܐ : ܡܸܛܠܵܬܹܗ ܐܸܢܵܐ ܚܲܝܵܒܼ ܐ̄ܢܵܐ ܟܠ ܡܸܕܸܡ ܠܲܡܤܲܝܒܵܪܘܼ ܘܲܠܡܸܚܲܫ . ܐܲܝܟܲܢܵܐ ܕܲܠܘܲܝ ܒܚܤܡܵܐ ܕܝܼܠܝ : ܢܸܤܦܲܩ ܟܠܢܵܫ ܠܡܸܬܼܪܲܥܵܝܘܼ ܠܐܲܠܵܗܵܐ . ܡܸܛܠ ܕܠܲܝܬܿ ܠܝܼ ܡܸܕܸܡ ܕܡ̣ܢ ܗܵܢܵܐ ܪܲܒܿ ܘܝܲܩܝܼܪ : ܘܐܵܦ ܠܵܐ ܐܸܫܬܿܐܠܹܬܼ ܕܕܲܠܩܘܼܒܼܠܵܐ ܕܐܲܝܠܹܝܢ ܕܐܵܡܲ݁ܪ ܐ̄ܢܵܐ ܐܹܡܲܪ : ܐܸܢܗ̤ܘ ܕܕܲܠܩܘܼܒܼܠܵܐ ܕܗܵܠܹܝܢ ܕܐܸܡܲ݁ܪ ܐ̄ܢܵܐ ܒܟܼܠ ܙܢܵܐ ܕܐܝܼܬܼ : ܝܵܕܲܥ̇ ܗ̄ܘܹ̇ܝܬܼ ܕܒܼܵܥܹ̇ܝܢ ܗ̄ܘ̣ܵܘ ܠܡܹܐܡܲܪ : ܘܗܸܢܘܿܢ ܗܵܘܹ̇ܝܢ ܗ̄ܘ̣ܵܘ ܕܐܲܠܵܗܵܐ . ܘܐܸܢܵܐ ܒܗܵܠܹܝܢ ܡܸܬܼܝܲܩܲܪ ܗ̄ܘܹ̇ܝܬܼ ܠܘܵܬܼ ܐܲܠܵܥܗܵܐ : ܥܲܠ ܐܵܦܲܝ̈ ܗܵܠܹܝܢ ܕܐܲܠܵܗܵܐ : ܕܐܸܬܼܪܲܥ̇ܝܼܬܼ ܐܲܝܟܼ ܐܲܠܵܗܵܐ ܘܠܵܘ ܐܲܝܟܼ ܒܲܪܢܵܫܵܐ . . . ܬܘܼܒܼ ܕܹܝܢ ܐ̄ܚܪܵܢܝܵܐܝܼܬܼܸ : ܕܐܵܦ ܠܵܐ ܫܚܝܼܡܵܐܝܼܬܼ ܐܸܡ̇ܪܹܬܼ ܗܵܠܹܝܢ ܕܦܠܵܘܝܵܢܘܿܣ : ܐܸܠܵܐ ܠܬܲܚܘܝܼܬܼܵܐ ܐܲܝܣ̇ܬܿܝܼܬܼ ܐܸܢܹܝܢ : ܕܗܵܢܹܝܢ ܕܐܸܤܬܿܥܲܪ ܠܘܼܩܒܲܠܝ ܒܪܘܼܫܥܵܐ ܘܲܒܼܥܵܘ̣ܠܵܬܐ . ܐܲܝܟܲܢܵܐ ܕܠܵܐ ܢܸܛܥܘܿܢ ܐ̄ܢܵܫ̈ܝܼܢ ܒܲܫܡܵܐ ܕܤܘܼܢܗܵܕܘܿܣ : ܐܸܠܵܐ ܢܸܒܼܥܘܿܢ ܐܲܝܠܹܝܢ ܕܲܗ̤ܘܲܝ̈ ܥܲܡ ܟܠܹܗ ܫܪܵܪܵܐ . ܘܡܸܢܗܹܝܢ ܢܕܘܼܢܘܼܢ ܩܕܼܵܡ ܐܲܠܵܗܵܐ : ܐܵܦܸܢ ܐ̄ܚܪܵܢܝܵܐܝܼܬܼ ܗ̤ܘܝ̈ . ܡܸܤܬܲܟܲܡ ܓܹܝܪ ܤܵܛܵܢܵܐ ܒܐܸܤܟܹܡܵܐ ܕܡܲܠܲܐܟܼܵܐ ܕܢܘܼܗܪܵܐ : ܘܡܲܛܥܸܐ pb. 509 ܠܗܘܿܢ ܠܲܒܼܢܲܝ̈ܢܵܫܵܐ ܠܡܲܪܚܵܩܘܼ ܐܲܠܵܗܵܐ . ܬܘܼܒܼ ܕܹܝܢ ܒܲܕܼܸ ܕܵܢܹ̇ܬܼ ܒܪܸܥܝܵܢܝ : ܕܠܲܡܛܲܫܵܝܘܼ ܠܲܡܪܒܿܪܵܢܘܼܬܼܵܐ ܕܲܗܘ̤ܵܬܼ ܒܚܲܝܠܵܐ ܘܲܒܼܚܸܟܼܡܬܼܵܐ ܕܐܲܠܵܗܵܐ : ܕܐܘܼܠܨܵܢܵܐ ܪܲܒܵܐ ܐܝܼܬܹܝܗ̇ ܘܲܕܼܟܼܠܹܗ ܪܘܼܫܥܵܐ ܘܕܲܟܼܦܘܼܪܝܵܐ ܕܒܲܛܲܝܒܿܘܼܬܼܵܐ : ܕܠܵܐ ܢܚܵܘܸܐ ܘܢܸܓܼܠܸܐ ܐܸܢܹܝܢ ܠܟܼܠܗܘܿܢ ܒܢܲܝ̈ܢܵܫܵܐ . ܡܸܛܠ ܗܵܢ̇ܘܿܢ ܓܹܝܪ ܥ̣ܒܲܕܼ ܗ̄ܘ̣ܵܐ ܐܸܢܹܝܢ : ܕܢܸܫܪܸܐ ܠܨܢ̈ܥܵܬܼܗܘܿܢ : ܘܲܢܦܲܪܤܸܐ ܐܸܢܘܿܢ : ܗܵܢܘܿܢ ܕܲܡܫܲܪܪܝܼܢ ܗ̄ܘ̣ܵܘ ܠܪܘܼܫܥܵܐ ܘܡܲܢܗܪܝܼܢ ܗ̄ܘ̣ܵܘ ܠܹܗ : ܟܲܕܼܸ ܐܲܝܠܹܝܢ ܕܐܸܢܵܐ ܐܸܡܲ݁ܪ ܗ̄ܘܹ̇ܝܬܼ ܠܵܐ ܡܸܢܼܗܲܝܡܲܢ ܗ̄ܘܹ̇ܝܬܼ . ܗܸܬܢܘܿܢ ܕܹܝܢ ܥܵܒܼ̇ܕܝܼܢ ܗ̄ܘ̣ܵܘ ܗܵܕܹܐ : ܘܐܵܦ ܥ̣ܒܲܕܼܘ ܗ̄ܘ̣ܵܘ ܒܲܟܼܢܘܼܫܝܼܗܢܘܿܢ ܒܤܘܼܢܗܵܕܘܿܣ : ܟܠܗܹܝܢ ܐܲܝܠܹܝܢ ܕܚܵܐܹ̇ܫ ܗ̄ܘܹ̇ܝܬܼ ܐܸܢܵܐ : ܘܠܵܐ ܡܗܲܝܡܢܝܼܢ ܗ̄ܘ̣ܵܘ ܠܝܼ . ܠܡܲܟܵܤܘܼ ܕܹܝܢ ܘܲܠܡܸܫܪܵܐ ܐܸܢܹܝܢ ܒܤܘܼܢܗܵܕܘܿܣ ܠܗܵܠܹܝܢ ܕܐܸܬܿܥܲܪ : ܠܵܐ ܡܸܫܟܿܚܵܐ ܗ̄ܘ̣ܵܬܼ . ܐܸܬܼܥܲܫܲܢ ܗ̄ܘ̣ܵܐ ܕܹܝܢ ܨܒܼܝܵܢܵܐ ܕܪܘܼܫܥܵܐ ܡ̣ܢ ܨܸܒܼܝܵܢܵܐ ܕܐܲܠܵܗܵܐ : ܕܒܼܐܝܼܕܹܗ ܐܸܬܼܟܿܤܸܤܘ ܪ̈ܲܫܝܼܥܹܐ ܕܪ̈ܲܫܝܼܥܹܐ ܐܝܼܬܲܝܗܘܿܢ : ܘܕܼܵܚ̈ܠܲܝ ܐܲܠܵܠܵܗܵܐ ܕܕܼܵܚ̈ܠܲܝ ܠܐܲܠܵܗܵܐ ܠܝܼܬܲܗܘܿܢ . ܘܲܥܕܲܡܵܐ ܠܡܵܘܬܵܐ ܐܸܬܼܟܲܬܲܫܘ : ܘܲܢܛܲܪܘ ܗ̄ܘ̣ܵܘ . ܠܫܲܦܝܘܼܬܼ ܪܸܥܝܵܢܵܐ ܗܵܝ̇ ܕܚܲܝܵܒܼܵܐ ܗ̄ܘ̣ܵܬܼ ܠܐܲܠܵܗܵܐ . ܕܠܵܐ ܙܲܒܼܢܵܐ ܓܹܝܪ ܗܵܢܵܐ ܕܒܲܡܨܲܥܬܼܵܐ : ܕܲܗܘ̤ܵܐ ܒܡܲܓܿܪܲܬܼ ܪܘܼܚܹܗ ܕܐܲܠܵܗܵܐ : ܕܒܹܗ ܚܲܫ̣ܘ ܗܵܠܹܝܢ ܘܐܲܚܸܫ̣ܘ ܐܸܢܘܿܢ ܗܵܢ̇ܘܿܢ : ܠܵܐ ܡܸܬܼܓܠܹܝܢ ܗ̄ܘ̣ܵܘ : ܠܵܐ ܪ̈ܲܫܝܼܥܹܐ ܪ̈ܲܫܝܼܥܹܐ : ܘܠܵܐ ܗܵܢ̇ܘܿܢ ܕܐܸܫܬܿܘܝܘܼ ܠܲܒܼܛܝܼܠܘܼܬܼܵܐ ܕܐܲܝܟܼ ܗܵܕܹܐ : ܕܡܲܗܦܟܼܵܐ ܗ̄ܘ̣ܵܬܼ ܠܗܘܿܢ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܐܲܠܵܗܵܐ . ܕܲܒܼܗܘܿܢ ܒܤܘܼܥܪ̈ܵܢܹܐ ܡܲܩܪܸܒܼ ܗ̄ܘ̣ܵܐ ܘܩܵܐܹ̇ܡ ܗ̄ܘ̣ܵܐ ܠܘܼܩܒܲܠܗܘܿܢ : ܘܟܼܵܠܹ̇ܐ ܗ̄ܘ̣ܵܐ ܠܗܘܿܢ ܕܠܵܐ ܢܒܲܥܛܘܼܢ ܠܘܼܩܒܲܠ pb. 510 ܥܘܼܩ̈ܤܹܐ ܕܐܲܠܵܗܵܐ . ܘܐܵܦ ܠܵܐ ܬܘܼܒܼ ܗܵܟܲܢܵܐ ܡܸܬܼܦܢܹܝܢ ܗ̄ܘ̣ܵܘ ܡ̣ܢ ܥܵܘܼܠܗܘܿܢ : ܟܲܕܼ ܕܵܚ̈ܠܲܝ ܐܲܠܵܗܵܐ ܠܵܐ ܐܸܬܼܦܲܠܗܲܕܼܘ ܗ̄ܘ̣ܵܘ : ܘܠܵܐ ܬܘܼܒܼ ܐܸܬܼܩܲܛܲܥܘ ܗ̄ܘ̣ܵܘ ܟܲܕܼ ܡܲܓܲܪ ܗ̄ܘ̣ܵܐ ܪܘܼܚܹܗ ܐܲܠܵܗܵܐ : ܕܢܸܚܫܘܼܢ ܒܟܼܠܗܘܿܢ ܚܲܝܲܝ̈ܗܘܿܢ : ܟܲܕܼ ܢܲܩܝܼܦܝܼܢ ܗ̄ܘ̣ܵܘ ܠܪܸܥܝܵܢܹܗ ܕܐܲܠܵܗܵܐ . ܡܸܛܠ ܗܵܢܵܐ ܡܸܫܟܲܚ ܐ̄ܢܵܫ ܠܝܲܨܝܼܦܘܼܬܼܵܐ ܘܠܲܡܥܲܕܪܵܢܘܼܬܼܵܐ ܕܐܸܬܲܢܝܲܬ̤ ܡ̣ܢ ܗܵܢ̇ܘܿܢ ܕܢܲܤܒܿܘܼܗ̇ : ܘܐܲܗܡ̣ܝܘܼ ܡ̣ܢ ܐܲܝܠܹܝܢ ܕܐܝܼܬܲܝܗܘܿܢ ܗ̄ܘ̣ܵܘ ܒܗܹܝܢ . ܘܝܲܨܝܼܦܘܼܬܼܵܐ ܗܘ̤ܵܬܼ ܠܗܘܿܢ : ܟܲܕܼ ܡܸܤܬܲܟܿܡܝܼܢ ܒܠܵܐ ܝܑܼܕܲܥܬܼܵܐ ܥܲܠ ܐܲܝܠܹܝܢ ܕܙܵܕܹܩ ܗ̄ܘ̣ܵܐ ܕܢܸܬܿܬܲܪ̈ܨܵܢ : ܗܵܠܹܝܢ ܕܡ̣ܢ ܗܵܢ̇ܘܿܢ ܐܸܬܼܒܿܤ̈ܝܼ ܐܵܦ ܐܸܫܬܵܪ̈ܝܼ . ܙܵܕܹܩ ܗ̄ܘ̣ܵܐ ܓܹܝܪ ܠܡܸܦܤܲܩ ܠܐܲܝܠܹܝܢ ܕܒܼܝܼܫܵܐܝܼܬܼ ܗ̤ܘܲܝ̈ : ܘܠܵܐ ܗ̄ܘ̣ܵܐ ܠܲܡܛܲܫܵܝܘܼܬܼܗܹܝܢ . ܗܵܠܹܝܢ ܗܵܟܹܝܠ ܕܐܲܝܟܼ ܕܲܠܬܼܘܼܪܵܨܵܐ ܗ̤ܘܲܝ̈ ܡ̣ܢ ܐܲܠܵܗܵܐ : ܐܲܝܠܹܝܢ ܕܲܡܛܲܫܹܝܢ ܠܗܹܝܢ ܠܵܐ ܗ̄ܘ̣ܵܘ ܕܐܲܠܵܗܵܐ : ܐܸܠܵܐ ܕܗܵܢ̇ܘܿܢ ܕܫܵܪܹܝܢ ܠܗܵܢܹܝܢ ܕܝܼܠܹܗ . ܡܸܛܠ ܐܲܝܕܵܐ ܓܝܪ ܡܲܤܒܿܪܝܼܢ ܐܢ̄ܬܿܘܿܢ : ܕܗܵܢܘܿܢ ܕܲܠܥܵܡܲܪܬܵܐ ܒܲܝܬܿܘܿܢ ܐܲܚܝܼܕܝܼܢ ܗ̄ܘ̣ܵܘ : ܗܘ̤ܵܘ ܩܸܢܝܵܢܵܐ ܠܒܲܪܒܿܪ̈ܵܝܹܐ ؟ ܠܵܐ ܗ̄ܘ̣ܵܐ ܡܸܛܠ ܕܲܒܼܪܹܫܵܢܘܼܬܼܵܐ ܕܐܸܬܼܝܲܗܒܲܬ̤ ܠܗܘܿܢ ܠܵܐ ܐܸܬܼܚܲܫܲܚܘ ܐܲܝܟܼ ܕܙܹܵܩ : ܕܢܸܕܥܘܼܢ ܥܲܡܡܹ̈ܐ ܠܛܲܝܒܿܘܼܬܼܵܐ ܕܐܸܬܼܝܲܗܒܲܬ̤ ܠܗܘܿܢ ؟ ܐܲܝܟܲܢܵܐ ܕܡܸܛܠ ܕܐܲܝܟܼ ܡܵܪ̈ܲܝܵܐ ܠܵܐ ܐܲܠܸܦ̣ܘ : ܐܲܝܟܼ ܥܲܒܼ̈ܕܹܐ ܢܹܐܠܦܘܼܢ ܗܵܝ̇ ܕܡܸܬܼܒܲܥܝܵܐ . ܡܸܛܠ ܐܲܝܕܵܐ ܬܘܼܒܼ ܠܵܐ ܗ̄ܘ̣ܵܐ ܡ̣ܢ ܐܵܪ̈ܬܵܕܘܿܟܿܤܹܐ : ܫܡܲܥ̣ܘ ܠܡܸܠܬܼܵܐ ܕܐܹܘܲܢܓܠܝܼܘܿܢ : ܐܸܠܵܐ ܡ̣ܢ ܤܵܓܼܕܲܝ̈ ܠܒܸܪ̈ܝܵܬܼܵܐ ؟ ܘܠܵܐ pb. 511 ܠܪܹܫܵܢܘܼܬܼܵܐ ܡܲܠܟܿܘܼܬܼܵܐ : ܘܐܵܦ ܠܵܐ ܘܘܼܒܼ ܬܚܹܝܬܼ ܕܸܚܬܼܵܐ ܗܵܝ̇ ܕܐܝܼܬܲܝܗܘܿܢ ܗ̄ܘ̣ܵܘ ܒܵܗ̇ : ܐܸܫܬܲܥܒܲܕܼܘ . ܕܢܸܕܥܘܼܢ ܕܟܲܕܼ ܢܤܲܒܼܘ ܠܪܹܫܵܢܘܼܬܼܵܐ ܕܡܲܠܟܿܘܼܬܼܵܐ : ܘܲܒܼܡܲܠܟܿܘܼܬܼܵܐ ܠܪܹܫܵܢܘܼܬܼܵܐ ܕܕܲܚܠܲܬܼܗܘܿܢ ܠܵܐ ܢܛܲܪܘ ܒܠܵܗܵܐ : ܡܸܛܠ ܗܵܢܵܐ ܐܵܦ ܠܵܐ ܒܕܸܕܸܡ ܐ̄ܚܪܹܢܵܐ ܗܘ̤ܵܘ ܪܹ̈ܫܵܢܹܐ : ܒܗܵܝ̇ ܕܐܸܫܬܲܢܝܲܬ̤ ܠܵܗ̇ ܪܹܫܵܢܘܼܬܼܵܐ ܥܲܠ ܒܥܸܠܕܒܼܵܒܹ̈ܐ . ܒܐܲܝܠܹܝܢ ܓܹܝܪ ܕܐܲܗܡ̣ܝܼܘ ܡ̣ܢ ܐܹܘܲܢܓܲܠܝܼܘܿܢ : ܒܗܹܝܢ ܒܗܵܠܹܝܢ ܐܵܦ ܡ̣ܢ ܪܹܫܵܢܘܼܬܼܵܐ ܐܸܤܬܿܠܝܼܘ . ܘܲܠܤܵܓܼܕܲܝ̈ ܠܒܸܪ̈ܝܵܬܼܵܐ ܐܸܫܬܵܘܬܲܦܘ ܐܵܦ ܒܗܲܝܡܵܢܘܼܬܼܵܐ : ܘܒܲܫܡܵܐ ܦܪܝܼܫܝܼܢ ܗ̄ܘ̣ܵܘ ܘܲܒܼܗܵܝ̇ ܕܒܲܪ ܟܝܵܢܵܐ . ܐܲܝܟܲܢܵܐ ܕܗܵܢ̇ܘܿܢ ܒܲܪܝܵܐ ܘܠܵܐ ܒܲܪܝܵܐ ܡܵܘܕܹܝܢ : ܘܲܐ̄ܚܪܵܢܝܵܐܝܼܬܼ ܐܲܝܟܼ ܕܲܒܼܩܘܼܠܵܤܵܐ ܐܵܡ̇ܪܝܼܢ ܒܲܪ ܟܝܵܢܵܐ : ܘܲܒܼܦܘܼܪܫܵܢܵܐ ܕܒܲܪܝܵܐ ܘܲܕܼܒܼܵܪܘܿܝܵܐ ܐ̄ܚܪܵܢܵܝܘܼܬܼ ܟܝܵܢܵܐ ܝܵܗ̇ܒܿܝܼܢ . ܗܵܟܲܢܵܐ ܐܵܦ ܗܵܠܹܝܢ : ܒܚܵܫܘܿܫܵܐ ܘܲܒܼܠܵܐ ܚܵܫܘܿܫܵܐ : ܒܲܪܝܵܐ ܘܠܵܐ ܒܲܪܝܵܐ : ܐ̄ܚܪܵܢܵܝܘܼܬܼ ܟܝܵܢܵܐ ܝܵܗ̇ܒܿܝܼܢ : ܘܲܐ̄ܚܪܵܢܝܵܐܝܼܬܼ ܐܵܡ̇ܪܝܼܢ ܐܲܝܟܼ ܕܲܒܼܩܘܼܠܵܤܵܐ ܡܸܕܸܡ ܠܗܵܝ̇ ܕܒܲܪ ܟܝܵܢܵܐ : ܒܲܫܡܵܐ ܒܲܠܚܘܿܕܼ ܟܲܕܼ ܠܪܹܫܵܢܘܼܬܼܵܐ ܘܲܠܕܼܚܠܬܼܵܐ ܕܡ̣ܢ ܕܲܠܩܘܼܒܼܠܵܝܘܼܬܼܵܐ ܐܲܚܝܼܕܝܼܢ : ܘܠܵܐ ܗ̄ܘ̣ܵܐ ܡ̣ܢ ܬܵܘܕܝܼܬܼܵܐ ܕܲܟܼܝܵܢܵܐ : ܕܐܝܼܬܹܝܗ̇ ܒܦܵܪܹܿܗ̄ܤܝܼܵܐ . ܥܕܲܡܵܐ ܓܹܝܪ ܕܬܸܬܿܕܲܟܸܿܐ ܐܵܦ ܗܵܝ̇ ܕܒܲܟܼܝܵܢܵܐ : ܕܬܸܤܲܒܼ ܪܹܫܵܢܘܼܬܼܵܐ ܠܕܸܚܠܬܼܵܐ : ܘܕܸܚܠܬܼܵܐ ܠܪܹܫܵܢܘܼܬܼܵܐ : ܟܲܕܸ ܡܸܬܼܩܲܝܡܵܐ ܡ̣ܢ ܐܲܠܵܗܵܐ : ܕܐܲܝܟܲܢܵܐ ܕܒܲܫܡܝܵܐ ܢܸܫܬܲܒܲܚ ܐܵܦ ܒܐܲܪܥܵܐ ܢܸܫܬܲܒܲܚ : ܘܫܘܼܒܼܚܵܐ ܒܲܫܡܲܝܵܐ ܘܫܲܝܢܵܐ ܥܲܠ ܐܲܪܥܵܐ : ܒܩܘܼܒܲܪܢܹܝܛܘܼܬܼܵܐ ܕܤܘܼܥܪ̈ܵܢܹܐ ܕܗܵܕܹܐ : ܠܵܐ ܫܵܠܹ̇ܐ ܐܲܠܵܗܵܐ ܡܸܢܲܢ ܕܲܢܕܲܒܲܪ ܠܲܢ ܘܢܲܠܸܦ ܠܲܢ . ܐܲܟܼܙܢܵܐ ܕܐܲܝܠܹܝܢ pb. 512 ܕܠܲܛܠܵܝܹ̈ܐ ܡܲܠܦܝܼܢ : ܟܲܕܼ ܒܡܲܚ̈ܘܼܬܼܵܐ ܘܲܒܼܡܲܟܿܤܵܢ̈ܘܵܬܼܵܐ ܕܙܵܕܼ̈ܩܵܢ ܡܸܬܼܚܲܫܲܚ : ܠܡܲܠܵܦܘܼܬܲܢ ܘܠܲܡܦܵܤܘܼܬܲܢ ܕܛܵܥܹ̇ܝܢ ܚ̄ܢܲܢ : ܘܢܵܦܹ̇ܩ ܪܘܼܚܵܐ ܥܲܠ ܐܲܦܲܝ̈ ܫܲܬܼܝܼ̈ܩܹܐ : ܘܲܡܚܵܘܸܐ ܙܵܟܼܘܼܬܼܗܘܿܢ . ܡܵܢܵܐ ܓܹܝܪ ܬܸܒܼ̇ܕܹܬܼ ܐܸܢܵܐ ܡ̣ܢ ܗܵܠܹܝܢ ܕܲܗ̤ܘܲܝ̈ ܐܲܝܟܼ ܕܲܗ̤ܘܲܝ̈ : ܘܠܵܐ ܗ̄ܘ̣ܵܐ ܗ̤ܘ ܐܲܠܵܗܵ ؟ ܡܸܛܠ ܓܹܝܪ ܕܲܗܘ̤ܵܐ ܡܲܫ̈ܠܡܵܢܹܐ ܠܡܲܫܠܡܵܢܘܼܬܼܵܐ ܕܐܲܒܼܵܗ̈ܬܼܵܐ : ܘܐܬܸܚܲܕܼܘ ܦܘܼܡܵܐ ܕܗܵܢܘܿܢ ܕܬܼܵܒܼܥ̇ܝܼܢ ܗ̄ܘ̣ܵܘ ܙܸܕ̈ܩܵܬܼܵܐ ܕܐܲܒܼܵܗ̈ܬܼܵܐ : ܘܡܸܛܠ ܗܵܢܵܐ ܡܸܨܛܠܹܝܢ ܗ̄ܘ̣ܵܘ ܡܸܢܗܘܿܢ ܠܐܵܪܝܵܢܘܼܬܼܵܐ : ܡ̣ܢ ܐܲܝܠܹܝܢ ܕܡܸܬܿܬܵܘ̈ܕܝܵܢ ܗ̣̄ܘܲܝ̈ : ܘܡܸܢܗܘܿܢ ܠܡܵܢܝܼܢܵܝܘܼܬܼܵܐ : ܘܡܸܢܗܘܿܢ ܠܲܝܗܘܼܕܵܝܘܼܬܼܵܐ : ܘܡܸܢܗܘܿܢ ܠܲܐ̄ܚܪ̈ܵܢܝܵܬܼܵܐ : ܠܚܲܕܼ̈ܬܼܵܬܼܵܐ ܘܲܠܥܲܬܿܝܼ̈ܩܵܬܼܵܐ . ܐܲܩܝܼܡ̣ ܐܲܠܵܗܵܐ ܡܢܗܘܿܢ ܘܲܒܼܗܘܿܢ ܕܝܼܠܗܘܿܢ : ܐܲܝܟܼ ܕܡ̣ܢ ܝܗ̄ܘܼ̈ܕܼܵܝܹܐ ܡܩܝܼܡ ܗ̄ܘ̣ܵܐ ܠܕܲܝܵܢܹ̈ܐ : ܕܢܲܟܿܤܘܼܢ ܐܸܢܘܿܢ ܥܲܠ ܐܲܦܲܝ̈ ܥܒܼܘܼܪܝܼܗܘܿܢ ܕܥܲܠ ܐܲܠܵܗܵܐ : ܗܵܢܵܘ ܕܹܝܢ ܠܲܦܠܵܘܝܵܘܿܣ : ܗܵܘ̇ ܕܲܡܡܲܠܸܐ ܗ̄ܘ̣ܵܐ ܕܘܼܟܿܬܼܵܐ ܕܝܼܠܝܼ . ܕܲܒܼܗܵܕܹܐ ܙܵܕܹܩ ܗ̄ܘ̣ܵܐ ܕܢܸܗܘܸܐ ܠܝܼ ܒܥܸܠܕܒܼܵܒܼܵܐ : ܐܲܝܟܼ ܕܐܵܦ ܗܘ̤ܵܐ ܠܝܼ . ܘܡ̣ܢ ܠܵܐ ܝܑܼܕܲܥܬܼܵܐ : ܐܵܘ ܡܸܛܠ ܡܸܕܸܡ ܐ̄ܚܪܹܝܢ . ܘܠܐܘܼܤܹܒܝܼܣ : ܗܵܘ̇ ܕܡܲܩܪܸܒܼ ܗ̄ܘ̣ܵܐ ܠܘܼܩܒܲܠܝ . ܕܲܠܒܲܪ ܡ̣ܢ ܟܠ ܥܸܠܬܼܵܐ ܕܩܸܢܛܵܐ ܡܵܘܕܹܝܢ ܗ̄ܘ̣ܵܘ : ܡܲܩܪܒܼܝܼܢ ܗ̄ܘ̣ܵܘ ܠܘܼܩܒܲܠ ܗܵܢ̇ܘܿܢ ܕܒܹܝܬܼ ܩܘܼܪܸܠܘܿܣ : ܕܲܡܓܲܕܦܝܼܢ ܗ̄ܘ̣ܵܘ ܘܒܼܵܥܹ̇ܝܢ ܗ̄ܘ̣ܵܘ ܠܡܲܨܠܵܚܘܼ . ܘܠܵܐ ܐܲܪܦܝܼ ܐܸܢܘܿܢ ܐܲܠܵܗܵܐ : ܥܕܲܡܵܐ ܕܚܵܘܝܼܘ ܕܲܠܩܘܼܒܼܠܵܝܘܼܬܼܵܐ ܒܩܘܼܪܸܠܘܿܣ . ܕܗܵܢ̇ܘܿܢ ܡ̇ܢ : ܠܘܼܩܒܲܠ ܗܵܠܹܝܢ ܡܲܝܬܹܝܢ ܗ̄ܘ̣ܵܘ ܠܡܸܠܵܘ̈ܗܝ . ܘܗܵܠܹܝܢ ܬܘܼܒܼ : ܡܓܲܒܹܿܝܢ ܗ̄ܘ̣ܵܘ ܠܗܵܠܹܝܢ pb. 513 ܕܲܠܩܘܼ̈ܒܼܠܵܝܵܬܼܵܐ ܕܗܵܢܘܿܢ : ܘܤܵܝ̇ܡܝܼܢ ܗ̄ܘ̣ܵܘ ܠܘܼܩܒܲܠܗܘܿܢ . ܘܡܸܢܹܗ ܘܒܹܗ ܡܸܬܼܚܲܪܹܝܢ ܗ̄ܘ̣ܵܘ : ܗܵܠܹܝܢ ܘܗܵܠܹܝܢ . ܘܗܵܠܹܝܢ ܐܵܡ̇ܪܝܼܢ : ܕܡܵܢܝܼܢܵܝܹ̈ܐ ܐܝܼܬܲܝܗܘܿܢ : ܕܲܠܟܼܠܗܹܝܢ ܥܲܠ ܐܵܠܵܗܵܐ ܡܸܠܬܼܵܐ ܘܲܤܩܝܼܢ ܗ̄ܘ̣ܵܘ : ܐܵܦ ܠܕܼܝܼ̈ܠܵܝܵܬܼܵܐ ܕܒܸܤܪܵܐ . . ܘܗܸܢܘܿܢ ܕܹܝܢ ܡܩܲܛܪܓܼܝܼܢ ܗ̄ܘ̣ܵܘ ܠܗܵܠܹܝܢ ܕܕܼܝܼܠܝ ܡܸܬܼܪܲܥܹܝܢ : ܕܐܵܦ ܐܸܢܵܐ ܗܵܠܹܝܢ ܐܵܡܲ݁ܪ ܐ̄ܢܵܐ . ܘܲܠܕܼ̈ܠܵܝܵܬܼܵܐ ܕܐܲܠܵܗܵܐ ܥܲܠ ܟܝܵܢܵܐ ܕܐܲܠܵܗܘܼܬܼܵܐ ܡܲܤܩܝܼܢ : ܘܲܠܕܼ̈ܠܵܝܬܼܵܐ ܕܐ̄̈ܢܵܫܘܼܬܼܵܐ ܥܲܠ ܐ̄ܢܵܫܘܼܬܼܵܐ . ܘܲܠܦܲܪܨܘܿܦܵܐ ܡܩܲܒܿܠܝܼܢ ܕܲܗܘ̤ܵܬܼ ܚܕܼܵܝܝܘܼܬܼܵܐ : ܘܠܵܘ ܠܲܟܼܝܵܢܵܐ . ܘܲܒܼܨܝܼܪ ܩܲܠܝܼܠ ܟܠܢܵܫ ܡܸܬܼܚܪܸܐ ܗ̄ܘ̣ܵܐ ܠܘܵܬܼ ܚܲܒܼܪܹܗ ܟܲܕܸܼ ܡܲܟܸܿܣ ܠܹܗ ܡܸܛܠܵܬܼܝ : ܐܲܝܟܼ ܡ̇ܢ ܕܡܸܬܼܥܫܵܩܘܼ ܐܸܬܼܥܲܫ̇ܩܹܬܼ . ܘܡܼܐܬܼܐܲܡܪ̈ܵܢ ܗ̣̄ܘܲܝ̈ ܗܵܠܹܝܢ ܕܝܼܠܝ ܒܼܟܼܠܵܗ̇ ܚܦܝܼܛܘܼܬܼܵܐ : ܘܗܵܠܹܝܢ ܡܲܪܤܝܼܢ ܗ̄ܘ̣ܵܘ ܠܲܐܲܝܠܹܝܢ ܕܐܵܡ̇ܪܝܼܢ ܗ̄ܘ̣ܵܘ ܕܲܬܼܪܹܝܢ ܒܢ̈ܝܼܢ ܐܸܡܲ݁ܪ ܐ̄ܢܵܐ : ܐܲܝܟܼ ܡ̇ܢ ܕܡ̣ܢ ܡܬܼܘܿܡ ܠܵܐ ܐܲܡܝܼܪ ܠܝܼ . ܘܗܵܢ̇ܘܿܢ ܠܐܲܝܠܹܝܢ ܛܕܐܵܡ̇ܪܝܼܢ ܗ̄ܘ̣ܵܘ ܚܲܕܼ ܟܝܵܢܵܐ ܡܲܟܼܤܝܼܢ ܗ̄ܘ̣ܵܘ ܠܗܘܿܢ : ܕܚܵܫܘܿܫܵܐ ܐܵܡܪܝܼܢ ܠܹܗ ܠܐܲܠܵܗܵܐ : ܐܲܝܟܼ ܕܐܵܡܲ݁ܪ ܗ̄ܘܹ̇ܝܬܼ ܐܸܢܵܐ ܥܠܲܝܗܘܿܢ ܕܐܵܡ̇ܪܝܼܢ ܗ̄ܘ̣ܵܘ . ܡܲܢ̣ܘܼ ܗܵܘ̇ ܕܐܵܠܹ̇ܝܨ ܗ̄ܘ̣ܵܐ ܠܗܘܿܢ ܠܡܹܐܡܲܪ ܗܵܠܹܝܢ ܕܝܼܠܝܼ : ܕܲܒܼܝܲܕܼ ܦܘܼܩ̈ܕܵܢܹܐ ܡܼܬܼ̈ܟܲܠܝܵܢ ܗ̣̄ܘܲܝ̈ ܕܠܵܐ ܢܸܬܼܩܵܪ̈ܝܵܢ : ܕܡܸܢܗܘܿܢ ܘܲܒܼܗܘܿܢ ܡܲܩܪܒܼܝܼܢ ܗ̄ܘ̣ܵܘ ܠܲܡܡܲܠܵܠܘܼܬܼܗܹܝܢ ܒܟܼܠܵܗ̇ ܚܦܝܼܛܘܼܬܼܵܐ ؟ ܘܟܲܕܼ ܐܸܢܵܐ ܫܲܬܿܝܼܩ ̄ܐ̄ܢܵܐ : ܘܲܫܩܝܼܠ ܡܹܢܝ ܫܘܼܠܛܵܢܵܐ ܕܐܸܢܵܐ ܐܹܡܲܪ ܐܸܢܹܝܢ : ܘܐܸܢܵܐ ܠܵܐ ܡܸܬܼܗܲܝܡܲܢ ܗ̄ܘܹ̇ܝܬܼ : ܐܲܩܝܼܡ̣ ܗ̄ܘ̣ܵܐ ܐܲܠܵܗܵܐ ܠܗܵܢܘܿܢ ܕܡܸܬܼܗܲܝܡܢܝܼܢ ܗ̄ܘ̣ܵܘ ܟܲܕܼ ܐܵܡ̇ܪܝܼܢ ܗ̄ܘ̣ܵܘ ܗܵܠܹܝܢ ܕܝܼܠܝ : pb. 514 ܕܐܝܼܬܲܝܗܹܝܢ ܫܪܵܪܵܐ : ܟܲܕܼ ܠܵܐ ܐܝܼܬܼ ܗ̄ܘ̣ܵܐ ܥܠܲܝܗܹܝܢ ܡܲܤܒܿܪܵܢܘܼܬܼܵܐ ܡܸܕܸܡ : ܕܐܵܘ ܡܸܛܠ ܪܵܚܡܘܼܬܼܵܐ ܐܵܘ ܡܸܛܠ ܚܘܼܒܵܐ ܕܝܼܠܝ ܗܵܠܹܝܢ ܐܵܡ̇ܪܝܼܢ ܗ̄ܘ̣ܵܘ . ܘܗܵܠܹܝܢ ܤܵܥܲܪ ܗ̄ܘ̣ܵܐ ܐܲܠܵܗܵܐ : ܠܵܘ ܡܸܛܠܵܬܼܝ . ܡܲܢ̣ܘܼ ܓܹܝܪ ܢܤܸܛܘܿܪܝܼܣ ؟ ܐܵܘ ܡܵܢܵܐ ܐܸܢܘܿܢ ܚܲܝܵܘ̈ܗܝ ؟ ܐܵܘ ܡܵܢܵܐ ܡܵܘܬܹܗ ܒܥܵܠܡܵܐ ؟ ܐܸܠܵܐ ܡܸܛܠ ܫܪܵܪܵܐ ܕܝܲܗ̣̄ܒܼ ܠܥܵܠܡܵܐ : ܗܵܘ̇ ܕܲܒܼܛܸܠ̣ ܗ̄ܘ̣ܵܐ ܡ̣ܢ ܥܸܠ̈ܠܵܬܼܵܐ ܡܲܛܥܝܵܢ̈ܝܵܬܼܵܐ : ܘܐܲܟܸܣ ܗ̄ܘ̣ܵܐ ܕܹܝܢ ܠܡܲܛܥܝܵܢܹ̈ܐ . ܘܡܸܛܠ ܕܲܒܼܡܲܤܒܿܪܵܢܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܘ ܥܠܝ : ܘܠܵܐ ܡܗܲܝܡܢܝܼܢ ܗ̄ܘ̣ܵܘ ܠܐܲܝܠܹܝܢ ܕܐܵܡܲ݁ܪ ܗ̄ܘܹ̇ܝܬܼ : ܐܲܝܟܼ ܐܲܝܢܵܐ ܕܲܡܛܲܫܸܐ ܠܲܫܪܵܪܵܐ ܘܟܼܵܠܹ̇ܐ ܠܡܸܐܬܼܵܐ ܚܲܬܿܝܼܬܬܵܐ : ܝܲܗ̣̄ܒܼ ܗ̄ܘ̣ܵܐ ܐܲܠܵܗܵܐ ܟܵܪܘܿܙܵܐ ܠܗܵܕܹܐ : ܠܗܵܘ̇ ܕܲܟܼܟܸܐ ܗ̄ܘ̣ܵܐ ܡ̣ܢ ܡܲܤܒܿܪܵܢܘܼܬܼܵܐ ܗܵܕܹܐ : ܠܠܹܐܘܿܢ : ܗܵܘ̇ ܕܲܕܼܠܵܐ ܩܸܢܛܵܐ ܡܲܟܼܪܸܙ ܗ̄ܘ̣ܵܐ ܠܲܫܪܵܪܵܐ . ܘܡܸܛܠ ܕܲܡܩܲܕܡܘܼܬܼܵܐ ܕܤܘܼܢܗܵܕܘܿܣ ܐܲܬܼܘܪܲܬ̤ ܠܤܲܓܿܝܼ̈ܐܹܐ : ܘܐܵܦ ܠܦܲܪܨܘܿܦܵܐ ܕܪ̈ܗܘܿܡܵܝܹܐ : ܕܠܵܐ ܢܗܲܝܡܢܘܼܢ ܠܐܲܝܠܹܝܢ ܕܐܵܡܲ݁ܪ ܗ̄ܘܹ̇ܝܬܼ ܐܸܢܵܐ : ܘܲܕܼܠܵܐ ܒܘܼܚܵܢܵܐ ܦܵܫ̣ ܗ̣̄ܘܲܝ̈ : ܐܲܪܦܝܼ ܐܲܠܵܗܵܐ ܕܢܸܗܘ̈ܝܵܢ ܗܵܠܹܝܢ ܕܲܠܩܘܼܒܼܠܵܐ : ܕܲܢܫܲܢܸܐ ܠܐܲܦܸܤܩܘܿܦܵܐ ܕܪܗܘܿܡܹܐ : ܗܵܘ̇ ܕܡܵܪܘܼܬܼܵܐ ܕܥܘܼܬܵܕܼܵܐ ܕܤܘܼܢܗܵܕܘܿܣ ܕܒܲܐܦܸܤܘܧܣ ܥܵܒܹ̇ܕܼ ܗ̄ܘ̣ܵܐ ܠܘܼܩܒܲܠܝ : ܘܢܸܥܒܿܕܹܗ ܕܢܸܫܠܲܡ ܘܲܢܫܲܪܲܪ ܠܐܲܝܠܹܝܢ ܕܡ̣ܢ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ ܐܸܬܼܐܡܲܪ . ܘܗܵܘ̇ ܕܟܼܠ ܡܸܕܸܡ ܡܸܫܟܲܚ ܗ̄ܘ̣ܵܐ : ܒܠܵܐ ܡܸܕܸܡ ܐܸܬܼܚܫܸܒܼ ܗ̄ܘ̣ܵܐ . ܗܵܢܵܘ ܕܹܝܢ ܕܝܵܤܩܘܿܪܘܿܣ : ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ . ܒܠܵܐ ܡܸܕܸܡ ܕܹܝܢ ܐܵܡܲ݁ܪ ܐ̄ܢܵܐ : ܕܒܲܥܪܘܼܩܝܵܐ ܐܸܬܼܚܲܫܲܚ ܗ̄ܘ̣ܵܐ : ܘܐܸܬܼܦܲܪܲܣ ܕܠܵܐ ܢܸܫܬܿܪܸܐ ܘܢܸܫܬܿܕܸܐ ܠܐܸܟܿܤܘܿܪܝܼܵܐ . ܕܒܲܐܝܼܠܹܝܢ ܕܚܵܫ̇ܝܼܢ pb. 515 ܢܗܲܝܡܢܘܼܢ : ܐܵܦ ܠܐܲܝܠܹܝܢ ܕܲܒܼܤܘܼܬܢܗܵܕܘܿܣ ܩܲܕܼܡܵܝܬܼܵܐ ܐܸܪܬܿܥܲܪ ܗ̣̄ܘܲܝ̈ ܡ̣ܢ ܡܸܨܪܵܝܵܐ ܠܘܼܩܖܒܲܠܝ . ܘܡܸܛܠ ܪܵܚܡܘܼܬܼܵܐ ܕܒܸܕܼܝܵܐ ܕܡܲܠܟܵܐ ܘܲܕܼܪܹ̈ܫܵܢܹܐ ܕܒܹܝܬܼ ܡܲܠܟܿܘܼܬܼܵܐ : ܡܸܤܬܿܒܲܪ ܗ̄ܘܹ̇ܝܬܼ ܐܸܢܵܐ ܕܐܵܠܹ̇ܨ ܐ̄ܢܵܐ ܠܤܘܼܢܗܵܕܘܿܣ : ܗܵܝ̇ ܕܠܵܐ ܐܲܙܝܼܥܬܲܢܝ ܕܡ̣ܢ ܫܪܵܪܵܐ ܐܸܬܼܪܲܦܸܐ : ܘܐܸܬܼܐܠܸܨ ܠܡܸܫܠܲܡ ܠܡܲܠܟܵܐ : ܡܸܛܠ ܐܲܝܠܹܝܢ ܕܐܸܤܬܿܥܲܪ ܠܘܼܩܒܲܠܝ . ܕܡܸܛܠ ܕܠܵܐ ܡܸܕܸܡ ܒܲܚܸܢܘ ܗ̄ܘ̣ܵܘ ܒܲܫܪܵܪܵܐ : ܤܵܒܼ̇ܪܝܼܢ ܗ̄ܘ̣ܵܘ ܕܲܡܓܲܕܦܵܢܵܐ ܐܝܼܬܲܝ . ܐܲܝܟܲܢܵܐ ܕܹܝܢ ܕܲܢܚܵܘܸܐ ܐܲܠܵܗܵܐ : ܕܚܘܼܒܵܐ ܗ̄ܘ̣ܵܐ ܢܟܼܝܼܠܵܐ ܕܡܲܠܟܵܐ ܕܲܩܢܸܐ ܗ̄ܘ̣ܵܐ ܠܘܵܬܼܝ : ܘܠܵܘ ܒܲܫܪܵܪܵܐ ܐܸܠܵܐ ܡܸܛܠ ܩܸܢܝܵܢܹ̈ܐ : ܚܵܘܝܹܗ ܗ̄ܘ̣ܵܐ ܒܐܘܼܛܸܟܼܝܼܣ ܘܒܲܦܠܵܘܝܵܢܘܿܣ ܠܥܘܼܕܼܪܵܢܹܗ . ܒܐܲܝܠܹܝܢ ܕܐܸܬܼܚܙܝܼ̈ ܕܠܵܐ ܝܲܗ̣̄ܒܼ ܠܵܐ ܠܡܸܬܼܟܲܢܵܫܘܼ : ܘܠܵܐ ܠܐܲܝܠܹܝܢ ܕܐܸܬܼܟܲܢܲܫܘ ܫܵܒܼܩ̇ܝܼܢ ܗ̄ܘ̣ܵܐ ܠܡܹܐܡܲܪ ܡܸܕܸܡ : ܠܒܲܪ ܡ̣ܢ ܗܵܘ̇ ܡܵܐ ܕܡܸܢܼܦܲܩܕܝܼܢ ܗ̄ܘ̣ܵܘ : ܐܸܠܵܐ ܒܕܼܚܸܠܬܼܵܐ ܘܲܒܼܬܲܚܡܲܨܬܵܐ ܡܚܲܝܒܼܝܼܢ ܗ̄ܘ̣ܵܘ ܐܵܦ ܠܢܲܦܫܗܘܿܢ . ܡܸܛܠ ܬܘܼܒܼ ܕܡܲܤܒܿܪܝܼܢ ܗ̄ܘ̣ܵܘ ܕܲܩܪܵܝܬܼܵܐ ܕܝܼܠܝ ܠܒܼܘܼܚܵܢܵܐ ܘܲܐܕܼܝܼܢܵܐ ܗܘ̤ܵܬܼ ܗ̄ܘ̣ܵܬܼ : ܐܸܢܵܐ ܕܹܝ ܡܸܒܼܕܵܐ ܒ̇ܕܹܝܬܼ . ܕܠܵܐ ܗ̄ܘ̣ܵܐ ܠܕܼܝܼܢܵܐ : ܐܵܠܵܐ ܠܩܵܬܼܵܪܵܤܝܣ ܘܲܠܢܸܟܼܠܵܐ ܕܐܲܒܼܕܵܢܵܐ ܘܲܕܼܡܵܘܬܵܐ ܩܪܵܐܘܼܢܝ . ܟܲܕܼ ܡܲܟܸܿܣ ܠܗܘܿܢ ܐܲܠܵܗܵܐ ܕܩܵܛ̈ܘܿܠܹܐ ܐܝܼܬܲܝܗܘܿܢ : ܐܲܪܦܝܼ ܗ̄ܘ̣ܵܐ ܐܲܠܵܗܵܐ ܠܲܦܠܵܘܝܵܢܘܼܣ ܕܢܸܥܘܿܠ ܠܤܘܼܢܗܵܕܘܿܣ ܘܲܠܡܸܚܲܫ ܗܵܘ̇ ܡܵܐ ܕܚܲܫ̣ ܡܸܢܗܘܿܢ . ܓܲܠܝܵܐ ܓܹܝܪ ܕܗܵܠܹܝܢ ܐܝܼܬܲܝܗܹܝܢ : ܗܵܠܹܝܢ ܕܗܵܢ̇ܘܿܢ ܐܵܦ ܠܘܼܩܒܲܠܝܣ ܤܵܥ̇ܪܝܼܢ ܗ̄ܘ̣ܵܘ ܡ̣ܢ ܩܕܝܼܡ . ܘܡܸܛܠ ܕܡܸܤܬܲܒܼܪܵܐ ܗ̄ܘ̣ܵܬܼ : ܕܠܵܐ ܡܸܬܼܪܡܹܝܢ ܗܵܢ̇ܘܿܢ ܕܐܲܦܸܤܩ̈ܘܿܦܹܐ ܐܝܼܬܲܝܗܘܿܢ ܗ̄ܘ̣ܵܘ : pb. 516 ܕܲܠܒܲܪ ܡ̣ܢ ܕܝܼܢܵܐ ܕܫܵܦܲܪ ܠܗܘܿܢ ܡܸܕܸܡ ܠܡܸܥܒܲܕܼ : ܐܵܘ ܡܸܛܠ ܚܘܼܒܵܐ ܕܡܲܠܟܵܐ : ܐܵܘ ܒܕܚܸܠܬܼܵܐ : ܐܵܘ ܒܲܫܓܼܘܼܫ̈ܝܹܐ : ܬܘܼܒܼ ܦܲܪܤܝܼ ܐܸܢܘܿܢ ܐܲܠܵܗܵܐ ܟܲܕܼ ܥܵܒܼ̇ܕܝܼܢ ܕܲܠܩܘܼܒܼܠܵܐ : ܘܐܲܟܸܿܣ̣ ܐܸܢܘܿܢ ܩܕܼܵܡ ܟܠܢܵܫ . ܘܠܵܐ ܫܒܲܩ̣ܘ ܡܸܕܸܡ ܕܠܵܐ ܤܗܸܕܼܘ . ܐܸܠܵܐ ܒܝܲܕܼ ܟܠܗܹܝܢ ܠܥܸܠ̈ܠܵܬܼܵܐ ܕܡܲܛܥܝܵܢܘܼܬܼܵܐ ܐܲܟܸܿܣ ܗ̄ܘ̣ܵܐ : ܘܥܲܠ ܐܸܓܼܵܪܹ̈ܐ ܐܲܟܼܪܸܙ ܐܸܢܹܝܢ . ܐܲܝܟܲܢܵܐ ܕܠܵܐ ܢܸܗܘܸܐ ܐܵܦ ܠܵܐ ܚܲܕܼ ܡܲܦܲܩܒܪܘܼܚܵܐ : ܠܐܲܝܠܹܝܢ ܕܲܡܤܲܟܿܡܝܼܢ ܬܲܦܫܗܘܿܢ ܒܠܵܐ ܝܑܼܕܲܥܬܼܵܐ . ܐܸܠܵܐ ܐܲܝܟܲܢܵܐ ܕܲܒܼܝܲܕܼ ܟܠܗܹܝܢ ܐܸܬܼܟܿܤܸܣ ܗ̄ܘ̣ܵܐ ܦܸܪܥܘܿܢ ܡ̣ܢ ܐܲܠܵܗܵܐ : ܘܲܕܼܠܵܐ ܡܲܦܲܩܒܪܘܼܚܵܐ ܩܵܪܝܼ : ܕܠܵܐ ܒܢܲܩܝܼܦܘܼܬܼܵܐ ܕܡܸܠܹ̈ܐ : ܘܠܵܐ ܒܗܘܿܢ ܒܤܘܼܥܪ̈ܵܢܹܐ : ܘܠܵܐ ܒܡܲܟܿܤܵܢܘܼܬܼܵܐ ܕܡ̣ܢ ܒܢܲܝ̈ܢܵܫܵܐ : ܘܠܵܐ ܬܘܼܒܼ ܒܗܵܠܹܝܢ ܕܡ̣ܢ ܐܲܠܵܗܵܐ ܨܒܼܵܐ ܗ̄ܘ̣ܵܐ ܠܡܸܬܿܛܦܵܤܘܼ : ܘܲܒܼܓܼܘܼܕܵܦܹܗ ܡܝܼܬܼ ܗ̄ܘ̣ܵܐ : ܗܵܟܲܢܵܐ ܐܵܦ ܗܵܠܹܝܢ ܕܠܵܐ ܡܲܦܲܩ ܒܪܘܼܚܵܐ ܡܩܵܘܹ̇ܝܢ . . . ܟܲܕܼ ܗܵܠܹܝܢ ܗܵܟܹܝܠ ܚܙܹ̇ܝܬܼ ܗ̄ܘܹ̇ܝܬܼ ܕܬܸܬܼܥܒܸܕܼ ܡ̣ܢ ܐܲܠܵܗܵܐ : ܨܵܒܹ̇ܝܢ ܗ̄ܘ̣ܘܲܝܬܿܘܿܢ ܕܐܸܫܬܘܿܩ ܘܐܹܛܲܫܸܐ ܠܲܡܕܒܿܪܵܢܘܼܬܼܵܐ ܕܐܲܠܵܗܵܐ ܕܐܲܝܟܼ ܗܵܕܹܐ ܟܠܵܗ̇ ؟ . . ܠܵܐ ܡܸܢܼܦܲܪܫܝܼܢ ܗ̄ܘ̣ܵܘ ܢܒܼܝܼ̈ܘ̈ܗܝ ܕܐܲܠܵܗܵܐ : ܗܵܢ̇ܘܿܢ ܕܡ̣ܢ ܢܒܼܝܹ̈ܐ ܕܓܵܠܹ̈ܐ ܐܲܝܟܼ ܕܡ̣ܢ ܢܒܼܝܹ̈ܐ ܡܸܬܿܬܲܚܪܡܝܼܢ ܗ̄ܘ̣ܵܘ ܐܲܝܟܼ ܢܒܼܝܹ̈ܐ ܕܲܓܵܠܹ̈ܐ : ܐܸܠܘܼ ܠܵܐ ܩܲܒܸܿܠ̣ܘ ܕܢܸܬܿܬܲܚܪܡܘܼܢ ܡܸܛܠ ܐܲܠܵܗܵܐ ܡ̣ܢ ܢܒܼܝܹ̈ܐ : ܕܲܓܵܠܹ̈ܐ . ܠܵܐ ܡܸܫܬܿܘܹܝܢ ܗ̄ܘ̣ܵܘ ܠܫܘܼܒܼܚܵܐ ܘܲܠܡܲܠܦܵܢܘܼܬܼܵܐ ܕܢܒܼܝܹ̈ܐ : ܐܸܢܗ̤ܘ ܕܲܢܛܲܪܘ ܒܢܲܝ̈ܗܘܿܢ ܕܗܵܢ̇ܘܿܢ ܠܫܲܡܘܼܬܼܵܐ ܕܲܢܒܼܝܹ̈ܐ ܕܲܓܵܠܹ̈ܐ . ܘܠܵܐ ܡܸܬܼܦܲܪܩܝܼܢ ܗ̄ܘ̣ܵܘ ܘܡܸܫܬܵܘܙܒܼܝܼܢ pb. 517 ܗ̄ܘ̣ܵܘ ܗܵܢ̇ܘܿܢ ܕܡ̣ܢ ܝܗ̄ܘܼ̈ܕܵܝܹܐ ܗܘ̤ܵܘ ܟܪܸ̈ܤܛܝܵܢܹܐ : ܐܸܢܗ̤ܘ ܕܲܠܕܼܝܼܸܢܵܐ ܕܲܒܼܛܵܠܘܿܡܘܼܬܼܵܐ ܕܐܲܒܼܵܗܲܝ̈ܗܘܿܢ ܕܠܘܼܩܒܲܠ ܡܫܝܼܚܵܐ : ܐܲܝܟܼ ܕܡ̣ܢ ܐ̄ܢܵܫܵܐ ܩܲܕܼܝܼ̈ܫܹܐ ܘܙܲܕܼܝܼܩܹ̈ܐ ܢܛܲܪܘ ܗ̄ܘ̣ܵܘ . ܠܵܐ ܗܵܘܹ̇ܝܢ ܗ̄ܘ̣ܵܘ ܫܠܝܼܚܹ̈ܐ ܕܲܡܫܝܼܚܵܐ : ܐܸܢܗ̤ܘ ܕܲܠܟܼܠܹܗ ܟܸܢܫܵܐ ܕܲܝܗܘܼ̈ܕܵܝܹܐ : ܘܲܠܟܼܵܗ̈ܢܹܐ : ܘܲܠܡܲܦܲܝ̈ ܢܲܡܘܿܤܵܐ : ܘܠܪܹ̈ܫܵܢܹܐ : ܐܲܝܟܼ ܡܲܠܦܵܢܹ̈ܐ ܕܢܵܡܘܿܤܵܐ ܘܕܲܬܒܼܝܹ̈ܐ ܐܸܬܼܢܩܸܦܘ ܗ̄ܘ̣ܵܘ . ܠܵܐ ܡܗܲܝܡܢܝܼܢ ܗ̄ܘ̣ܵܘ ܒܲܡܫܝܼܚܵܐ : ܘܐܵܦܠܵܐ ܡܵܝ̇ܬܝܼܢ ܗ̄ܘ̣ܵܘ ܚܠܵܦ ܡܫܝܼܚܵܐ : ܠܐܸܗ̤ܘ ܕܠܡܵܘܬܵܐ ܘܲܠܫܝܼܛܘܼܬܼܵܐ : ܠܵܐ ܗ̄ܘ̣ܵܐ ܒܐܝܼܩܵܪܵܐ ܐܸܠܵܐ ܒܫܝܼܛܘܼܬܼܵܐ ܡܤܲܒܿܪܝܼܢ ܗ̄ܘ̣ܵܘ . ܘܐܵܦܠܵܐ ܗܵܫܵܐ ܡ̣ܢ ܟܸܢܫܹ̈ܐ ܘܡ̣ܢ ܪܹ̈ܫܵܢܹܐ ܘܡ̣ܢ ܡܵܪ̈ܵܘܵܬܼܵܐ ܡܸܬܼܝܲܩܪܝܼܢ ܗ̄ܘ̣ܵܘ : ܐܸܢܗ̤ܘ ܕܠܡܵܘܬܵܐ ܘܲܠܒܸܗܬܿܬܼܵܐ ܕܡ̣ܢ ܪܹ̈ܫܢܹܐ ܘܥܲܡܡܹ̈ܐ ܠܵܐ ܤܲܝܒܲܪܘ . ܠܵܐ ܡ̣ܢ ܡܲܠܟܹ̈ܐ ܘܪܹ̈ܫܵܢܹܐ ܘܚܲܝ̈ܠܵܘܵܬܼܵܐ ܠܝܲܨܝܼܦܘܼܬܼܵܐ ܕܐܲܝܟܼ ܗܵܕܹܐ ܡܸܫܬܿܘܹܝܢ ܗ̄ܘ̣ܵܘ : ܐܸܢܗ̤ܘ ܕܦܘܼܩ̈ܕܵܢܹܐ ܘܢܵܡ̈ܘܿܤܹܐ ܕܡܲܠܟܹ̈ܐ ܘܲܕܲܕܲܝܵܢܹ̈ܐ ܘܲܕܼܪܹ̈ܫܵܢܹܐ ܢܛܲܪܘ ܗ̄ܘ̣ܵܘ . ܠܵܐ ܡܸܬܼܚܲܫܒܝܼܢ ܗ̄ܘ̣ܵܘ ܒܗܵܢܵܐ ܐܵܪ̈ܬܵܕܘܿܟܿܤܹܐ ܘܡܲܠܦܵܢܹ̈ܐ ܐܲܒܼܵܝ̈ܢ : ܐܸܢ ܡ̣ܢ ܚܘܼܝܵܒܼܵܐ ܕܤܘܼܢܗܵܕܘܿܣ ܕܗܲܪ̈ܛܝܼܩܹܐ ܒܥ̣ܵܘ ܗ̄ܘ̣ܵܘ ܠܡܸܥܪܲܩ : ܘܲܠܡܹܐܡܲܪ ܗܵܠܹܝܢ ܕܗܵܢܘܿܢ ܐܵܡ̇ܪܝܼܢ ܗ̄ܘ̣ܵܘ : ܘܗܵܘܹ̇ܝܢ ܗ̄ܘ̣ܵܘ ܢܵܤ̈ܒܲܝ ܒܐܲܦܹ̈ܐ . ܠܵܘ ܚܢܲܢ ܡܸܫܬܘܹܝܢ ܗ̣̄ܘܲܝܢ ܠܡܲܠܦܵܢܘܼܬܼܵܐ ܕܥܲܡ̈ܠܹܐ ܕܗܵܢܘܿܢ : ܐܸܢܗ̤ܘ ܕܲܕܼܠܵܐ ܒܘܼܚܵܢܵܐ ܡܩܲܒܿܠܝܼܢ ܗ̣̄ܘܲܝܢ ܠܫܲܠܡܘܼܬܼܵܐ ܕܠܘܼܩܒܲܠܗܘܿܢ ܕܐܲܝܟܼ ܕܡ̣ܢ ܤܘܼܢܗܵܕܘܿܣ . ܘܕܲܒܼܦܵܤܝܼ̈ܩܵܬܼܵܐ ܐܹܡܲܪ : ܠܵܐ ܐܝܼܬܼܵܘܗܝ ܡܝܼܠܹܛܘܿܣ ܘܐܘܼܤܛܵܬܝܼܣ ܐܲܦܸܤܩ̈ܘܿܦܹܐ ܕܐܲܢܛܝܵܟܼܝܵܐ : ܐܸܢ ܠܲܓܼܒܼܝܼܵܬܼܵܐ ܘܲܠܕܼܝܼܢܵܐ ܕܡ̣ܢ ܤܘܼܢܗܵܕܘܿܣ pb. 518 ܕܗܲܪ̈ܵܛܝܼܩܹܐ ܕܠܘܼܩܒܲܠܗܘܿܢ ܡܩܲܒܿܠܝܼܢ ܗ̄ܘ̣ܵܘ . ܘܠܵܐ ܐܝܼܬܼܵܘܗܝ ܐܵܬܵܢܵܤܝܼܣ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ : ܐܸܢܗ̤ܘ ܕܲܠܕܼܝܼܢܵܐ ܕܗܵܢ̇ܘܿܢ ܕܲܫܕܼܵܐܘܼܗܝ : ܕܠܵܐ ܦܘܼܠܵܓܼܵܐ ܘܲܕܼ ܡ̣ܢ ܐܵܪ̈ܬܵܕܘܿܟܿܤܹܐ ܢܩܲܒܸܿܠ . ܠܵܐ ܐܝܼܬܼܵܘܗܝ ܝܘܿܗܲܢܝܼܣ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܐܸܢ ܠܕܝܼܢܵܐ ܘܠܲܫܪܵܝܵܐ ܕܲܗܘ̤ܵܐ ܥܠܵܘܗܝ ܐܲܝܟܼ ܕܡ̣ܢ ܤܘܼܢܗܵܕܘܿܣ ܕܠܵܐ ܒܘܼܚܵܢܵܐ ܢܩܲܒܸܿܠ . ܘܠܵܐ ܬܘܼܒܼ ܐܝܼܬܼܵܘܗܝ ܗ̄ܘ̣ܵܐ ܦܠܵܘܝܵܢܘܿܣ ܐܲܦܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܐܸܢܗ̤ܘ ܕܠܚܘܼܪܩܵܢܵܐ ܕܤܘܼܢܗܵܕܘܿܣ ܬܹܒܹܠܵܝܬܼܵܐ ܕܲܫܪܵܬܹܗ : ܐܲܝܟܼ ܚܘܼܪܩܵܢܵܐ ܕܡ̣ܢ ܤܘܼܢܗܵܕܘܿܣ ܢܸܫܠܲܡ . ܠܵܐ ܐܝܼܬܼܵܘܗܝ ܗ̄ܘ̣ܵܐ ܟܠܢܵܫ : ܐܲܝܕܵܐ ܕܡ̣ܢ ܐܲܝܕܵܐ ܕܗ̤ܝ ܡܕܝܼܢܬܐ ܐܝܼܬܼܵܘܗܝ : ܕܲܒܼܗܵܠܹܝܢ ܚܲܫ ܗ̄ܘ̣ܵܐ ܡܸܛܠܵܬܼܝ : ܘܐܲܝܟܼ ܫܸܡܫܵܐ ܡܲܢܗܪܝܼܢ ܗ̄ܘ̣ܵܘ : ܐܸܢܗ̤ܘ ܕܲܠܘܵܬܼ ܩܛܹܐ ܓܼܪ̈ܵܢܹܐ ܚܵܪܹܬܼ ܘܠܵܘ ܠܘܵܬܼ ܐܲܠܵܗܵܐ . ܘܒܲܐܝܠܹܝܢ ܕܟܼܠ ܚܲܕܼ ܚܲܕܼ ܡ̣ܢ ܗܵܠܹܝܢ ܗܘ̤ܵܐ ܗ̄ܘ̣ܵܐ ܒܐܲܠܵܗܵܐ : ܐܵܦ ܐܸܢܵܐ ܐܸܫ̇ܬܘܝܼܬܼ ܠܡܸܗܵܘܵܐ . ܠܵܘ ܓܹܝܪ ܕܝܼܠܝ ܐܝܼܬܼܵܘܗܝ ܤܘܼܥܪܵܢܵܐ : ܐܸܠܵܐ ܕܡܫܝܼܚܵܐ ܕܚܲܝܠܢܝ . ܟܠ ܐ̄ܢܵܫ ܕܹܝܢ ܝܵܗܹ̇ܒܼ ܦܸܬܼܓܼܵܡܵܐ ܠܐܲܠܵܗܵܐ : ܥܲܠ ܐܲܦܲܝ̈ ܗܵܠܹܝܢ ܕܐܸܡ݂ܲܪ ܐܵܘ ܤ̣ܥܲܪ ܐܵܘ ܐܲܟܼܫܸܠ̣ : ܐܵܘ ܕܢܸܫܪܸܐ ܠܟܸܫ̈ܠܹܐ ܒܟܼܠܵܗ̇ ܚܦܝܼܛܘܼܬܼܵܐ ܐܸܬܼܚܲܦܲܛ . ܐܸܢ ܕܹܝܢ ܟܲܕܼ ܟܠܡܸܕܸܡ ܥܵܒܹ̇ܕܼ ܐ̄ܢܵܫ : ܗܵܘ̇ ܕܡܸܬܼܟܲܫܸܠ ܠܵܐ ܡܸܬܿܛܦܝܼܣ : ܢܸܬܼܟܿܫܸܠ ܡܸܛܠ ܢܲܦܫܹܗ : ܘܠܵܘ ܡܸܛܠ ܗܵܘ̇ ܕܐܵܡܲܪ ܘܩܵܥܹ̇ܐ ܠܹܗ : ܘܠܵܐ ܡܸܫܬܿܡܲܥ ܠܹܗ . ܡܸܛܠ ܕܹܝܢ ܕܥܵܕܼܠܝܼܢ ܗ̄ܘ̣ܵܘ ܠܝܼ ܤܲܓܿܝܼ̈ܐܹܐ ܙܲܒܼܢ̈ܝܸܢ ܤܲܓܿܝܼ̈ܐܵܢ : pb. 519 ܕܠܵܐ ܟܸܬܼܒܹ̇ܬܼ ܠܘܵܬܼ ܠܹܐܘܿܢ ܐܲܦܸܤܩܘܿܦܵܬ ܕܪܗܘܿܡܹܐ : ܠܡܲܠܵܦܘܼܬܹܗ ܟܠܗܹܝܢ ܐܲܝܠܹܝܢ ܕܐܸܬܿܥܲܪ ܐܲܝܟܼ ܕܲܗ̤ܘܲܝ̈ : ܘܲܠܫܘܼܚܠܵܦܵܐ ܕܗܲܝܡܵܢܘܼܬܼܵܐ : ܐܲܝܟܼ ܕܲܠܘܵܬܼ ܓܲܒܼܪܵܐ ܕܲܬܼܪܝܼܨܵܐ ܐܝܼܬܼܵܘܗܝ ܒܗܲܝܡܵܢܘܼܬܹܗ . ܘܐܵܦ ܟܲܕܼ ܠܝܼ ܐܸܬܼܝܲܗܒܲܬ̤ ܠܝܼ ܡܵܢܵܬܼܵܐ ܕܐܸܓܲܪܬܵܐ ܕܕܼܝܼܢܵܐ ܕܥܲܠ ܠܦܵܘܝܵܢܘܿܣ ܘܐܘܼܛܸܟܼܝܼܣ : ܕܒܼܵܗ̇ ܡܸܬܼܓܲܠܝܵܐ ܗ̄ܘ̣ܵܬܼ ܕܠܵܐ ܕܚܸܠ̣ܘ ܡ̣ܢ ܪܵܚܡܘܼܬܼܵܐ ܕܡܲܠܟܿܘܼܬܼܵܐ . ܡܸܛܠ ܗܵܕܹܐ ܠܵܐ ܟܸܬܼܒܹ̇ܬܼ : ܠܵܐ ܗ̄ܘ̣ܵܐ ܡܸܛܠ ܕܓܲܒܼܪܵܐ ܐܝܼܬܲܝ ܚܬܼܝܼܪܵܐ ܘܕܲܠܵܐ ܒܘܼܝܵܢܵܐ . ܐܸܠܵܐ ܐܲܝܟܲܢܵܐ ܕܠܵܐ ܐܲܥܘܟܹܗ ܡ̣ܢ ܪܲܗܛܗ ܠܗܵܘ̇ ܕܫܦܝܼܪ ܪܵܗܹ̇ܛ ܗ̄ܘ̣ܵܐ : ܡܸܛܠ ܡܩܲܕܡܘܼܬܼܵܐ ܕܥܲܠ ܦܲܪܨܘܿܦܵܐ ܕܝܼܠܝ . ܩܲܒܿܠܹ̇ܬܼ ܕܹܝܢ ܕܐܹܤܲܝܒܲܪ ܠܐܲܝܠܹܝܢ ܕܩܲܛܪܓܼܘܼܢܝ ܒܗܹܝܢ : ܐܲܝܟܲܢܵܐ ܕܟܲܕܼ ܒܗܵܠܹܝܢ ܡܸܬܼܩܲܛܪܲܓܼ ܐ̄ܢܵܐ : ܕܠܵܐ ܥܘܼܘܵܟܼܵܐ ܢܩܲܒܿܠܘܼܢ ܗܵܢܘܿܢ ܡܲܠܦܵܢܘܼܬܼܵܐ ܕܐܲܒܼܵܗ̈ܬܼܵܐ . ܠܲܝܬܿ ܠܝܼ ܓܹܝܪ ܡܸܠܬܼܵܐ : ܥܲܠ ܐܲܝܠܹܝܢ ܕܐܸܬܿܥܲܪ ܠܘܼܩܒܲܠܝ . ܘܡܸܛܠ ܗܵܝ̇ ܬܘܼܒܼ ܠܵܐ ܟܸܬܼܒܹ̇ܬܼ : ܕܠܵܐ ܐܸܤܬܿܒܲܪ ܕܡܸܥܪܲܩ ܥܵܪܹܩ ܐ̄ܢܵܐ ܡ̣ܢ ܐܵܓܼܘܿܢܵܐ : ܒܲܕܼ ܕܵܚܹ̇ܠ ܐ̄ܢܵܐ ܡ̣ܢ ܥܲܡܠܹ̈ܐ . ܕܲܫ̈ܢܲܝܵܐ ܤܲܓܿܝܼ̈ܠܵܬܼܵܐ : ܟܲܕܼ ܐܵܦ ܠܵܐ ܚܲܕܼ ܢܦܹܐܫܵܐ ܗܘ̤ܵܐ ܠܝܼ : ܐܵܦ ܠܵܐ ܒܘܼܝܵܐܵܐ ܐ̄ܢܵܫܝܵܐ : ܤܵܦ̇ܩܵܢܡ ܐܸܢܹܝܢ ܓܹܝܪ ܗܵܠܹܝܢ ܒܝܼ̈ܫܬܼܵܐ ܕܐܸܬܼ݂ܵܝ̈ ܥܲܠ ܥܵܠܡܵܐ : ܕܝܲܬܿܝܼܪ ܡܹܢܝ ܡܸܫ̈ܟܿܚܵܢ ܕܲܢܕܲܢ̈ܚܢ ܠܥܹܝܢ ܟܠܢܵܫ : ܛܠܘܼܡܝܵܐ ܕܗܲܝܡܵܢܘܼܬܼܵܐ ܕܲܫܪܵܪܵܐ . ܐܸܠܵܐ ܡܸܛܠ ܕܥܵܕܹܠ ܐܲܢ̄ܬܿ ܠܝܼ : ܕܐܲܝܟܼ ܡ̇ܢ ܕܒܲܨܲܪܹܬܼ ܡ̣ܢ ܕܢܲܗܝܼܪܵܐܝܼܬܼ ܐܹܡܲܪ ܗܵܠܹܝܢ ܕܲܓܼܕܲܫ ܗ̣̄ܘܲܝ̈ : ܐܘܿ ܪܹܫܵܝ ܩܲܕܝܼ̈ܫܹܐ pb. 520 ܤܘܿܦܪܘܿܢܝܲܐ : ܫܡܲܥ ܡܸܟܹܝܠ ܐܵܦ ܐܲܢ̄ܬܿ ܠܗܵܠܹܝܢ ܕܝܵܕܲܥ̇ ܐܲܢ̄ܬܿ : ܘܡܲܤܗܸܕܼ ܐܲܢ̄ܬܿ ܥܲܠ ܫܪܵܪܵܐ ܕܗܵܠܹܝܢ ܕܡܸܬܼܐܲܡܪ̈ܵܢ . ܒܲܪ ܫܵܥܬܹܗ ܓܹܝܪ : ܐܲܝܟܼ ܡ̇ܢ ܕܲܡܦܵܣ ܐܲܢ̄ܬܿ : ܩܲܕܼܡ̣ܬܿ ܚ̣ܙܲܝܬܿ : ܕܠܒܲܪܬܹܗ ܕܗܵܘ̇ ܕܗܵܝܕܝܼܟܼ ܡܲܡܠܸܟܼ ܗ̄ܘ̣ܵܐ : ܚܲܛ̣ܦܵܗ̇ ܗ̄ܘ̣ܵܐ ܡܵܘܬܵܐ . ܘܡ̣ܢ ܒܵܬܲܪ ܗܵܕܹܐ : ܠܕܲܝܘܵܐ ܗܵܘ̇ ܪܹܫܵܐ ܕܓܲܝܵܪܘܼܬܼܵܐ : ܕܲܠܡܲܠܟܿܬܼܵܐ ܒܨܲܥܪܵܐ ܘܲܒܼܚܸܤܕܵܐ ܐܲܪܡܝܼ ܗ̄ܘ̣ܵܐ . ܬܘܼܒܼ ܠܲܡܕܼܝܼ̈ܢܵܬܼܵܐ ܕܐܲܦܪܝܼܩܹܐ ܘܕܐܸܤܦܵܢܝܼܵܐ ܘܲܕܼܡܘܼܙܝܼܩܵܢܘܿܣ ܘܲܠܓܼܵܙܪ̈ܵܬܼܵܐ ܪܵܘܪ̈ܒܼܬܼܵܐ ܘܲܡܫܲܒ̈ܚܵܬܼܵܐ : ܐܵܡܲ݁ܪ ܐ̄ܢܵܐ ܕܹܝܢ ܠܤܝܼܩܝܼܠܝܼܵܐ ܘܲܠܪܘܿܕܼܘܿܣ ܘܲܠܤܲܓܿܝܼ̈ܐܵܬܼܵܐ ܪܵܘܪ̈ܒܼܵܬܼܵܐ ܐ̄ܚܪܵܢܝܵܬܼܵܐ : ܘܠܵܗ̇ ܠܪܗܘܿܡܹܐ : ܕܲܠܒܼܵܐܢܕܝܼܠܘܿܣ ܒܲܪܒܿܪܵܝܵܐ ܠܒܸܙܬܼܵܐ ܐܸܫܬܿܠܸܡ ܗ̣̄ܘܲܝ̈ . ܒܪܲܡ ܕܹܝܢ ܗܵܘ̇ܝܵܐ ܥܠܹܝܗ̇ ܕܪܗܘܿܡܹܐ ܩܲܪܝܼܒܼܵܐܝܼܬܼ ܘܠܵܘ ܠܪܘܼܚܩܵܐ : ܡܹܐܬܼܝܼܬܹܗ ܕܬܲܪܬܹܝܢ ܕܒܲܪܒܿܪܵܝܵܐ : ܕܒܼܵܗ̇ ܐܵܦ ܠܹܐܘܿܢ : ܗܵܘ̇ ܕܲܠܗܲܝܡܵܢܘܼܬܼܵܐ ܡ̇ܢ ܛܵܒܼܵܐܝܼܬܼ ܐܲܚܝܼܕܼ ܗ̄ܘ̣ܵܐ : ܒܗܵܠܹܝܢ ܕܹܝܢ ܕܲܥܠܲܝ ܕܠܵܐ ܒܘܼܚܵܢܵܐ ܘܲܕܼܠܵܐ ܕܝܼܢܵܐ ܠܥܵܘ̣ܠܵܐ ܕܗܵܠܹܝܢ ܕܲܤܥܲܪܘ ܥܠܲܝ ܫܠܸܡ̣ ܗ̄ܘ̣ܵܐ : ܒܐܝܼܕܼܵܘ̈ܗܝ ܕܝܼܠܹܗ ܠܡܵܐܢܲܝ̈ ܩܘܼܕܼܫܵܐ ܐܲܠܵܗܵܝܹ̈ܐ ܡܲܫܠܸܡ ܠܗܘܿܢ ܒܐܝܼܕܲܝ̈ ܒܲܪܒܿܪ̈ܵܝܹܐ . ܘܠܲܒܼ̈ܢܵܬܼܵܐ ܕܡܲܠܟܵܐ ܗܵܘ̇ ܕܡܲܡܠܸܟܼ ܗ̄ܘ̣ܵܐ ܒܗܵܘ̇ ܙܲܒܼܢܵܐ : ܚܵܙܹ̇ܐ ܒܥܲܝܢܵܘ̈ܗܝ ܟܲܕܼ ܡܸܬܿܕܲܒܼܪ̈ܵܢ ܒܲܫܒܼܝܼܬܼܵܐ . ܐܸܢܵܐ ܕܹܝܢ ܠܲܫܚܵܩܵܐ ܕܚܲܝܲܝ̈ : ܘܲܠܟܼܠ ܡܸܕܸܡ ܕܝܼܠܝ ܕܲܒܼܥܵܠܡܵܐ . ܗܵܢܵܐ : ܐܲܝܟܼ ܫܚܵܩܵܐ ܕܚܲܕܼܸ ܝܵܘܡܵܐ ܤܲܝ̇ܒܿܪܹܬܼ : ܘܠܵܐ ܐܸܫܬܲܚ̇ܠܦܹܬܼ ܗܵܐ ܗܵܠܹܝܢ ܟܠܗܹܝܢ ܫܢܲܝ̈ܵܐ . ܕܗܵܐ ܗܵܫܵܐ ܡ̣ܢ ܟܲܕܼܘܼ ܡܲܢ̇ܥܹܬܼ ܠܝܼ pb. 521 ܠܡܸܫܬܿܪܵܝܘܼ : ܘܟܼܠ ܒܝܘܿܡ ܡܸܬܼܟܲܫܲܦ ܐ̄ܢܵܐ ܠܐܲܠܵܗܵܐ ܕܢܸܫܪܹܝܢܝ : ܠܝܼ ܕܲܚܙܲܝ̈ ܥܲܝ̈ܢܲܝ ܦܘܼܪܩܵܢܹܗ ܕܐܲܠܵܗܵܐ . ܫܘܼܠܵܡܵܐ . ܚܕܝܼ ܠܝܼ ܚܲܒܿܝܼܒܼܝܼ ܘܲܡܪܲܒܿܝܵܢܝ ܘܒܹܝܬܼ ܡܲܥܡܲܪܝ ܡܲܕܼܒܿܪܵܐ : ܘܐܹܡܝ ܐܸܟܿܤܘܿܪܝܼܵܐ . ܕܐܵܦ ܡ̣ܢ ܒܵܬܲܪ ܡܵܘܬܿܝ : ܢܵܛܲܪ ܦܲܓܼܪܝ ܥܕܲܡܵܐ ܠܲܩܝܵܡܬܼܵܐ ܒܨܒܼܝܵܢܹܗ ܕܐܲܠܵܗܵܐ . ܐܵܡܹܝܢ . ܫܠܸܡ̣ ܠܡܸܟܼܬܲܒܼ ܟܬܼܵܒܼܵܐ ܕܡܸܬܼܩܪܸܐ ܬܹܐܓܼܘܼܬܵܐ ܕܗܹܪܤܲܩܠܝܼܕܘܿܣ : ܕܲܥܒܼܝܼܕܼ ܠܢܲܨܝܼܚ ܒܩܲܕܝܼ̈ܫܹܐ ܘܛܘܼܒܼܬܼܵܢ ܒܟܼܠ ܡܵܪܝ ܢܸܤܛܘܿܪܝܼܣ : ܐܲܩܸܤܩܘܿܦܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܤܵܕܵܐ ܕܟܼܠܝܘܿܡ : ܘܗ̤ܕܼܪܵܐ ܕܐܵܪܬܵܕܘܿܟܤܝܼܵܐ : ܟܵܪܘܿܙܵܐ ܫܲܪܝܼܪܵܐ ܕܲܬܼܠܝܼܬܼܵܝܘܼܬܼܵܐ ܡܫܲܒܲܚܬܼܵܐ : ܘܲܠܝܹܗܘܲܗ ܫܘܼܒܼܚܵܐ ܐܲܡܝܼܢܵܐ . ܐܵܡܹܝܢ . pb. 523 ܬܩܦܬܐ . ܐ . ܦܘܼܫܵܩܵܐ ܘܐܸܓܪ̈ܵܬܼܵܐ ܕܡܵܪܝ ܩܘܼܪܸܠܘܿܣ ܕܐܵܠܹܟܼܤܲܢܕܪܝܼܵܐ : ܘܲܕܼܡܵܪܝ ܝܘܿܚܲܢܵܢ ܕܐܢܛܝܵܟܼܝܵܐ : ܘܲܕܼܡܵܪܝ ܐܵܬܵܢܵܤܝܼܣ : ܘܲܕܼܡܵܪܝ ܦܪܘܿܩܠܘܿܣ ܕܩܘܼܛܲܢܝܼܢܵܦܘܿܠܝܼܣ : ܥܲܠ ܡܸܬܼܒܲܪܢܫܵܢܘܼܬܼܵܐ ܕܡܵܪܲܢ . ܜܘܼܫܵܩܵܐ ܕܪܹ̈ܫܹܐ ܬܪܸܥܤܲܪ : ܕܪܹܫܵܐ ܕܐܲܦܸܤ̈ܩܘܿܦܹܐ ܕܐܵܠܹܟܼܤܲܢܕܪܝܼܵܐ ܩܘܼܪܸܠܘܿܣ . ܟܠ ܡܸܕܸܡ ܕܠܝܼܠ ܠܐܲܝܠܹܝܢ ܕܡܸܬܼܒܲܝܢܝܼܢ : ܘܲܬܼܪܝܼܨ ܠܐܲܝܠܹܝܢ ܕܡܸܫܟܿܚܝܼܢ ܝܑܼܕܲܥܬܼܵܐ : ܐܲܝܟܼ ܕܲܟܼܬܼܝܼܒܼ . ܐܲܝܠܹܝܢ ܓܹܝܪ ܕܲܒܼܥܲܝ̈ܢܹܐ ܢܲܗܝܼܪ̈ܵܬܼܵܐ ܘܕܲܟܼ̈ܝܵܬܼܵܐ ܕܪܸ̈ܥܝܵܢܹܐ : ܦܵܓܼ̇ܥܝܼܢ ܒܡܸܠܹ̈ܐ ܐܲܠܵܗ̈ܝܵܬܼܵܐ ܕܲܟܼܬܼܵܒܹ̈ܐ ܩܲܕܝܼ̈ܫܹܐ : ܡܸܢܗܹܝܢ ܝܘܼܬܼܪ̈ܵܢܹܐ ܪ̈ܘܼܚܵܢܹܐ : ܐܲܝܟܼ ܤܝܼܡܬܼܵܐ ܡܸܕܸܡ ܫܡܲܝܵܢܵܝܬܼܵܐ ܠܢܲܦ̈ܫܵܬܼܗܘܿܢ ܡܟܲܢܫܝܼܢ . ܐܲܝܠܹܝܢ ܕܹܝܢ ܕܲܩܢܹܝܢ ܪܸܥܝܵܢܵܐ ܕܲܨܠܸܐ ܠܘܵܬܼ ܕܲܓܵܠܘܼܬܼܵܐ : ܘܒܼܵܬܲܪ ܦܘܼܡܵܠܐܐ ܬܪ̈ܲܝܵܢܵܐ ܕܐ̄ܢܵܫ̈ܝܼܢ ܢܬܼܝܼܦ : ܘܐܝܼܬܼܵܘܗܝ ܡܲܚܒܼܵܢܵܐ ܕܝܼܕܲܥܬܼܵܐ ܛܲܢܦܵܬܼܵܐ : ܕܗܢܘܿܢ ܢܸܗܘܘܿܢ ܫܵܘ̈ܬܵܦܹܐ : ܕܗܵܢܘܿܢ ܕܲܥܠܲܝܗܘܿܢ ܛܘܼܒܼܵܢܵܐ ܦܵܘܠܘܿܣ ܟܬܲܒܼ : ܕܐܲܝܠܹܝܢ ܕܐܲܠܵܗܹܗ ܕܥܵܠܡܵܐ ܗܵܢܵܐ ܡܲܕܥܲܝ̈ܗܘܿܢ : ܕܐܲܝܠܹܝܢ ܕܠܵܐ ܡܗܲܝܡܢܝܼܢ : ܕܠܵܐ ܢܸܵܨܡܲܚ ܠܗܘܿܢ ܢܘܼܗܪܵܐ ܕܐܹܘܲܢܓܲܠܝܼܘܿܢ ܕܫܘܼܒܼܚܹܗ pb. 524 ܕܲܡܫܝܼܚܵܐ . ܤܡܹܝܢ ܐܸܢܘܿܢ ܓܹܝܪ : ܘܐܝܼܬܲܝܗܘܿܢ ܡܕܲܒܿܪ̈ܵܢܹܐ ܕܲܤ̈ܡܲܝܵܐ . ܘܲܒܼܓܼܘܼ̈ܡܵܨܐ ܕܐܲܒܼܕܵܢܵܐ ܢܵܦ̇ܠܝܼܢ : ܐܲܝܟܼ ܡܵܐ ܕܐܸܡ݂ܲܪ ܗ̤ܘ ܦܵܪܘܿܩܲܢ : ܕܤܲܡܝܵܐ ܠܤܲܡܝܵܐ ܐܸܢ ܢܕܲܒܲܪ : ܬܪ̈ܲܝܗܘܿܢ ܒܓܼܘܼܡܵܨܵܐ ܢܵܦ̇ܠܝܼܢ . ܤܵܬ̇ܪܝܼܢ ܓܹܝܪ ܐ̄ܢܵܫ̈ܝܼܢ ܠܝܘܿܠܦܵܢܵܐ ܕܲܫܪܵܪܵܐ : ܘܟܲܕܼ ܡܠܹܝܢ ܡܲܕܥܲܝ̈ܗܘܿܢ ܡ̣ܢ ܒܝܼܫܘܼܬܹܗ ܕܐܵܟܹ̇ܠ ܩܲܪܨܵܐ : ܡܸܤܬܲܪܗܒܼܝܼܢ ܠܲܡܫܲܚܠܵܦܘܼ ܠܐ̄ܪܵܙܵܐ ܕܕܸܚܠܲܬܼ ܐܲܠܵܗܵܐ . ܘܕܲܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ ܕܝܼܚܝܼܕܼܵܐ : ܩܘܼܛܪܵܓܼܵܐ ܪܲܒܵܐ ܥܵܒܼ̇ܕܝܼܢ : ܟܲܕܼ ܠܵܐ ܡܸܤܬܲܟܿܠܝܼܢ : ܠܵܐ ܐܲܝܠܹܝܢ ܕܲܡܡܲܠܠܝܼܢ : ܘܠܵܐ ܡܸܕܸܡ ܕܲܥܠܵܘܗܝ ܡܸܢܼܚܪܹܝܢ : ܐܲܝܟܼ ܕܲܟܼܒܼܝܼܒܼ . ܡܸܫ̈ܟܿܚܵܢܹܐ ܕܹܝܢ ܕܪܘܼܫܥܵܐ ܕܐܲܝܟܼ ܗܵܢܵܐ : ܤܲܓܿܝܼ̈ܐܹܐ ܡ̇ܢ ܗܘ̤ܵܘ ܐ̄ܚܪ̈ܵܢܹܐ : ܒܙܲܒܼ̈ܢܹܐ ܗܵܠܹܝܢ ܩܲܕܼ̈ܡܵܝܹܐ ܕܲܥ̣ܒܲܪܘ . ܗܵܫܵܐ ܕܹܝܢ ܡ̣ܢ ܪܘܼܫܥܵܐ ܕܗܵܢܘܿܢ : ܠܵܐ ܒܨܝܼܪܝܼܢ ܒܡܸܕܸܡ ܢܸܤܛܘܿܪܝܼܣ ܘܐܲܝܠܹܝܢ ܕܥܲܡܹܗ : ܟܲܕܼ ܩܵܝ̇ܡܝܼܢ ܐܲܝܟܼ ܦܪ̈ܝܼܫܹܐ ܗܵܢܘܿܢ ܜܲܬܼܝܼ̈ܩܹܐ ܠܘܼܩܒܲܠ ܡܫܝܼܚܵܐ ܘܩܵܥܹ̇ܝܢ ܓܘܼܡܕܵܢܵܐܝܼܬܼ : ܕܲܠܡܵܢܵܐ ܐܲܢ̄ܬܿ ܟܲܕܼ ܐܝܼܬܲܝܟ ܒܲܪ ܐ̄ܢܵܫܵܐ : ܥܵܒܹ̇ܕܼ ܐܲܢ̄ܬܿ ܢܲܦܵܫܟܼ ܐܲܠܵܗܵܐ ؟ ܐܵܠܵܨܵܐ ܗ̄ܘ̣ܵܬܼ ܗܵܟܹܝܠ : ܕܐܵܦ ܚܢܲܢ ܠܘܼܩܒܲܠ ܡܸܠܲܝ̈ܗܘܿܢ ܕܗܵܠܹܝܢ ܢܸܬܿܛܲܝܲܒܲ : ܘܢܲܚܪܸܡ ܠܝܼܠܘܼܦܵܢܲܝ̈ܢܗܘܿܢ ܛܲܢ̈ܦܹܐ ܘܲܡܤܲܝ̈ܒܹܐ : ܟܲܕܼ ܥܲܗܝܼܕܝܼܢ ܚ̄ܢܲܢ ܠܐܲܠܵܗܵܐ ܕܐܸܡ݂ܲܪ ܒܝܲܕܼ ܩܵܠܵܐ ܕܲܢܒܼܝܸ̈ܐ : ܕܟܼܵܗ̈ܢܹܐ ܫܡܲܥܘ ܘܲܘܗܸܕܼܘ ܠܒܲܝܬܹܗ ܕܝܲܥܩܘܿܒܼ : ܐܵܡܲ݁ܪ ܡܲܪܝܵܐ ܕܟܼܠ ܐܲܚܝܼܕ : ܘܬܼܘܼܒܼ : ܥܒܲܪܘ ܒܬܲܪ݁ܥܲܝ : ܘܡ̣ܢ ܐܘܼܪܚܵܐ ܩܘܿܠܘ ܟܹܐܦܹ̈ܐ . ܙܵܕܹܩ ܠܲܬ ܓܹܝܪ ܕܟܲܕܼ ܡܸܬܼܟܲܬܿܫܝܼܢ ܚ̄ܢܲܢ ܚܠܵܦ ܝܘܼܠܦܵܢܵܐ ܕܲܫܪܵܪܵܐ : ܢܪܝܼܡ pb. 525 ܠܟܼܫ̈ܠܹܐ ܡ̣ܢ ܡܨܲܥܬܼܵܐ . ܕܟܲܕܼ ܒܚܲܕܼ ܡ̣ܢ ܙܢܝܼ̈ܢ ܥܲܡܡܹ̈ܐ ܠܵܐ ܡܸܬܿܬܲܩܠܝܼܢ : ܐܲܝܟܼ ܕܲܒܼܝܲܕܼ ܐܘܼܪܚܵܐ ܫܦܝܼܬܼܵܐ ܢܸܪܕܘܿܢ : ܠܘܵܬܼ ܛܝܵܪܹ̈ܐ ܩܲܕܝܼ̈ܫܹܐ ܘܐܲܠܵܗܵܝܹ̈ܐ : ܟܲܕܼ ܐܵܡ̇ܪܝܼܢ ܥܲܠ ܟܠܚܲܕܼ ܡܸܢܗܘܿܢ : ܕܗܵܢܵܘ ܬܲܪܥܹܗ ܕܡܵܪܝܵܐ : ܕܙܲܕܝܼܩܹ̈ܐ ܥܵܐ̇ܠܝܼܢ ܒܹܗ . ܢܸܤܛܘܿܪܝܼܣ ܗܵܟܹܝܠ : ܐܲܝܟܼ ܡ̇ܢ ܕܲܟܼܢܘܼܫܝܵܐ ܕܓܼܘܼ̈ܕܵܦܹܐ ܢܘܼܟܼܪ̈ܵܝܹܐ ܘܪ̈ܲܫܝܼܥܹܐ ܤܵܡ̣ ܒܲܟܼܬܼܵܒܼܵܘ̈ܗܝ : ܐܵܠܨܵܐܝܼܬܼ ܐܲܝܟܼ ܡ̇ܢ ܕܝܲܨܝܼܦܝܼܢ ܚ̄ܢܲܢ ܕܚܲܝܹ̈ܐ ܕܐܲܝܠܹܝܢ ܕܦܵܓܼܥ̇ܝܼܢ ܒܗܘܿܢ : ܤܵܡ̣ܢܲܢ . ܠܵܘ ܟܲܕܼ ܗܵܘ̇ ܡܸܕܸܡ ܕܐܸܬܼ݂ܵܐ ܠܪܸܥܝܵܢܲܢ : ܫܚܘܼܡܵܐܝܼܬܼ ܤܵܡ̣ܢܲܢ ܒܐܸܓܲܪܬܵܐ ܕܡܲܪܬܿܝܵܢܘܼܬܼܵܐ ܕܐܸܬܼܟܲܬܼܒܲܬ̤ ܠܘܵܬܹܗ : ܐܸܠܵܐ ܐܲܝܟܼ ܕܐܸܡ̇ܪܹܬܼ ܗܵܫܵܐ : ܟܲܕܼܸ ܡܒܲܪܹܝܢܲܢ ܘܲܡܢܲܟܼܪܹܝܢܲܢ ܡ̣ܢ ܝܘܼܠܦܵܢܵܐ ܕܕܸܚܠܲܬܼ ܐܲܠܐܵܗܵܐ : ܠܲܫ̈ܟܼܵܚܵܬܼܵܐ ܕܚܲܤܝܼܪܘܼܬܼ ܪܸܥܝܵܢܹܗ ܕܗܵܘ̇ . ܩܵܨ̇ܦܝܼܢ ܕܹܝܢ ܟܒܲܪ ܐ̄ܢܵܫܝܼ̈ܢ ܒܐܲܝܠܹܝܢ ܕܐܸܬܼܐܡܲܪ ܡܸܢܲܢ : ܐܵܘ ܟܲܕܼ ܠܵܐ ܡܸܬܼܒܲܝܢܝܼܢ ܫܲܪܝܼܪܵܐܝܼܬܼ ܒܚܲܝܠܵܐ ܕܐܲܝܠܹܝܢ ܕܲܟܼܬܼܝܼ̈ܒܼܵܢ : ܐܵܘ ܟܲܕܼ ܗܵܘܹ̇ܝܢ ܡܥܲܕܼܪ̈ܵܢܹܐ ܕܗܹܪܹܤܝܼܣ ܛܲܢܦܬܼܵܐ ܕܢܸܤܛܘܿܪܝܼܣ : ܘܲܡܦܲܠܓܼܝܼܢ ܠܪܘܼܫܥܵܐ ܥܲܡܹܗ : ܒܲܕܼ ܡܸܬܼܪܲܥܹܝܢ ܐܲܟܼܘܵܬܹܗ . ܠܐܲܝܠܹܝܢ ܗܵܟܹܝܠ ܕܲܡܥܵܕܝܼܢ ܬܪܝܼܨܵܐܝܼܬܼ ܠܡܸܬܼܪܲܥܝܵܘܼ : ܫܪܵܪܵܐ ܠܵܐ ܛܵܥܹ̇ܐ . ܡܸܛܠ ܕܹܝܢ ܕܲܟܼܡܵܐ ܙܲܒܼܢ̈ܝܼܢ : ܐ̄ܢܵܫ̈ܝܼܢ ܟܲܕܼ ܐܵܙ̇ܠܝܼܢ ܒܵܬܲܪ ܫܟܼܵܚ̈ܬܼܵܐ ܕܡܸܠܲܝ̈ܗܘܿܢ ܕܗܵܠܹܝܢ : ܠܵܐ ܡܸܤܬܲܟܿܠܝܼܬ ܕܐܲܝܟܲܢܵܐ ܘܒܲܐܝܢܵܐ ܙܢܵܐ ܗܘ̤ܵܘ : ܐܸܬܼܚܲܙܲܬ̤ ܠܝܼ ܕܙܵܕܹܩ : ܕܲܠܟܼܠ ܚܲܕܼ ܡ̣ܢ ܚܸܪ̈ܡܹܐ ܐܹܦܲܫܸܩ ܒܝܲܕܼ ܟܲܪ̈ܝܵܬܼܵܐ : ܘܚܲܝܠܗܘܿܢ ܐܲܝܟܼ ܕܡܸܫܟܿܚܵܐ ܫܦܝܼܪ ܐܸܫܬܲܥܸܐ . ܗܵܘܹ̇ܐ ܓܹܝܪ : ܐܲܝܟܼ ܕܡܤܒܲܪ ܐ̄ܢܵܐ : ܤܘܼܥܪܵܢܵܐ ܠܐܲܝܠܹܝܢ ܕܦܵܓܼܥ̇ܝܼܢ ܒܹܗ ܡܠܘܿܐܵܐ ܕܝܘܼܬܼܪܵܢܵܐ . pb. 526 ܚܸܪܡܵܐ ܩܲܕܼܡܵܝܵܐ . ܡ̇ܢ ܕܠܵܐ ܡܵܘܕܸܐ : ܕܐܲܠܵܗܵܐ ܐܝܼܬܼܵܘܗܝ ܒܲܫܪܵܪܵܐ ܥܲܡܲܢܘܼܐܹܝܠ : ܘܡܸܛܠ ܗܵܕܹܐ ܝܵܠܕܲܬܼ ܐܲܠܵܗܐ ܠܲܒܼܬܼܘܼܬܼܠܬܼܵܐ ܩܲܕܝܼܫܬܼܵܐ : ܝܸܠܕܲܬ̤ ܓܹܝܪ ܒܸܤܪܵܐܝܼܬܼ ܠܡܸܠܬܼܵܐ ܕܡ̣ܢ ܐܲܠܵܗܵܐ ܕܲܗܘ̤ܵܐ ܒܸܤܪܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܛܘܼܒܼܵܢܹ̈ܐ ܐܲܒܼܵܗ̈ܬܼܵܐ ܐܲܝܠܹܝܢ ܕܒܲܙܒܲܢ ܒܢܝܼܩܝܼܵܐ ܡܕܼܝܢܬܐ ܐܸܬܼܟܲܢܲܫ : ܟܲܕܼ ܤܵܝ̇ܡܝܼܢ ܬܚܘܼ̈ܡܹܐ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܥܵܒܲܘܿܕܼܵܐ ܕܟܼܠܗܹܝܢ ܐܲܝܠܹܝܢ ܕܡܸܬܼܚܲܙ̈ܝܵܢ ܘܲܕܼܠܵܐ ܡܸܬܼܚܲܘ̈ܝܵܢ . ܘܲܒܼܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܒܪܹܗ . ܘܲܒܼܪܘܼܚܵܐ ܕܩܘܼܕܸܫܵܐ . ܟܲܕܼ ܐܵܡ̇ܪܝܼܢ ܠܹܗ ܠܡܸܠܬܼܵܐ : ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼܸ : ܠܗܵܘ̇ ܕܒܼܐܝܼܕܹܗ ܟܠ . ܠܢܘܼܗܪܵܐ : ܕܡ̣ܢ ܢܘܼܗܪܵܐ . ܠܐܲܠܵܗܵܐ ܫܪܝܼܪܵܐ : ܕܡ̣ܢ ܐܲܠܵܗܵܐ ܫܲܪܝܼܪܵܐ . ܕܐܸܬܼܓܲܫܲܡ : ܘܐܸܬܼܒܲܢܲܫ . ܘܚܲܫ̣ ܘܡܝܼܬܼ : ܘ . ܩܵܡ̣ . ܟܲܕܼ ܓܹܝܪ ܐܝܼܬܼܵܘܗܝ ܒܲܟܼܝܵܢܵܠ ܐܲܠܵܗܵܐ : ܝܑܼܚܝܼܕܵܝܐ ܡܸܠܬܼܵܐ ܕܐܲܠܵܗܵܐ : ܠܙܲܪܥܹܗ ܕܐܲܒܼܪܵܗܵܡ ܢܤܲܒܼ : ܐܲܝܟܼ ܕܐܸܡ݂ܲܪ ܛܘܼܒܵܢܸܐ ܦܵܘܠܘܿܣ . ܘܒܼܵܗ̇ ܒܲܕܡܘܼܬܲܢ ܐܸܫܬܵܘܢܬܲܦ : ܠܒܸܤܪܵܐ ܘܲܕܼܡܵܐ . ܗܘ̤ܵܐ ܓܹܝܪ ܒܲܒܼܤܲܪ ܡ̣ܢ ܒܬܼܘܼܠܬܼܵܐ ܩܲܕܼܝܸܫܬܼܵܐ : ܘܒܲܪ ܐ̄ܢܵܫܵܐ ܐܸܬܼܚܵܘܝܼ ܐܲܟܼܘܵܬܲܢ . ܠܵܐ ܟܲܕܼ ܫܲܪܲܥ̣ ܡ̣ܢ ܗܵܝ̇ ܕܐܼܝܼܬܼܵܘܗܝ ܐܲܠܵܗܵܐ : ܚܵܣ ! ܐܸܠܵܐ ܟܲܕܼ ܐܝܼܬܼܵܘܗܝ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ : ܟܲܬܲܪ ܒܲܟܼܝܵܢܵܐ ܘܫܘܼܒܼܚܵܐ ܕܐܲܠܵܗܘܼܬܹܗ . ܐܸܡ̇ܪܝܼܢܲܢ ܗܵܟܹܝܠ ܕܲܗܘ̤ܵܐ ܒܲܪܢܵܫܵܐ : ܠܵܐ ܗ̄ܘ̣ܵܐ ܟܲܕܼ ܤܲܝܒܲܪ ܫܘܼܚܠܵܦܵܐ ܠܗܵܘ̇ ܡܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܐܵܘ ܫܘܼܓܼܢܵܝܵܐ . ܐܲܡܝܼܢܵܐܝܼܬܼ ܓܹܝܪ pb. 527 ܐܝܼܬܲܘܗܝ ܗܵܘ̇ ܡܵܐ ܕܐܝܼܬܼܵܘܗܝ : ܘܛܸܠܢܝܼܬܼܵܐ ܕܫܘܼܚܠܵܦܵܐ ܠܡܸܤܒܲܠ ܠܵܐ ܡܩܲܒܸܠ : ܐܵܦܠܵܐ ܒܘܼܠܒܵܠܵܐ : ܐܵܘ ܚܒܼܘܼܟܼܝܵܐ : ܐܵܘ ܡܘܼܙܵܓܼܵܐ ܕܲܟܼܝܵܢܵܐ ܕܝܼܠܹܗ : ܕܲܗܘ̤ܵܐ ܠܘܵܬܼ ܒܸܤܪܵܐ ܡܬܲܚܡܝܼܢܲܢ . ܐܵܡ̇ܪܝܼܢ ܚ̄ܢܲܢ ܕܹܝܢ : ܕܲܠܒܸܤܪܵܐ ܕܐܝܼܬܼ ܒܹܗ ܢܲܦܫܵܐ ܡܠܝܼܠܬܼܵܐ ܐܸܬܼܚܲܝܲܕܼ ܡܸܠܬܼܵܐ : ܠܥܸܠ ܡ̣ܢ ܗܵܘܢܵܐ ܘܠܵܐ ܡܸܬܼܡܲܠܠܵܢܵܐܝܼܬܼ ܘܐܲܝܟܼ ܕܗ̤ܘ ܒܲܠܚܘܿܕܼܵܘܗܝ ܝܵܕܲܥ̇ . ܡܵܕܹܝܢ ܟܲܬܲܪ ܐܲܠܵܗܵܐ : ܐܵܦ ܒܲܢܤܝܼܒܼܘܼܬܼܵܐ ܕܒܸܤܪܵܐ . ܘܐܝܼܬܼܵܘܗܝ ܚܲܕܼ ܒܪܵܐ ܕܐܲܠܵܗܵܐ ܘܐܲܒܼܵܐ ܡܵܪܲܢ ܝܼܫܘܿܥ ܡܫܝܼܚܵܐ : ܗ̤ܘ ܟܲܕܼ ܗ̤ܘ ܩܕܼܵܡ ܟܠܗܘܿܢ ܙܲܒܼܢܹ̈ܐ ܘܛܵܘܪܹ̈ܐ : ܒܗܵܝ̇ ܕܡܸܬܿܝܼܕܲܥ ܡܸܠܬܼܵܐ ܘܨܡܚܵܐ ܕܲܩܢܘܿܡܹܗ : ܘܲܒܼܙܲܒܼ̈ܢܹܐ ܐ̄ܚܪ̈ܵܝܹܐ ܡܕܲܒܿܪܵܢܵܐܝܼܬܼ ܒܲܪܢܵܫܵܐ ܡܸܛܠܵܬܲܢ . ܡܸܛܠ ܕܹܝܢ ܕܲܡܪܝܼܡܝܼܢ ܐ̄ܢܵܫ̈ܝܼܢ ܠܝܲܠܕܹܗ ܕܒܲܒܼܤܲܪ : ܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܗܘ̤ܵܐ ܠܚܲܝܹ̈ܐ ܕܟܼܠ : ܠܵܘ ܟܲܕܼ ܩܵܪܹܐ ܠܹܗ ܠܫܘܼܪܵܝܵܐ ܕܲܗܘ̤ܵܐ ܐܝܼܬܼܵܘܗܝ ܐܲܠܵܗܵܐ : ܐܸܠܵܐ ܕܠܲܢ ܢܦܲܨܐ ܡ̣ܢ ܡܵܘܬܵܐ ܘܲܚܒܼܵܠܵܐ ܟܲܕܼ ܗܘ̤ܵܐ ܐܲܟܼܘܵܬܲܢ . ܡܸܛܠ ܗܵܕܹܐ ܥܸܠܬܼܵܐ : ܚܸܪܡܵܐ ܕܲܥܒܲܕܼܢ ܚ̄ܢܲܢ ܩܲܕܼܡܵܝܵܐ : ܡܲܙܥܸܩ ܠܘܼܩܒܲܠ ܒܝܼܫܘܼܬܼ ܗܲܝܡܵܢܘܼܬܼܗܘܿܢ ܕܗܵܢܘܿܢ . ܗܵܝ̇ ܕܹܝܢ ܕܲܬܼܪܝܼܨܵܐ ܡܵܘܕܸܐ ܟܲܕܼ ܐܵܡܲ݁ܪ : ܕܐܲܠܵܗܵܐ ܐܝܼܬܼܵܘܗܝ ܒܲܫܪܵܪܵܐ ܥܲܡܲܢܘܼܐܹܝܠ : ܘܡܸܛܠ ܗܵܕܹܐ ܝܵܠܕܲܬܼ ܐܲܠܵܗܵܐ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ . ܚܸܪܡܵܐ ܕܲܬܼܪܹܝܢ . ܡ̇ܢ ܕܠܵܐ ܡ̇ܘܕܸܐ : ܕܐܸܬܼܚܲܝܲܕܼ ܩܢܘܿܡܵܐܝܼܬܼ ܠܒܸܤܪܵܐ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܘܚܲܕܼ ܐܝܼܬܼܵܘܗܝ ܡܫܝܼܚܵܐ ܥܲܡ ܒܸܤܪܹܗ : ܗܵܢܵܘ ܕܹܝܢ : ܗ̤ܘ ܟܲܕܼ ܗ̤ܘ ܐܲܠܵܗܵܐ ܘܒܿܪܢܵܫܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܛܘܼܒܼܵܢܵܐ ܦܵܘܠܘܿܣ ܟܵܬܹ̇ܒܼ ܡܦܲܫܩܵܢܵܐ ܕܐ̄ܪ̈ܵܙܹܐ pb. 528 ܐܲܠܵܗܵܝܹ̈ܐ : ܕܫܲܪܝܼܪܵܐܝܼܬܼ ܪܲܒܿ ܗ̄ܘ̣ ܐ̄ܪܵܙܵܐ ܕܕܼܚܸܠܲܬܼ ܐܲܠܵܗܵܐ : ܗܵܘ̇ ܕܐܸܬܼܓܠܝܼ ܒܲܒܼܤܲܪ : ܘܐܸܙܕܲܕܲܩ ܒܪܘܼܚ : ܘܐܸܬܼܚܙܝܼ ܠܡܲܠܲܐܟܹ̈ܐ : ܘܐܸܬܼܟܪܸܙ ܒܹܝܬܼ ܥܲܡܡܹ̈ܐ : ܘܐܸܬܼܗܲܝܡܲܢ ܒܥܵܠܡܵܐ : ܘܐܸܤܬܲܠܲܡ ܒܫܘܼܒܼܚܵܐ . ܡܵܢܵܐ ܐܝܼܬܹܝܗ̇ ܕܐܸܬܼܓܠܝܼ ܒܒܸܪܵܐ ؟ ܗܵܢܵܘ ܕܹܝܢ : ܕܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܒܸܤܪܵܐ ܗܘ̤ܵܐ . ܠܵܐ ܗ̄ܘ̣ܵܐ ܐܲܝܟܼ ܕܲܒܼܫܘܼܢܵܝܵܐ ܐܵܘ ܫܘܼܚܠܵܦܵܐ ܕܲܟܼܝܵܢܹܗ : ܐܲܝܟܼ ܡܵܐ ܕܡ̣ܢ ܟܲܕܼܘܼ ܐܸܡ݂ܲܪܢܲܢ : ܐܸܠܵܐ ܕܟܲܕܼ ܥܲܒܼܕܹܗ ܕܝܼܠܹܗ ܠܒܸܤܪܵܐ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܚܲܕܼ ܘܗ̤ܘ ܟܲܕܼ ܗ̤ܘ ܡܸܬܼܐܡܲܪ ܒܪܵܐ . ܩܕܼܵܡ ܡ̇ܢ ܡܸܬܼܒܲܪܢܵܫܢܘܼܬܼܵܐ : ܡܸܠܬܼܵܐ ܥܕܲܟܹܝܠ : ܕܠܵܐ ܒܸܤܪܵܐ . ܒܵܬܲܪ ܕܹܝܢ ܡܸܬܼܒܲܪܢܵܫܢܘܼܬܼܵܗ : ܗ̤ܘ ܟܲܕܼ ܗ̤ܘ : ܦܲܓܼܪܵܢܵܐ . ܒܗܵܕܹܐ ܗܵܟܹܝܠ ܐܵܡ̇ܪܝܼܢ ܚ̄ܢܲܢ : ܕܗ̤ܘ ܟܲܕܼ ܗ̤ܘ ܐܝܼܬܼܵܘܗܝ ܐܲܠܵܗܵܐ ܐܲܟܼܚ̄ܕܼܵܐ ܘܒܲܪ ܐ̄ܢܵܫܵܐ . ܠܵܐ ܗ̄ܘ̣ܵܐ ܟܲܕܼ ܡܦܲܪܫܝܼܢܲܢ ܠܤܘܼܟܵܠܵܐ ܕܲܥܠܵܘܗܝ : ܠܒܲܪ ܐ̄ܢܵܫܵܐ ܠܚܘܿܕܼܵܐܝܼܬܼ ܕܡܸܢܹܗ ܘܠܹܗ ܤܝܼܡ : ܘܠܲܐܠܵܗܵܐ ܡܸܠܬܼܵܐ ܠܚܘܿܕܵܐܝܼܬܼ : ܕܠܵܐ ܬܪܹܝܢ ܒܢܲܝ̈ܵܐ ܢܸܤܬܲܟܲܠ : ܐܸܠܵܐ ܚܲܕܼ ܘܗ̤ܘ ܟܲܕܼ ܗ̤ܘ ܡܵܘܕܹܝܢܲܢ ܕܐܝܼܬܼܵܘܗܝ ܡܫܝܼܚܵܐ ܘܲܒܼܪܵܐ ܘܡܵܪܝܵܐ . ܠܐܲܝܠܹܝܢ ܕܹܝܢ ܕܠܵܐ ܗ̄ܘ̣ܵܐ ܗܵܟܲܢܵܐ ܐܝܼܬܲܝܗܹܝܢ ܗܵܠܹܝܢ ܡܲܤܒܲܪܝܼܢ : ܐܵܘ ܨܵܒܹ̇ܝܢ ܠܲܡܗܲܝܡܵܢܘܼ : ܡܦܲܠܚܼܝܼܢ ܕܹܝܢ ܠܲܬܼܪܹܝܢ ܒܢܝܼ̈ܢ ܠܚܲܕܼܸ : ܘܲܡܦܲܪܫܝܼܢ ܡ̣ܢ ܚܕܼܵܕܗܹܐ ܠܐܲܝܠܹܝܢ ܕܐܵܬܼܚܲܝܲܕܼܘ ܒܲܫܪܵܪܵܐ . ܐܵܡܲ݁ܪܝܼܢ ܕܹܝܢ : ܕܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ ܘܫܘܼܒܛܵܢܵܐ ܗܘ̤ܵܬܼ ܢܲܩܝܼܦܘܼܬܼܵܐ ܠܒܲܪ ܐ̄ܢܵܫܵܐ ܥܲܡ ܐܲܠܵܗܵܐ . ܕܐܝܼܬܲܝܗܘܿܢ ܢܘܼܟܼܪ̈ܵܝܹܐ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܡܘܼܡܵܐ : ܐܵܡ̇ܪܝܼܢ ܚ̄ܢܲܢ . ܡܵܕܹܝܢ : ܐܵܦܸܢ ܫܠܝܼܚܹ̈ܐ ܡܸܫܬܲܡܲܗ : ܘܐܵܦܸܢ ܕܐܸܬܼܡܫܲܚ ܡܸܬܼܐܡܲܪ : ܘܕܲܒܼܪܵܐ ܐܸܬܿܬܲܚܲܡ pb. 529 ܐܲܠܵܗܵܐ : ܠܵܐ ܒܵܗ̇ܬܝܼܢ ܚ̄ܢܲܢ ܒܲܡܕܲܒܿܪܵܢܘܼܬܼܵܐ . ܐܸܠܵܐ ܠܹܗ ܐܵܡ̇ܪܝܼܢܲܢ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܕܟܲܕܼ ܗܘ̤ܵܐ ܒܲܪ ܐ̄ܢܵܫܵܐ ܐܲܟܼܘܵܬܲܢ : ܗܵܝܕܹܝܢ ܐܸܫܬܲܡܲܗ ܐܵܦ ܫܠܝܼܚܵܐ : ܘܐܸܬܼܡܫܲܚ ܥܲܡܲܢ ܐ̄ܢܵܫܐܝܼܐܬܼ . ܗܵܘ̇ ܓܹܝܪ ܕܲܗܘ̤ܵܐ ܐܲܟܼܘܵܬܲܢ : ܘܐܵܦܸܢ ܟܲܬܲܪ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ : ܠܵܐ ܡܸܫܬܿܐܸܠ ܡ̣ܢ ܗܵܠܹܝܢ ܕܝܼܠܲܢ . ܐܸܠܵܐ ܡܩܲܒܸܿܠ ܥܲܡ ܡܘܼ̈ܫܚܵܬܼܵܐ ܕܐ̄ܢܵܫܘܼܬܼܵܐ : ܠܗܵܠܹܝܢ ܐ̄ܢܵܫܵܝ̈ܬܼܵܐ : ܡܸܛܠ ܡܕܲܒܿܪܵܢܘܼܬܼܵܐ . ܟܲܕܼ ܒܡܸܕܸܡ ܡ̣ܢ ܗܵܪܟܵܐ : ܠܵܐ ܡܸܬܼܢܟܸܐ ܒܫܘܼܒܼܚܹܗ : ܐܵܘ ܒܲܟܼܝܵܢܹܗ . ܐܝܼܬܼܵܘܗܝ ܓܹܝܪ ܐܵܦ ܗܵܟܲܢܵܐ ܐܲܠܵܗܵܐ : ܘܡܵܪܝܵܐ ܕܟܼܠ . ܚܸܪܡܵܐ ܕܲܬܼܠܵܬܼܵܐ . ܡ̇ܢ ܕܲܡܦܲܪܸܫ ܩܢܘܿܡܹ̈ܐ ܒܚܲܕܼ ܫܡܝܼܚܵܐ ܡ̣ܢ ܒܵܬܲܪ ܚܕܼܵܝܘܼܬܵܠܼܐ : ܟܲܕܼ ܒܲܠܚܘܿܕܼ ܒܢܲܩܝܼܦܘܼܬܼܵܐ ܕܐܝܼܩܵܪܵܐ ܐܵܘ ܕܫܘܼܠܛܵܢܵܐ ܐܵܘ ܕܲܚܲܠܵܐ ܡܲܩܸܦ ܠܗܘܿܢ : ܘܠܵܐ ܗ̄ܘ̣ܵܐ ܝܲܬܿܝܼܪܵܐܝܼܬܼ ܒܲܟܼܢܘܼܫܝܵܐ ܕܲܚܕܲܝܘܼܬܼܵܐ ܕܝܵܢܵܝܬܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕܼ ܡܥܲܩܒܼܝܼܢܲܢ ܠܐ̄ܪܵܙܵܐ ܕܲܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ ܕܝܼܚܝܼܕܼܵܝܵܐ ܐܵܡ̇ܪܝܼܢ ܚ̄ܢܲܢ : ܕܲܒܼܬܲܗܪܵܐ : ܘܠܵܐ ܡܸܬܼܡܲܠܠܵܢܵܐܝܼܬܼ ܐܸܬܼܚܲܝܲܕܼ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܠܦܲܓܼܪܵܐ ܩܲܕܝܼܫܵܐ ܕܐܝܼܬܼ ܒܹܗ ܢܲܦܫܵܐ ܡܠܝܼܠܬܼܵܐ . ܘܗܵܟܲܢܵܐ : ܚܲܕܼ ܡܸܤܬܲܟܿܠܝܼܢܲܢ ܒܪܵܐ . ܐܲܝܟܼ ܕܐܵܦ ܒܲܢ ܫܲܠܝܼܛ ܠܡܸܚܙܵܐ : ܕܲܐ̄ܚܪܹܢܵܐ ܗ̄ܘ̣ ܟܝܵܢܵܐ ܕܦܲܓܼܪܵܐ ܡ̣ܢ ܕܢܲܦܫܵܐ : ܒܪܲܡ ܕܹܝܢ ܬܪ̈ܲܝܗܘܿܢ ܠܲܚܕܼܵܐ ܚܕܼܵܝܘܼܬܼܵܐ ܡܪܲܟܿܒܼܝܼܢ . ܐܸܠܵܐ : ܠܵܐ ܗ̄ܘ̣ܵܐ ܕܗܵܟܲܢܵܐ ܐܝܼܬܲܝܗܹܝܢ ܗܵܠܹܝܢ ܡܲܤܒܲܪܝܼܢ ܐ̄ܢܵܫ̈ܝܼܢ . ܒܲܪܢܵܫܵܐ ܕܹܝܢ ܡܩܝܼܡܝܼܢ ܠܹܗ ܡܸܢܹܗ ܘܠܹܗ : ܠܚܘܿܕܼܵܐܝܼܬܼ . ܘܕܐܸܬܼܢܲܩܲܦ ܐܵܡ̇ܪܝܼܢ ܠܡܸܠܬܼܵܐ : pb. 530 ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ . ܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ ܘܫܘܼܠܛܵܢܵܐ : ܘܠܵܐ ܗ̄ܘ̣ܵܐ ܒܲܚܕܼܵܝܘܼܬܼܵܐ ܟܝܵܢܵܝܬܼܵܐ : ܗܵܢܵܘ ܕܹܝܢ ܫܲܪܝܼܪܬܵܐ : ܐܲܝܟܼ ܡܵܐ ܕܲܚܢܲܢ ܡܗܲܝܡܢܝܼܢܲܢ . ܗܵܟܲܢܵܐ ܓܹܝܪ ܐܸܡ݂ܲܪ ܐܵܦ ܟܬܼܵܒܼܵܐ ܐܲܠܵܗܵܐ : ܕܐܝܼܬܲܝܢ ܗ̣̄ܘܲܝܢ ܒܲܟܼܝܵܢܵܐ ܒܢܲܝ̈ܵܐ ܕܪܘܼܓܼܙܵܐ : ܐܲܝܟܼ ܕܐܵܦ ܗܵܠܹܝܢ ܕܫܲܪܟܵܐ . ܗܵܝ̇ ܕܹܝܢ ܕܒܲܟܼܝܵܢܵܐ : ܚܠܵܦ ܗܵܝ ܕܫܲܪܝܼܪܵܐܝܼܬܼ ܢܤܲܒ̣ . ܠܵܐ ܗ̄ܘ̣ܵܐ ܗܵܟܹܝܠ ܟܲܕܼ ܡܦܲܪܫܝܼܢ ܚ̄ܢܲܢ ܠܗܘܿܢ ܠܲܩܢܘܿܡܹ̈ܐ ܒܵܬܲܪ ܚܕܼܵܝܘܼܬܼܵܐ : ܘܡܸܢܹܗ ܘܠܹܗ ܤܵܝܡܝܼܢܲܢ ܠܟܼܠ ܚܲܕܼ ܡܸܢܗܘܿܢ : ܗܵܢܵܘ ܕܹܝܢ ܠܒܲܪܢܵܫܵܐ ܘܠܲܐܠܵܗܵܐ : ܘܡܲܥܠܝܼܢ ܚ̄ܢܲܢ ܥܠܲܝܗܘܿܢ ܢܲܩܝܼܦܘܼܬܼܵܐ : ܗܵܝ̇ ܕܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ : ܬܪܹܝܢ ܡ̣ܢ ܟܠܦܪܘܿܣ ܡܩܝܼܡܝܼܢܲܢ ܒܢܲܝ̈ܵܐ : ܟܲܕܼ ܟܬܼܵܒܼܵܐ ܩܲܕܝܼܫܵܐ ܚܲܕܼ ܒܪܵܐ ܐܸܡܲ݁ܪ ܘܡܵܪܝܵܐ . ܡܵܕܹܝܢ ܒܵܬܲܪ ܚܕܼܵܝܘܼܬܼܵܐ ܠܵܐ ܡܸܬܼܡܲܠܠܵܢܝܼܬܼܵܐ : ܘܐܸܢ ܐܲܠܵܗܵܐ ܬܫܲܡܲܗ ܠܥܲܡܲܢܘܼܐܹܝܠ : ܚܢܲܢ ܠܡܸܠܬܼܵܐ ܕܡ̣ܢ ܐܲܠܵܗܵܐ ܕܐܸܬܼܓܲܫܲܡ ܘܐܸܬܼܒܲܪܢܲܫ ܡܸܤܬܲܟܿܠܝܼܢ ܚ̄ܢܲܢ . ܘܐܸܢ ܒܲܪ ܐ̄ܢܵܫܵܐ ܬܹܐܡܲܪ : ܒܵܗ̇ ܒܲܕܼܡܘܼܬܼܵܐ ܠܹܗ ܟܲܕܼ ܠܹܗ : ܕܐܸܬܼܢܲܚܲܬܼ ܠܡܘܼ̈ܫܚܵܬܼܵܐ ܕܐ̄ܢܵܫܘܼܬܼܵܐ ܡܕܲܒܿܪܵܢܵܐܝܼܬܼ ܡܸܫܬܵܘܕܥܝܼܢ ܚ̄ܢܲܢ . ܐܵܡ̇ܪܝܼܢ ܚ̄ܢܲܢ ܕܹܝܢ ܕܲܗܘ̤ܵܐ ܡܸܬܼܓܲܫܫܵܢܵܐ : ܗܵܘ̇ ܕܠܵܐ ܡܸܬܼܓܫܸܫ . ܘܡܸܬܼܚܲܙܝܵܢܵܐ : ܗܵܘ̇ ܕܠܵܐ ܡܸܬܼܞܚܙܸܐ . ܠܵܐ ܗ̄ܘ̣ܵܐ ܓܹܝܪ ܢܘܼܟܼܪܵܝܵܐ ܐܝܼܬܼܵܘܗܝ ܗ̄ܘ̣ܵܐ ܠܹܗ ܦܲܓܼܪܵܐ ܕܐܸܬܼܚܲܝܲܕܼ ܠܹܗ : ܗܵܘ̇ ܕܐܵܦ ܡܸܬܼܓܲܫܫܵܢܵܐ ܐܵܡ̇ܪܝܼܢܲܢ ܕܐܝܼܬܼܵܘܗܝ ܘܡܸܬܼܚܲܙܝܵܢܵܐ . ܠܲܐܲܝܠܹܝܢ ܕܹܝܢ ܕܠܵܐ ܗ̄ܘ̣ܵܐ ܗܵܟܲܢܵܐ ܡܗܲܝܡܢܝܼܢ : ܐܸܠܵܐ ܡܦܲܪܫܝܼܢ ܠܗܘܿܢ ܐܲܝܟܼ ܕܐܸܡ̇ܪܹܬܼ ܠܲܩܢܘܿܡܹ̈ܐ ܒܵܬܲܪ ܚܕܼܸܵܝܘܼܬܼܵܐ : ܘܢܲܩܝܼܦܘܼܬܼܵܐ ܫܚܝܼܡܬܼܵܐ ܡܲܥܠܝܼܢ ܥܠܲܝܗܘܿܢ ܐܲܝܟܼ ܕܒܼܐܝܼܩܵܪܵܐ ܒܲܠܚܘܿܕܼ ܘܫܘܼܠܛܵܢܵܐ : ܡܒܲܪܸܐ ܠܗܘܿܢ ܡ̣ܢ ܐܲܝܠܹܝܢ ܕܲܬܼܪܝܼܨܵܐܝܼܬܼ ܡܥܵܕܹܝܢ ܠܡܸܬܼܪܲܥܵܝܘܼ ܚܸܪܡܵܐ ܗܵܢܵܐ ܕܤܝܼܡ ܡ̣ܢ ܠܥܸܠ . pb. 531 ܚܸܪܡܵܐ ܕܐܲܪܒܿܥܵܐ . ܡ̇ܢ ܕܠܲܬܼܪܹܝܢ ܦܲܪ̈ܨܘܿܦܹܐ ܐܵܘ ܩܢܘܿܡܹ̈ܐ ܡܦܲܠܸܓܼ ܒ̈ܢܵܬܼ ܩܵܠܹ̈ܐ ܕܤܝܼ̈ܡܵܢ ܒܲܟܼܬܼܵܒܹ̈ܐ ܘܕܹܐܘܲܢܛܲܓܸܤ̈ܛܹܐ ܘܕܲܫܠܝܼܚܹ̈ܐ : ܐܵܘ ܐܲܝܠܹܝܢ ܕܡ̣ܢ ܩܲܕܝܼܫܹ̈ܐ ܥܲܠ ܡܝܼܚܵܐ ܐܸܬܼܐܡܲܪ : ܐܵܘ ܡܸܢܹܗ ܥܲܠ ܢܲܦܫܹܗ : ܘܡܸܢܗܹܝܢ ܐܲܝܟܼ ܕܲܠܒܲܪ ܐ̄ܢܵܫܵܐ ܕܡܸܬܼܝܼܕܲܥ ܠܚܘܿܕܸܼܵܐܝܼܬܼ : ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ ܡܲܩܸܦ : ܡܸܢܗܹܝܢ ܕܹܝܢ ܐܲܝܟܼ ܡ̇ܢ ܕܦܲܐ̈ܝܵܢ ܠܐܲܠܵܗܵܐ : ܠܹܗ ܒܲܠܚܘܿܕܼܵܘܗܝ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕ ܒܲܕܼܡܘܼܬܼܵܐ ܘܫܲܘܝܘܼܬܼܵܐ ܕܐܲܠܵܗܵܐ ܘܐܲܒܼܵܐ ܐܝܼܬܼܵܘܗܝ ܡܸܠܬܼܵܐ ܕܡܸܢܹܗ : ܠܵܐ ܗ̄ܘ̣ܵܐ ܚܛܘܼܦܝܵܐ ܚܲܫܒܵܗ̇ ܕܢܸܗܘܸܐ ܫܘܸܐ ܥܲܡ ܐܲܠܵܗܵܐ : ܐܲܝܟܼ ܕܲܟܼܬܼܝܼܒܼ . ܐܸܠܵܐ ܬܲܚܬܝܼ ܢܲܦܫܹܗ ܠܤܘܼܪܵܩܵܐ ܨܸܒܼܝܵܢܵܝܵܐ : ܘܐܸܬܼ݂ܵܐ ܟܲܕܼ ܒܵܥܹ̇ܐ ܠܘܵܬܼ ܗܵܠܹܝܢ ܕܝܼܠܲܢ : ܠܵܐ ܗ̄ܘ̣ܵܐ ܟܲܕܼ ܫܲܢܝܼ ܡ̣ܢ ܗܵܝ̇ ܕܲܗܘ̤ܵܐ ܐܝܼܬܼܵܗܝ ܗܵܘ̇ ܡܵܐ ܕܐܝܼܬܼܵܘܗܝ . ܐܸܠܵܐ ܟܲܬܲܪ ܐܵܦ ܗܵܟܲܢܵܐ ܐܲܠܵܗܵܐ : ܘܲܠܡܘܸ̈ܫܚܵܬܼܵܐ ܕܐ̄ܢܵܫܘܼܬܼܵܐ ܠܵܐ ܫܵܛ̣ . ܟܠܗܹܝܢ ܗܵܟܹܝܠ ܐܲܠܵܥܵܝ̈ܬܼܵܐ ܘܐ̄ܢܵܫܝ̈ܬܵܐ : ܕܝܼܠܹܗ ܐܸܢܹܝܢ . ܐܲܝܟܲܢܵܐ ܓܹܝܪ ܤܲܪܸܩ̣ ܢܲܦܫܹܗ : ܐܸܢ ܒܡܘܼ̈ܫܚܵܬܼܵܐ ܕܐ̄ܢܵܫܘܼܬܼܵܐ ܡܸܬܼܚܲܡܲܨ ؟ ܘܐܸܢ ܡܸܫܬܿܐܸܠ ܢܸܤܲܒܼ ܗܵܠܹܝܢ ܐ̄ܢܵܫܵܝ̈ܬܼܵܐ : ܡܲܢ̣ܘܼ ܕܐܲܚܬܝܹܿܗ ܐܲܝܟܼ ܕܡ̣ܢ ܐܵܢܲܢܩܹܐ ܘܲܩܛܝܼܪܵܠ ܕܢܸܗܘܸܐ ܐܲܟܼܘܵܬܲܢ ؟ ܟܠܗܹܝܢ ܗܵܟܹܝܠ ܒܢܵܬܼ̈ ܩܵܠܹ̈ܐ ܕܒܹܐܘܲܢܓܲܠܝܼܘܿܢ : ܐ̄ܢܵܫܝ̈ܬܼܵܐ ܘܐܲܠܵܗܵܝ̈ܬܼܵܐ : ܠܚܲܕܼ ܦܲܪܨܘܿܦܵܐ ܡܲܩܦܝܼܢܲܢ . ܡܸܛܠ ܕܐܵܦ ܚܲܕܼ ܡܗܲܝܡܢܝܼܢ ܚ̄ܢܲܢ ܒܪܵܐ ܠܲܡܫܝܼܚܵܐ ܝܼܫܘܿܥ : ܗܵܢܵܘ ܕܹܝܢ ܠܡܸܠܬܼܵܐ ܕܐܲܠܵܗܵܐ ܕܐܸܬܼܒܲܪܢܲܫ ܘܐܸܬܼܓܲܫܲܡ . . . ܡܵܕܹܝܢ ܘܐܸܢ ܐܸܡܲ݁ܪ pb. 532 ܡܸܕܸܡ ܐ̄ܢܵܫܵܝܵܐ ܠܲܡܫܘܼܚܬܼܵܐ ܕܐ̄ܢܵܫܘܼܬܼܵܐ : ܕܝܼܠܹܗ ܚܵܫ̇ܒܿܝܼܢ ܚ̄ܢܲܢ ܠܗܹܝܢ ܠܐ̈ܢܵܫܵܝ̈ܬܼܵܐ : ܕܝܼܠܹܗ ܓܹܝܪ ܬܘܼܒܼ ܐܝܼܬܹܝܗ̇ ܐܵܦ ܐ̄ܢܵܫܘܼܬܼܵܐ . ܘܐܸܢ ܐܲܝܟܼ ܐܲܠܵܗܵܐ ܡܡܲܠܸܠ : ܟܲܕܼ ܡܗܲܝܡܢܹܝܢ ܚ̄ܢܲܢ ܕܐܲܠܵܗܵܐ ܐܝܼܬܼܵܘܗܝ ܗܵܘ̇ ܕܐܸܬܼܒܲܪܢܲܫ : ܬܘܼܒܼ ܐܲܝܟܼ ܕܲܠܚܕܼ ܡܫܝܼܚܵܐ ܘܲܒܼܪܵܐ : ܒܢܵܬܼ̈ ܩܵܠܹ̈ܐ ܕܲܡ̈ܥܲܠܝܵܢ ܡ̣ܢ ܟܝܵܢܵܐ ܕܒܲܪ ܐ̄ܢܵܫܵܐ ܚܵܫ̇ܒܿܝܼܢ ܚ̄ܢܲܢ : ܐܲܝܠܹܝܢ ܕܹܝܢ ܕܲܡܦܲܪܫܝܼܢ ܠܲܬܼܪܹܝܢ ܦܲܪ̈ܨܘܿܦܹܐ : ܬܪܹܝܢ ܡ̣ܢ ܟܠ ܦܪܘܿܣ ܡܲܥܠܝܼܢ ܒܢܝ̈ܐ . ܐܲܟܼܙܢܵܐ ܓܹܝܪ ܕܲܠܒܲܪܢܵܫܵܐ ܕܐܲܟܼܘܵܬܲܢ : ܠܵܐ ܫܲܠܝܼܛ ܠܲܬܼܪܹܝܢ ܦܲܪ̈ܨܘܿܦܹܐ ܠܲܡܦܲܠܵܓܼܘܼ : ܐܵܦܸܢ ܡ̣ܢ ܢܲܦܫܵܐ ܡܸܬܼܝܼܕܲܥ ܘܦܲܓܼܪܵܐ : ܐܸܠܵܐ ܚܲܕܼ ܐܝܼܬܼܵܘܗܝ ܗ̤ܘ ܟܲܕܼ ܗ̤ܘ ܒܲܪܢܵܫܵܐ : ܗܵܟܲܢܵܐ ܐܵܦ ܥܲܡܲܢܘܼܐܹܝܠ : ܡܸܛܠ ܕܐܝܼܬܼܵܘܗܝ ܒܪܵܐ ܘܡܵܪܝܵܐ ܡܸܠܬܼܵܐ ܕܐܲܠܵܗܵܐ ܕܐܸܬܼܓܲܫܲܡ ܘܐܸܬܼܒܲܪܢܲܫ : ܚܲܕܼ ܡ̣ܢ ܟܠ ܦܪܘܿܣ ܐܝܼܬܼܵܘܗܝ ܐܵܦ ܦܲܪܨܘܿܦܹܗ . ܘܠܹܗ ܦܵܪܫܝܼܢܲܢ ܗܵܠܹܝܢ ܐ̄ܢܵܫܝ̈ܬܼܵܐ : ܡܸܛܠ ܡܕܲܒܿܪܵܢܘܼܬܼܵܐ ܕܥܲܡ ܒܸܤܪܵܐ . ܘܗܵܠܹܝܢ ܬܘܼܒܼ ܐܲܠܵܗܵܝ̈ܬܼܵܐ : ܡܸܛܠ ܝܲܠܕܵܐ ܠܵܐ ܡܸܬܼܡܲܠܠܵܢܵܐ ܕܡ̣ܢ ܐܲܠܵܗܵܐ ܘܐܲܒܼܵܐ . ܐܲܝܠܹܝܢ ܕܹܝܢ ܕܲܡܦܲܪ ܫܝܢ ܘܲܡܦܲܠܓܼܝܼܢ ܠܒܲܪ ܐ̄ܢܵܫܵܐ ܠܚܘܿܕܲܐܝܼܬܼ : ܐܲܝܟܼ ܡ̇ܢ ܕܲܒܼܪܵܐ ܐ̄ܚܪܹܢܵܐ ܐܝܼܬܼܵܗܝ : ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ : ܘܠܲܐܠܵܗܵܐ ܠܚܘܿܕܼܵܐܝܼܬܼ ܐܲܝܟܼ ܡ̇ܢ ܕܲܐ̄ܚܪܹܢܵܐ ܒܪܵܐ ܐܝܼܬܼܵܘܗܝ ܟܲܕܼ ܐܵܡ̇ܪܝܼܢ ܬܪܹܝܢ ܒܢܲܝ̈ܵܐ : ܡܸܬܼܚܲܒܼܫܝܼܢ ܟܹܐܢܵܐܝܼܬܼ ܚܲܝܠܹܗ ܕܚܸܪܡܵܐ ܕܤܝܼܡ ܡ̣ܢ ܠܥܸܠ . ܚܸܪܡܵܐ ܕܚܲܡܫܵܐ . ܡ̇ܢ ܕܡܲܡܪܲܚ ܕܢܹܐܡܲܪ ܒܲܪܢܵܫܵܐ ܕܥܵܡܲ݁ܪ ܒܹܗ ܐܲܠܵܗܵܐ ܠܲܡܫܝܼܚܵܐ : ܘܠܵܐ ܝܲܬܝܼܪܵܐܝܼܬܼ ܕܐܲܠܵܗܵܐ ܐܝܼܬܼܵܘܗܝ ܒܲܫܪܵܪܵܐ ܐܲܝܟܼ ܒܪܵܐ ܚܲܕܼ ܐܵܦ pb. 533 ܒܲܟܼܝܵܢܵܐ : ܐܲܝܟܼ ܡ̇ܢ ܕܲܗܘ̤ܵܐ ܡܸܠܬܼܵܐ ܒܸܤܪܵܐ : ܘܐܸܫܬܵܘܬܲܦ ܒܵܗ̇ ܒܲܕܼܡܘܼܬܲܢ ܒܲܕܼܡܵܐ ܘܒܸܤܪܵܐ : ܚܵܪܡܵܐ ܢܸܗܘܸܐ . ܦܘܼܫܵܩܵܐ . ܕܡܸܠܬܼܵܐ ܒܸܤܪܵܐ ܗܘ̤ܵܐ : ܐܸܡܲ݁ܪ ܛܘܼܒܼܵܢܵܐ ܝܘܿܚܲܢܵܢ ܐܹܘܲܢܓܲܠܸܤܛܵܐ : ܠܵܐ ܗ̄ܘ̣ܵܐ ܕܲܒܼܫܘܼܢܵܝܵܐ ܐܵܘ ܫܘܼܚܠܵܦܵܐ ܕܲܟܼܝܵܢܹܗ ܐܸܬܼܗܦܸܟܼ ܠܒܸܤܪܵܐ : ܐܲܝܟܼ ܡܵܐ ܕܡ̣ܢ ܟܲܕܘ ܐܵܡ̇ܪܝܼܢ . ܩܢܸܐ ܗ̄ܘ̣ ܓܹܝܪ ܗܵܝ̇ ܕܠܵܐ ܢܸܫܬܿܓܼܢܸܐ : ܐܲܝܟܼ ܐܲܠܵܗܵܐ . ܐܸܠܵܐ ܕܐܸܫܬܵܘܬܲܦ ܒܵܗ̇ ܒܲܕܼܡܘܼܬܲܢ ܠܲܕܼܡܵܐ ܘܒܸܤܪܵܐ : ܘܲܗܘ̤ܵܐ ܒܲܪ ܐ̄ܢܵܫܵܐ . ܥܝܵܕܼܵܐ ܓܹܝܪ ܐܝܼܬܼ ܠܲܟܼܬܼܵܒܼܵܐ ܩܲܕܝܼܫܵܐ : ܕܒܸܤܪܵܠ ܢܫܲܡܲܗ ܠܒܲܪ ܐ̄ܢܵܫܵܐ . ܟܬܼܝܼܒܼ ܓܹܝܪ : ܕܢܸܚܙܸܐ ܟܠ ܒܸܪܤܪܵܐ ܦܘܼܪܩܵܢܹܗ ܕܐܲܠܵܗܵܐ . ܐܸܠܵܐ ܡܫܲܒܿܚܵܢܹ̈ܐ ܕܝܘܼܠܦܵܢܹ̈ܐ ܪ̈ܲܫܝܼܥܹܐ ܕܢܸܤܛܘܿܪܝܼܣ ܘܐܲܝܠܹܝܢ ܕܥܲܡܹܗ : ܗܵܢܵܘ ܕܹܝܢ ܐܲܝܠܹܝܢ ܕܐܲܟܼܘܵܬܹܗ ܡܸܬܼܪܲܥܹܝܢ ܡܚܵܘܹܝܢ ܡ̇ܢ ܕܡܵܘܕܹܝܢ ܒܒܲܪܬܼ ܩܵܠܵܐ ܕܡܸܬܼܓܲܫܡܵܢܘܼܬܼܵܐ . ܠܵܐ ܗ̄ܘ̣ܵܐ ܕܹܝܢ ܕܐܸܬܼܓܲܫܲܡ ܫܲܪܝܼܪܵܐܝܼܬܼ ܐܵܡ̇ܪܝܼܢ ܡܸܠܬܼܵܐ ܕܐܲܠܵܗܵܐ : ܗܵܢܵܘ ܕܹܝܢ ܕܲܗܘ̤ܵܐ ܒܲܪ ܐ̄ܢܵܫܵܐ ܐܲܟܼܘܵܬܲܢ : ܥܲܡ ܗܵܝ̇ ܕܟܲܬܲܪ ܗܵܘ̇ ܡܵܐ ܕܐܝܼܬܼܵܘܗܝ ܗ̄ܘ̣ܵܐ . ܐܸܠܵܐ : ܐܲܝܟܼ ܕܲܒܼܒܲܪ ܐ̄ܢܵܫܵܐ ܚܲܕܼ ܡ̣ܢ ܩܲܕܝܼ̈ܫܹܐ : ܒܗܵܘ̇ ܕܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ : ܡܸܬܼܚܪܹܝܢ ܕܲܥ̣ܡܲܪ ܝܑܼܚܝܼܕܼܵܝܵܐ ܡܸܠܬܼܵܐ ܕܐܲܠܵܗܵܐ . ܐܲܝܟܼ ܕܠܵܐ ܡܸܟܹܝܠ ܚܲܕ ܡܫܝܼܚܵܐ ܢܸܬܿܬܵܘܕܹܐ : ܘܲܒܼܪܵܐ ܘܡܵܪܝܵܐ ܘܲܤܓܼܝܼܕܼܵܐ . ܐܸܠܵܐ : ܐܲܝܟܼ ܒܲܪ ܐ̄ܢܵܫܵܐ ܕܲܠܚܘܿܕܼܵܐܝܼܬܼ ܘܡܸܢܹܗ ܘܠܹܗ ܡܸܬܼܝܼܕܲܥ : ܒܲܠܚܘܿܕܼ ܕܲܒܼܢܲܩܝܼܦܘܼܬܼܵܐ ܕܲܚܕܼܵܝܘܼܬܼܵܐ ܕܐܝܼܩܵܪܵܐ ܡܝܲܩܲܪ : ܢܸܤܬܿܓܸܕܼ ܥܲܡܹܗ ܘܢܸܫܬܲܒܲܚ . ܥܵܡܲ݁ܪ ܒܲܢ ܓܹܝܪ ܐܲܠܵܗܵܐ ܕܟܼܠ : ܒܝܲܕܼ ܪܘܼܚܵܐ ܕܩܘܼܕܼܫܵܐ . ܐܲܝܟܼ ܕܐܵܦ ܡ̣ܢ ܩܕܝܼܡ ܐܸܡ݂ܲܪ ܒܝܲܕܼ ܚܲܕܼ ܡ̣ܢ ܢܒܼܝܹ̈ܐ ܩܲܕܼ̈ܫܹܐ : ܕܐܸܥܡܲܪ ܒܗܘܿܢ pb. 534 ܘܐܹܗܲܠܸܟܼ ܒܗܘܿܢ . ܘܐܸܗܘܸܐ ܠܗܘܿܢ ܐܲܠܵܗܵܐ : ܘܗܸܢܘܿܢ ܢܸܗܘܘܿܢ ܠܝܼ ܥܲܡܵܐ . ܟܵܐܹ̄ܒܼ ܕܹܝܢ ܐܵܦ ܛܘܼܒܼܵܢܵܐ ܦܵܘܠܘܿܣ : ܕܠܵܐ ܝܵܕܼܥ̇ܝܼܢ ܐܢ̄ܬܿܘܿܢ ܕܗܲܝ̈ܟܿܠܹܐ ܐܲܢ̄ܬܿܘܿܢ ܕܐܲܠܵܗܵܐ : ܘܪܘܼܚܹܗ ܕܐܲܠܵܗܵܐ ܥܵܡܲܪ ܒܟܼܘܿܢ ؟ ܐܸܡ݂ܲܪ ܕܹܝܢ ܐܵܦ ܗ̤ܘ ܡܫܝܼܚܵܐ : ܡܸܛܠ ܢܒܼܝܹ̈ܐ ܩܲܕܝܼ̈ܫܹܐ : ܘܡܸܛܠ ܟܹܐܢܹ̈ܐ ܩܲܕܼܡܵܝܹ̈ܐ : ܕܐܸܢ ܠܗܵܢܘܿܢ ܐܸܡ݂ܲܪ ܐܲܠܵܗܹ̈ܐ : ܠܘܵܬܼ ܗܵܢܘܿܢ ܕܲܗܘ̤ܵܬܼ ܡܸܠܬܼܵܐ ܕܐܲܠܵܗܵܐ : ܗܵܘ̇ ܕܐܲܒܼܵܐ ܩܲܕܸܫ̣ ܘܫܲܕܲܪ ܠܥܵܠܡܵܐ : ܐܲܢ̄ܬܿܘܿܢ ܐܵܡ̇ܪܝܼܢ ܐܢ̄ܬܿܘܿܢ ܕܡܓܲܕܸܦ ܐܲܢ̄ܬܿ : ܥܲܠ ܕܐܸܡ̇ܪܹܬܼ ܕܲܒܼܪܵܐ ܐܝܼܬܲܝ ܕܐܲܠܵܗܵܐ ؟ ܐܸܠܵܐ ܠܵܐ ܗ̄ܘ̣ܵܐ ܐܲܝܟܼ ܡܵܐ ܕܒܲܢ ܥܵܡܪ ܐܠܵܗܵܐ : ܗܵܟܲܢܵܐ ܐܵܦ ܒܲܡܫܝܼܚܵܐܘ ܐܲܠܵܗܵܐ ܓܹܝܪ ܐܝܼܬܼܵܘܗܝ ܒܲܟܼܝܵܢܵܐ : ܕܐܸܬܼܚܵܘܝܼ ܐܲܟܼܘܵܬܲܢ . ܘܚܲܕܼ ܐܝܼܬܼܵܘܗܝ ܒܪܵܐ : ܐܵܦ ܟܲܕܼ ܗܘ̤ܵܐ ܒܸܤܪܵܐ . . ܐܲܝܠܹܝܢ ܗܵܟܹܝܠ ܕܡܲܡܪܝܼܚܢ ܕܢܹܐܡܪܘܼܢ : ܕܒܲܪܢܵܫܵܐ ܕܥܵܡܲ݁ܪ ܒܹܗ ܐܲܠܵܗܵܐ ܐܝܼܬܼܵܘܗܝ : ܘܠܵܐ ܗ̄ܘ̣ܵܐ ܕܹܝܢ ܝܲܬܝܼܪܵܐܝܼܬܼ ܐܲܠܵܗܵܐ ܕܐܸܬܸܒܲܪܢܲܫ : ܢܵܦ̇ܠܝܼܢ ܐܵܠܵܨܵܐܝܼܬܼ ܬܚܹܝܬܼ ܚܸܪܡܵܐ ܕܤܝܼܡ ܡ̣ܢ ܠܥܸܠ . ܚܸܪܡܵܐ ܕܐܸܫܬܼܵܐ . ܡ̇ܢ ܕܐܸܡܲ݁ܪ : ܕܐܲܠܵܗܹܗ ܗ̄ܘ̣ ܕܲܡܫܝܼܚܵܐ ܐܵܘ ܡܵܪܹܗ : ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ . ܘܠܵܐ ܗ̄ܘ̣ܵܐ ܝܲܬܝܼܪܵܐܝܼܬܼ ܠܹܗ ܟܲܕܼ ܠܹܗ ܡܵܘܕܸܐ : ܐܲܠܵܗܵܐ ܐܲܟܼܚ̄ܕܼܸܵܐ ܘܒܲܪ ܐ̄ܢܵܫܵܐ : ܐܲܝܟܼ ܡ̇ܢ ܕܲܗܘ̤ܵܐ ܡܸܠܬܼܵܐ ܒܸܤܪܵܐ : ܐܲܝܟܼ ܕܲܟܼܬܼܝܼܒܼ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܡܵܪܲܢ ܝܼܫܘܿܥ ܡܫܝܼܚܵܐ : ܐܲܝܟܼ ܡ̇ܢ ܕܚܲܕܼ ܐܝܼܬܼܵܘܗܝ ܘܒܲܠܚܘܿܕܼܵܘܗܝ ܫܲܪܝܼܪܵܐܝܼܬܼ ܒܪܵܐ ܕܐܲܠܵܗܵܐ ܘܐܲܒܼܵܐ : ܐܵܦ ܟܲܕܼ ܗܘ̤ܵܐ pb. 535 ܡܠܬܼܵܐ ܒܸܤܪܵܐ : ܐܲܚܝܼܕܼ ܗ̄ܘ̣ ܟܠ : ܥܲܡ ܝܵܠܘܿܕܹܗ . ܘܟܼܵܦܵܐ ܠܹܗ ܟܠ ܒܘܼܪܟܵܐ : ܕܲܡܫܲܝܵܢܹ̈ܐ ܘܕܲܐܪ̈ܥܵܢܹܐ : ܘܕܼܲܠܬܲܚܬܿ ܡ̣ܢ ܐܲܪܥܵܐ . ܘܡܵܘܕܸܐ ܟܠ ܠܸܫܵܢܵܐ : ܕܡܵܪܝܵܐ ܗ̄ܘ̣ ܝܼܫܘܿܥ ܡܫܝܼܚܵܐ : ܠܬܸܫܒܿܘܿܚܵܐ ܕܐܲܠܵܗܵܐ ܘܐܲܒܼܵܐ . ܐܝܼܬܼܵܘܗܝ ܗܵܟܹܝܠ ܗ̤ܘ ܡܵܪܝܵܐ ܕܟܼܠ : ܒܗܵܝ̇ ܕܡܸܬܼܝܼܕܲܥ ܘܐܝܼܬܸܵܘܗܝ ܐܲܠܵܗܵܐ : ܐܵܦܸܢ ܠܵܐ ܗ̄ܘ̣ܵܐ ܠܒܲܪ ܡ̣ܢ ܒܸܤܪܵܐ ܒܵܬܲܪ ܡܸܬܼܒܲܪܢܫܵܢܘܼܬܼܵܐ . ܗ̤ܘ ܕܹܝܢ ܕܢܲܦܫܹܗ : ܠܵܐ ܐܲܠܵܗܵܐ ܐܝܼܬܼܵܘܗܝ : ܘܠܵܐ ܡܵܪܵܐ . ܐܵܦ ܓܹܝܪ ܛܵܒܼ ܫܟܼܝܼܪܵܐ : ܗܵܢܵܘ ܕܹܝܢ : ܟܠܹܗ ܪܘܼܫܥܵܐ ܡܲܠܝܵܐ ܫܲܪܝܼܪܵܐܝܼܬܼ : ܗܵܝ̇ ܕܗܵܟܲܢܵܐ ܢܸܬܼܪܲܥܐ ܐܵܘ ܢܹܐܡܲܪ . ܙܵܕܼܩܵܐܝܼܬܼ ܗܵܟܹܝܠ ܥܠܹܝܗ̇ ܥܲܠ ܗܵܕܹܐ : ܗܘ̤ܵܐ ܚܸܪܡܵܐ ܕܤܝܼܡ ܡ̣ܢ ܠܥܸܠ . ܚܸܪܡܵܐ ܕܫܲܒܼܥܵܐ . ܡ̇ܢ ܕܐܵܡܲܪ : ܕܐܲܝܟܼ ܕܲܒܼܒܲܪ ܐ̄ܢܵܫܵܐ ܐܲܥܒܸܿܕܼ ܐܲܠܵܗܵܐ ܡܸܠܬܼܵܐ ܒܝܼܫܘܿܥ : ܘܲܫܒܼܝܼܚܘܼܬܼܵܐ ܕܚܝܼܕܼܵܝܵܐ ܐܲܩܸܦ̣ ܠܹܗ : ܐܲܝܟܼ ܗܵܘ̇ ܕܲܐ̄ܚܪܹܢܵܐ ܐܝܼܬܼܵܘܗܝ ܠܒܲܪ ܡܸܢܹܗ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕܼ ܠܝܲܠܕܵܐ ܕܒܲܒܼܤܲܪ ܕܚܝܼܕܼܵܝܵܐ ܒܪܵܐ ܕܐܲܠܵܗܵܐ : ܡܤܲܒܲܪ ܗ̄ܘ̣ܵܐ ܠܲܒܼܬܼܘܼܬܼܵܐ ܩܕܝܼܫܵܬܼܵܐ ܛܘܼܒܼܵܢܵܐ ܓܲܒܼܪܝܹܠ : ܐܸܡ݂ܲܪ : ܕܬܹܐܠܕܝܼܢ ܒܪܵܐ : ܘܬܸܩܪܹܝܢ ܫܡܹܗ ܝܼܫܘܿܥ . ܗ̤ܘ ܓܹܝܪ ܢܸܦܪܩܝܼܘܗܣ ܠܥܲܡܹܗ ܡ̣ܢ ܚܛܵܗܲܝ̈ܗܘܿܢ . ܐܸܬܼܡܫܲܚ ܕܹܝܢ ܐܵܦ ܡܫܝܼܚܵܐ : ܥܲܠ ܕܐܸܬܼܡܫܲܚ ܥܲܡܲܢ ܐ̄ܢܵܫܵܐܝܼܬܼ : ܐܲܝܟܼ ܩܵܠܹܗ ܕܗܵܘ̇ ܕܲܡܙܲܡܲܪ : ܕܲܪܚܸܡ̣ܬܿ ܙܲܕܝܼܩܘܼܬܼܵܐ : ܘܲܤ̣ܢܲܝܬܿ ܥܵܘ̣ܠܵܐ . ܡܸܛܠ ܗܵܢܵܐ ܡܲܫܚ̣ܵܟܼ ܐܲܠܵܗܵܐ ܐܲܠܵܗܵܟܼ : ܡܸܫܚܵܐ pb. 536 ܕܚܲܕܼܘܼܬܼܵܐ ܝܲܬܿܝܼܪ ܡ̣ܢ ܚܲܒܼܪ̈ܲܝܟܼ . ܘܟܲܕܼ ܛܵܒܼ ܐܝܼܬܼܵܘܗܝ ܗ̤ܘ ܝܵܗܘܿܒܼܵ ܕܪܘܼܚܵܐ ܕܩܘܼܕܼܫܵܐ : ܘܠܵܐ ܗ̄ܘ̣ܵܐ ܡ̣ܢ ܡܫܘܼܚܬܼܵܐ ܝܵܗܹ̇ܒܼ ܠܹܗ ܠܐܲܝܠܹܝܢ ܕܫܵܘܹ̇ܝܢ . ܡܲܠܝܵܐ ܓܹܝܪ ܐܝܼܬܼܵܘܗܝ : ܘܡ̣ܢ ܡܲܠܝܘܼܬܹܗ ܚܢܲܢ ܟ̱ܠܲܢ ܢܤܲܒܼܢ : ܐܝܟ ܕܲܟܼܬܼܝܼܒܼ . ܡܕܲܒܿܪܵܢܵܐܝܼܬܼ : ܐܲܝܟܼ ܒܲܪ ܐ̄ܢܵܫܵܐ ܡܸܬܼܐܡܲܪ ܕܐܸܬܼܡܫܲܚ : ܟܲܕܼ ܡܤܲܬܬܼܵܐܝܼܬܼ ܐܲܓܸܢ ܥܠܵܘܗܝ ܪܘܼܚܵܐ ܕܩܘܼܕܼܫܵܐ : ܕܐܵܦ ܒܲܢ ܢܸܥܡܲܪ ܗܵܘ̇ ܕܡܸܛ ܡܸܬܼܥܲܒܼܪܵܢܘܼܬܼܵܐ ܕܒܼܵܐܕܼܵܡ ܫܲܢܝܼ ܒܫܘܼܪܵܝܵܐ . ܗ̤ܘ ܗܵܟܹܝܠ ܝܑܼܚܝܼܕܼܵܝܵܐ ܡܸܠܬܼܵܐ ܕܐܲܠܵܗܵܐ : ܟܲܕܼ ܗܘ̤ܵܐ ܒܸܤܪܵܐ : ܐܸܬܼܩܪܝ ܡܫܝܼܚܵܐ . ܘܟܲܕܼ ܚܲܝܠܵܐ ܕܲܦܐܸܐ ܠܐܲܠܵܗܵܐ : ܕܝܼܠܹܗ ܐܝܼܬܼܵܘܗܝ ܤܵܥܲܪ ܬܡܝܼ̈ܗܵܬܼܵܐ . ܐܲܝܠܹܝܢ ܗܵܟܹܝܠ ܕܐܵܡ̇ܪܝܼܢ : ܕܲܫܒܼܝܼܚܘܼܬܹܗ ܕܝܼܚܝܼܕܼܵܝܵܐ ܠܡܸܬܼܡܲܨܝܵܢܘܼܬܹܗ ܕܲܡܫܝܼܚܵܐ ܐܸܬܼܢܲܩܦܲܬ̤ : ܐܲܝܟܼ ܡ̇ܢ ܕܲܐ̄ܚܪܹܢܵܐ ܐܝܼܬܼܵܘܗܝ ܝܑܼܚܝܼܸܕܼܵܝܵܐ ܠܒܲܪ ܡ̣ܢ ܡܫܝܼܚܵܐ : ܬܪܹܝܢ ܒܢܝܼ̈ܢ ܡܸܬܼܪܲܥܹܝܢ . ܚܲܕܼ ܕܡܲܥܒܸܿܕܼ : ܘܲܐܚ̄ܪܹܢܵܐ ܕܒܹܗ ܗܵܘ̇ܝܵܐ ܡܲܥܒܿܕܼܵܢܘܼܬܼܵܐ : ܐܲܝܟܼ ܒܲܪܢܵܫܵܐ ܚܲܕܼ ܡ̣ܢ ܐܲܝܠܹܝܢ ܕܐܲܟܼܘܵܬܲܢ . ܘܲܒܼܗܵܕܹܐ : ܗܵܘܹ̇ܝܢ ܐܚܹܝܬܼ ܚܲܝܠܹ̈ ܕܚܸܪܡܵܐ . ܚܸܪܡܵܐ ܕܲܬܼܡܲܬܢܝܵܐ . ܡ̇ܢ ܕܡܲܡܪܲܚ ܕܢܹܐܡܲܪ ܠܒܲܪ ܐ̄ܢܵܫܵܐ ܕܐܸܬܼܢܤܸܒܼ : ܕܥܲܡ ܐܲܠܵܗܵܐ ܡܸܠܬܼܵܐ ܘܵܠܹ̇ܐ ܕܢܸܤܬܿܓܸܕܼ : ܘܥܲܡܹܗ ܢܸܫܬܲܒܲܚ : ܘܥܲܡܹܗ ܢܸܫܬܲܡܲܗ ܐܲܠܵܗܵܐ : ܐܲܝܟܼ ܐ̄ܚܪܹܢܵܐ ܥܲܡ ܐ̄ܚܪܹܢܵܐ . ܗܵܝ̇ ܓܹܝܪ ܕܥܲܡ ܕܐܲܡܝܼܢܵܐܝܼܬܼ ܡܸܬܬܵܘܤܦܵܐ : ܗܵܕܹܐ ܥܵܨ̇ܝܵܐ ܠܡܸܤܬܲܟܵܠܘܼ . ܘܠܵܐ ܗ̄ܘ̣ܵܐ ܝܲܬܿܝܼܪܵܐܝܼܬܼ ܒܲܚܕܼܵܐ ܤܸܓܼܕܬܼܵܐ ܡܝܲܩܲܪ ܠܥܲܡܲܢܘܼܐܹܝܠ : ܘܲܚܕܼܵܐ ܬܸܫܒܿܘܿܚܬܐ pb. 537 ܡܩܲܪܸܒܼ ܠܹܗ : ܐܲܝܟܼ ܡ̇ܢ ܕܲܗܘ̤ܵܐ ܡܸܠܬܼܵܐ ܒܸܤܪܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܒܚܲܕܼ ܐܲܠܵܗܵܐ ܐܲܒܼܵܐ ܐܲܚܝܼܕܼ ܟܠ : ܘܲܒܼܚܲܕܼ ܒܪܵܐ ܡܵܪܲܢ ܝܼܫܘܿܥ : ܘܲܒܼܚܲܕܼ ܪܘܼܚܵܐ ܕܩܘܼܕܼܫܵܐ ܥܡܝܼܕܼܝܼܢܲܢ . ܐܸܡ݂ܲܪ ܕܹܝܢ ܐܵܦ ܛܘܼܒܼܵܢܵܐ ܦܵܘܠܘܿܣ : ܕܠܵܐ ܝܵܕܼܥ̇ܝܼܢ ܐܢ̄ܬܿܘܿܢ ܕܐܲܝܠܹܝܢ ܕܒܲܡܫܝܼܚܵܐ ܥܡܲܕܼܢܲܢ : ܒܡܵܘܬܹܗ ܗ̄ܘ̣ ܥܡܲܕܼܢ ؟ ܐܸܬܼܩܒܲܪܢ ܗܵܟܹܝܠ ܥܲܡܹܗ ܒܝܲܕܼ ܡܲܥܡܘܿܕܼܝܼܬܼܵܐ ܒܡܵܘܬܵܐ . ܕܐܲܝܟܲܢܵܐ ܕܩܵܡ̣ ܡܫܝܼܚܵܐ ܡ̣ܢ ܒܹܝܬܼ ܡܝܼ̈ܬܹܐ ܒܝܲܕܼ ܫܘܼܒܼܚܵܐ ܕܐܲܒܼܵܐ : ܗܵܟܲܢܵܐ ܐܵܦ ܚܢܲܢ ܒܚܲܝܹ̈ܐ ܚܲܕ̈ܬܹܐ ܡܗܲܠܸܟ . ܗܲܝܡܸܢܢ ܗܵܟܹܝܠ ܘܲܥܡܲܕܼܢ ܚ̄ܢܲܬܢ : ܐܲܝܟܼ ܡܵܐ ܕܐܸܡ̇ܪܹܬܼ : ܒܚܲܕܼ ܒܪܵܐ ܡܵܪܲܢ ܝܫܘܿܥ ܡܫܝܼܚܵܐ . ܗܵܢܵܘ ܕܹܝܢ : ܒܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܕܐܸܬܼܓܲܫܲܡ ܘܐܸܬܼܒܲܪܢܲܫ . ܘܲܠܚܕܼ ܕܐܝܼܬܼܵܘܗܝ ܐܲܠܵܗܵܐ ܫܲܪܝܼܪܑܵܝܼܬܼ ܠܡܸܤܓܲܕܼ ܝܑܼܠܸܦܢܲܢ . ܘܥܲܡܲܢ : ܐܵܦ ܚܲܝ̈ܠܹܐ ܥܸܠܵܝܹ̈ܐ . ܟܬܼܝܼܒܼ ܓܹܝܪ : ܕܐܸܡܲܬܼܝ ܕܡܲܥܸܠ ܒܘܼܟܼܪܵܐ ܠܬܹܒܹܝܠ : ܐܸܡ݂ܲܪ : ܘܢܸܤܓܕܘܼܢ ܠܹܗ ܟܠܗܘܿܢ ܡܲܠܲܐܟܼܵܘ̈ܗܝ ܕܐܲܠܵܗܵܐ . ܗܘ̤ܵܐ ܕܹܝܢ ܒܘܼܟܼܪܵܐ ܝܑܼܚܝܼܕܼܵܝܐ : ܟܲܕܼ ܐܸܬܼܚܵܘܝܼ ܒܲܪ ܐܲܟܼܘܵܬܲܢ . ܗܵܝܕܹܝܢ ܓܹܝܪ : ܐܵܦ ܐܲܚܵܐ ܐܸܬܼܩܪܝܼ ܕܐܲܝܠܹܝܢ ܕܡܲܚܒܼܝܼܢ ܠܹܗ . . ܐܲܝܢܵܐ ܗܵܟܹܝܠ ܕܐܵܡܲ݁ܪ : ܕܤܡܸܬܓܸܕܼ ܥܲܡܹܗ ܐܲܝܟܼ ܒܲܪܢܵܫܵܐ ܠܚܘܿܕܼܵܐܝܼܬܼ : ܕܐܝܼܬܼܵܘܗܝ ܐ̄ܚܪܹܢܵܐ ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ : ܘܠܵܐ ܗ̄ܘ̣ܵܐ ܟܲܕܼ ܡܟܲܢܲܫ ܒܲܚܕܼܵܝܘܼܬܼܵܐ ܫܲܪܝܪܬܵܐ ܠܚܲܕܼ ܡܫܝܚܵܐ ܘܲܒܼܪܵܐ ܘܡܵܪܝܵܐ : ܒܲܚܕܼܵܐ ܤܸܓܼܕܬܼܵܐ ܡܝܲܩܲܪ ܠܹܗ : ܡܸܬܼܚܒܸܫ ܟܹܐܢܵܐܝܼܬܼ ܬܚܹܝܬܼ ܚܲܝܠܹܗ ܕܚܸܪܡܵܐ . pb. 538 ܚܸܪܡܵܐ ܕܬܸܫܥܵܐ . ܡ̇ܢ ܕܐܵܡܲ݁ܪ ܥܲܠ ܚܲܕܼ ܡܵܪܝܵܐ ܝܼܫܘܿܥ ܡܫܝܼܚܵܐ ܕܡ̣ܢ ܪܘܼܚܵܐ ܐܸܫܬܲܒܲܚ : ܐܲܝܟܼ ܗܵܘ̇ ܕܲܒܼܚܝܠܵܐ ܢܘܼܟܼܪܵܝܵܐ ܕܝܼܠܹܗ ܕܪܘܼܚܵܐ ܡܸܬܼܚܲܫܲܚ ܗ̄ܘ̣ܵܐ : ܘܡܸܢܹܗ ܢܤܲܒܼ ܗܵܝ̇ ܕܢܸܬܼܡܨܐ ܠܡܲܥܒܵܕܼܘܼ ܠܘܼܩܒܲܠ ܪ̈ܘܼܚܹܐ ܛܲܢ̈ܦܵܬܼܵܐ : ܘܕܲܢܫܲܡܠܸܐ ܒܲܒܼܢܲܝ̈ܢܵܫܵܐ ܐܵܬܼ̈ܘܼܬܼܵܐ ܕܐܲܠܵܗܵܐ : ܘܠܵܐ ܗ̄ܘ̣ܵܐ ܝܲܐܝܼܪܵܐܝܼܬܼ ܕܕܼܸܝܼܠܹܗ ܗ̄ܘ̣ ܪܘܼܚܵܐ ܐܵܡܲ݁ܪ : ܕܒܼܐܝܼܕܼܗ ܐܵܦ ܤ̣ܥܲܪ ܐܸܬܼ̈ܘܼܬܼܵܐ ܕܐܲܠܵܗܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܟܲܕܼ ܗܘ̤ܵܐ ܒܲܪܢܵܫܵܐ ܝܑܼܚܝܼܕܼܵܝܵܐ ܡܸܠܬܼܵܐ ܕܐܲܠܵܗܵܐ : ܟܲܬܲܪ ܐܵܦ ܗܵܟܲܢܵܐ ܐܲܠܵܗܵܐ . ܟܲܕܼ ܐܝܼܬܼܵܘܗܝ ܡܸܕܸܡ ܕܐܝܼܬܼܵܘܗܝ ܐܵܦ ܐܲܒܼܵܐ : ܤܛܲܪ ܡ̣ܢ ܗܵܝ̇ ܕܢܸܗܘܸܐ ܐܲܒܼܵܐ . ܘܟܲܕܼ ܐܝܼܬܼ ܠܹܗ ܪܘܼܚܵܐ ܩܲܕܝܼܫܵܐ ܕܡܸܢܹܗ ܐܝܼܬܼܵܘܗܝ : ܘܲܟܼܝܵܢܵܐܝܼܬܼ ܐܝܼܬܼܵܘܗܝ ܒܹܗ : ܤܵܥܲܪ ܗ̄ܘ̣ܵܐ ܐܵܬܼ̈ܘܵܬܼܵܐ ܕܐܲܠܵܗܵܐ . ܡܵܕܹܝܢ ܐܵܦ ܟܲܕܼ ܗܘ̤ܵܐ ܒܲܪܢܵܫܵܐ : ܡܸܛܠ ܕܟܲܬܲܪ ܐܵܦ ܗܵܟܲܢܵܐ ܐܲܠܵܗܵܐ : ܐܲܝܟܼ ܕܒܼܚܲܝܠܵܐ ܕܝܼܠܹܗ : ܒܗܵܘ̇ ܕܲܒܼܝܲܕܼ ܪܘܼܚܵܐ ܡܫܲܡܠܸܐ ܗ̄ܘ̣ܵܐ ܬܸܕܼܡܪܗܵܬܼܵܐ : ܐܲܝܠܹܝܢ ܕܹܝܢ ܕܐܵܡ̇ܪܝܼܢ ܕܐܲܝܟܼ ܒܲܪ ܐ̄ܢܵܫܵܐ ܕܐܲܟܼܘܵܬܲܢ : ܗܵܢܵܘ ܕܹܝܢ ܚܲܕܼ ܡ̣ܢ ܩܲܕܝܼ̈ܫܹܐ : ܐܸܫܬܲܒܲܚ ܒܝܲܕܼ ܡܲܥܒܿܕܼܵܢܘܼܬܼܵܐ ܕܪܘܼܚܵܐ : ܘܠܵܐ ܗ̄ܘ̣ܵܐ ܐܲܝܟܼ ܕܲܒܼܚܝܠܵܐ ܕܝܼܠܹܗ : ܐܸܠܵܐ ܐܲܝܟܼ ܕܲܒܼܢܘܼܟܼܪܵܝܐ ܐܸܬܼܚܲܫܲܚ ܕܲܦܐܸܐ ܠܐܲܠܵܗܵܐ : ܘܒܲܡܢܵܬܼܵܐ ܕܛܲܝܒܿܘܼܬܼܵܐ ܢܤܲܒܼ ܡ̣ܢ ܪܘܼܚܵܐ ܕܩܘܼܕܼܫܵܐ ܡܲܤܲܩܬܼܵܐ ܕܠܲܫܡܲܝܵܐ : ܡܸܫܬܲܥܒܿܕܝܼܢ ܟܹܐܢܵܐܝܼܬܼ ܠܚܲܝܠܹܗ ܕܚܸܪܡܵܐ . pb. 539 ܚܸܪܡܵܐ ܕܥܸܤܪܵܐ . ܕܲܗܘ̤ܵܐ ܡܫܝܼܚܵܐ ܪܹܫ ܟܘܼܡܪܹ̈ܐ ܘܲܫܠܝܼܚܵܐ ܕܬܼܵܘܕܝܬܲܢ : ܟܬܼܵܒܼܵܐ ܐܲܠܵܗܵܝܵܐ ܐܸܡ݂ܲܪ : ܘܲܕܼܲܪܸܒܼ ܢܲܦܫܹܗ ܚܠܵܦܲܝܢ ܪܹܚܵܝܐ ܒܲܤܝܼܡܵܐ ܠܐܲܠܵܗܵܐ ܘܐܲܒܼܵܐ . ܡ̇ܢ ܕܐܵܡܲ݁ܪ ܗܵܟܹܝܠ : ܕܪܹܫ ܟܘܼܡܪܹ̈ܐ ܘܲܫܠܝܼܚܵܐ ܕܬܼܵܘܕܝܼܬܲܢ : ܠܵܘ ܗ̤ܘ ܡܸܠܬܼܵܐ ܕܡ̣ܢ ܐܲܠܵܗܵܐ ܐܝܼܬܼܵܘܗܝ : ܟܲܕܼ ܗܘ̤ܵܐ ܒܸܤܪܵܐ ܘܒܲܪ ܐ̄ܢܵܫܵܐ ܐܲܟܼܘܵܬܲܢ : ܐܸܠܵܐ ܐܲܝܟܼ ܒܲܪܢܵܫܵܐ ܐ̄ܚܪܹܢܵܐ ܡ̣ܢ ܐܲܢ̄ܬܿܬܼܵܐ ܠܚܘܿܕܼܵܐܝܼܬܼ ܠܒܲܪ ܡܸܢܹܗ . ܐܵܘ ܐܸܢ ܐ̄ܢܵܫ ܢܹܐܡܲܪ : ܕܲܚܠܵܦ ܢܲܦܫܹܗ ܩܲܪܸܒܼ ܩܘܼܪܒܵܢܵܐ : ܘܠܵܐ ܕܹܝܢ ܝܲܬܿܝܼܪܵܐܝܼܬܼ ܚܠܵܦܲܝܢ ܕܝܼܠܲܢ ܒܲܠܚܘܼܕܼܸ : ܠܵܐ ܓܹܝܪ ܤܢܝܼܩ ܗ̄ܘ̣ܵܐ ܥܲܠ ܩܘܼܪܒܵܢܵܐ ܗܵܘ̇ ܕܠܑܵ ܝܑܼܕܲܥ̣ ܚܛܝܼܬܼܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܕܲܙܥܘܿܪ̈ܝܵܢ ܐ̄ܢܵܫܝ̈ܬܼܵܐ ܠܡܸܠܬܼܵܐ ܕܡ̣ܢ ܐܲܠܵܗܵܐ ܐܸܬܼܝܼܠܸܕܼ : ܡܵܘܕܹܝܢܲܢ . ܒܪܲܡ ܕܹܝܢ : ܠܵܐ ܗ̄ܘ̣ܵܐ ܡܲܤ̈ܠܲܝܵܬܼܵܐ ܐܸܢܹܝܢ ܡܸܛܠ ܡܕܲܒܿܪܵܢܘܼܬܼܵܐ . ܟܲܕܼ ܓܹܝܪ ܐܝܼܬܼܵܘܗܝ ܡܵܪܝܵܐ ܕܟܼܠ ܒܲܟܼܝܵܢܵܐ : ܬܲܚܬܝܼ ܢܲܦܫܹܗ ܠܗܵܠܹܝܢ ܕܝܼܠܲܢ : ܟܲܕܼ ܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܐܸܬܼܩܪܝܼ ܪܹܫ ܟܘܼܡܪܹ̈ܐ ܕܝܼܠܲܢ ܘܲܫܠܝܼܚܵܐ : ܟܲܕܼ ܩܵܪܹܝܢ ܠܹܗ ܠܘܵܬܼ ܗܵܕܹܐ ܡܫܘܼܚܬܼܵܐ ܕܐ̄ܢܵܫܘܼܬܼܵܐ . ܩܲܪܸܒܼ ܕܹܝܢ ܢܲܦܫܹܗ ܚܠܵܦܲܝܢ ܪܹܚܝܵܐ ܤܒܲܝܼܡܵܐ ܠܐܲܠܵܗܵܐ ܘܐܲܒܼܵܐ : ܒܚܲܕܼ ܓܹܝܪ ܩܘܼܪܒܵܢܵܐ ܓܡܲܪ ܠܐܲܝܠܹܝܢ ܕܡܸܬܼܩܲܕܫܝܼܢ ܠܥܵܠܲܡ : ܐܲܝܟܼ ܕܲܟܼܬܼܝܼܒܼ . ܐܸܠܵܐ ܠܵܐ ܝܵܕܲܥ̇ܢܵܐ ܐܲܝܟܲܢܵܐ ܗܵܠܹܝܢ ܕܲܐ̄ܚܪܵܢܝܵܐܝܬܼ ܡܸܬܼܪܲܥܹܝܢ ܡܸܬܼܚܪܹܝܢ : ܕܠܵܐ ܗ̄ܘ̣ܵܐ ܗ̤ܘ ܡܸܠܬܼܵܐ ܕܡ̣ܢ ܐܲܠܵܗܵܐ ܗܘ̤ܵܐ ܒܲܪܢܵܫܵܐ : ܘܐܸܬܼܩܪܝܼ ܫܠܝܼܚܵܐ ܘܪܹܫ ܟܘܼܡܪܹ̈ܐ ܕܬܼܵܘܕܝܼܬܲܢ . pb. 540 ܐܸܠܵܐ ܒܲܪ ܐ̄ܢܵܫܵܐ ܐ̄ܚܪܹܢܵܐ ܠܒܲܪ ܡܸܢܹܗ : ܕܲܠܚܘܿܕܼܵܐܝܼܸܬܼ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܐܸܬܼܝܠܸܕܼ : ܐܵܡ̇ܪܝܼܢ : ܕܐܸܬܼܩܪܝܼ ܫܠܝܼܚܵܐ ܘܪܹܫ ܟܘܼܡܪܹ̈ܐ : ܘܲܒܼܬܲܪܒܿܝܼܬܼܵܐ ܠܗܵܕܹܐ ܐܸܬܼ݂ܵܐ . ܘܠܵܐ ܗ̄ܘ̣ܵܐ ܚܠܵܦܲܝܢ ܕܝܼܠܲܢ ܝܲܬܼܝܼܪܵܐܝܼܬܼ : ܐܸܠܵܐ : ܚܠܵܦܵܘܗܝ ܕܝܼܠܹܗ : ܩܲܪܸܒܼ ܢܲܦܫܹܗ ܕܼܒܼܚܵܬ ܠܐܲܠܵܗܵܐ ܘܐܲܒܼܵܐ . ܗܵܝ̇ ܕܐܝܼܬܹܝܗ̇ : ܢܘܼܟܼܪܵܝܬܼܵܐ ܠܲܓܼܡܵܪ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܡܘܼܡܵܐ . ܠܵܐ ܓܹܝܪ ܥ̣ܒܲܕܼ ܚܛܝܼܬܼܵܐ . ܗܵܘ̇ ܕܹܝܢ ܕܲܡܥܲܠܲܝ ܡ̣ܢ ܒܘܼܨܵܪܹ̈ܐ : ܘܲܡܒܲܪܲܝ ܟܠ ܟܠܹܗ ܡ̣ܡ ܟܠܵܗ̇ ܚܛܝܼܬܼܵܐ : ܠܵܐ ܡܸܤܬܿܢܸܩ ܗ̄ܘ̣ܵܐ ܥܲܠ ܕܸܒܼܚܬܼܵܐ ܕܲܚܠܵܦܵܘܗܝ . ܡܸܛܠ ܕܹܝܢ : ܕܟܲܕܼ ܠܗܵܝ̇ ܕܲܬܼܪܝܼܨܵܐ ܕܵܚ̇ܩܝܼܢ ܗܵܠܹܝܢ ܕܲܐ̄ܚܪܵܢܝܵܐܝܼܬܼ ܡܸܬܼܪܲܥܹܝܢ : ܬܘܼܒܼ ܬܪܹܝܢ ܒܢܲܝ̈ܐ ܡܲܥܠܝܼܢ : ܐܵܠܨܵܐܝܼܬܼ ܗܘ̤ܵܐ ܚܸܪܬܵܐ ܗܵܢܵܐ : ܕܲܡܚܵܘܸܐ ܠܪܘܼܫܥܗܘܿܢ ܓܲܠܝܵܐܝܼܬܼ . ܚܸܪܡܵܐ ܕܲܚܕܲܥܤܲܪ . ܡ̇ܢ ܕܠܵܐ ܡܵܘܓܸܐ : ܕܒܸܤܪܹܗ ܕܡܵܪܝܵܐ ܡܲܚܝܵܢܵܐ ܐܝܼܬܼܵܘܗܝ : ܘܕܝܠܹܗ ܕܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܐܸܠܵܐ ܕܲܐ̄ܚܪܹܢܵܐ ܠܒܲܪ ܡܸܢܹܗ ܕܲܡܚܲܝܲܕܼ ܠܹܗ ܒܐܝܼܦܵܪܵܐ . ܐܵܘ ܕܒܲܠܚܘܿܕܼ ܥܡܘܼܪܝܵܐ ܐܲܠܵܗܵܐ ܩܢܸܐ : ܘܠܵܐ ܗ̄ܘ̣ܵܐ ܕܹܝܢ ܝܲܬܝܼܪܵܐܝܼܬܼ ܡܲܚܝܵܢܵܐ : ܐܲܝܟܼ ܕܐܸܡ̇ܪܹܬܼ : ܐܲܝܟܼ ܡ̇ܢ ܕܲܗܘ̤ܵܐ ܕܝܼܠܹܗ ܕܡܸܠܬܼܵܐ ܗܵܘ̇ ܕܲܡܨܸܐ ܠܡܲܚܵܝܘܼ ܟܠ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܕܸܒܼܚܬܼܵܐ ܚܲܝܬܼܵܐ ܘܩܲܕܝܼܫܬܼܵܐ ܘܲܕܼܠܵܐ ܕܡܵܐ : ܒܥܹ̈ܕܵܬܼܵܐ : ܡܫܲܠܡܝܼܢܲܢ . ܠܵܐ ܗ̄ܘ̣ܵܐ ܕܚܲܕܼ ܡ̣ܢ ܗܵܠܹܝܢ ܕܐܲܟܼܘܵܬܲܢ : ܕܐܝܼܬܵܘܗܝ ܦܲܓܼܪܵܐ ܫܚܝܼܡܵܐ ܕܒܲܪ ܐ̄ܢܵܫܵܐ : ܡܸܕܸܡ ܕܡܸܬܼܩܲܪܲܒܼ ܡܗܲܝܡܢܝܼܢܲܢ . pb. 541 ܒܵܗ̇ ܕܹܿܝܢ ܒܲܕܼܡܘܼܬܼܵܐ : ܐܵܦ ܕܡܵܐ ܝܲܩܝܼܪܵܐ . ܐܸܠܵܐ ܡܩܲܒܿܠܝܼܢ ܚ̄ܢܲܢ . ܐܲܝܟܼ ܡ̇ܢ ܕܲܗܘ̤ܵܐ ܦܲܓܼܪܵܐ ܘܲܕܼܡܵܐ ܕܡܸܠܬܼܵܐ ܡܲܚܸܐ ܟܠ . ܒܸܤܪܵܐ ܓܹܝܪ ܫܚܝܼܡܵܐ ܠܡܲܚܵܝܘܼ : ܠܵܐ ܡܨܸܐ . ܘܲܕܼܗܵܕܹܐ ܐܝܼܬܼܵܘܗܝ ܤܵܗܕܵܐ ܗ̤ܘ ܦܵܪܘܿܩܲܢ ܟܲܕܼ ܐܵܡܲ݁ܪ : ܕܒܸܤܪܵܐ ܡܸܕܸܡ ܠܵܐ ܡܲܗܢܸܐ : ܪܘܼܚܵܐ ܗ̄ܘ̣ ܕܡܲܚܸܐ . ܡܸܛܠ ܓܹܝܪ ܕܕܼܝܼܠܹܗ ܕܡܲܚܝܵܢܵܐ ܗܘ̤ܵܐ : ܒܗܵܕܹܐ ܡܸܬܼܝܼܕܲܥ ܕܐܝܼܬܼܵܘܗܝ ܡܲܚܝܵܢܵܐ : ܐܲܝܟܼ ܡܵܐ ܕܐܸܡ݂ܲܪ ܗ̤ܘ ܦܵܪܘܿܩܲܢ : ܕܐܲܝܟܲܢܵܐ ܕܫܲܕܪܲܢܝ ܐܲܒܼܵܐ ܚܲܝܵܐ : ܐܵܦ ܐܸܢܵܐ ܚܲܝ ܐ̄ܢܵܐ ܡܸܛܠ ܐܲܒܼܵܐ . ܘܐܲܝܢܵܐ ܕܐܵܟܹ̇ܠ ܠܝܼ : ܐܵܦ ܗ̤ܘ ܢܸܚܸܐ ܡܸܛܠܵܬܼܝ . ܡܸܛܠ ܕܹܝܢ ܕܢܸܤܛܘܼܪܝܼܣ ܘܐܲܝܠܹܝܢ ܕܢܲܦܝܼܠܝܼܢ ܒܟܼܘܼܪܗܵܢܵܐ ܕܪܸܥܝܵܢܹܗ : ܡܙܲܥܙܥܝܼܢ ܠܹܗ ܒܚܲܤܝܼܪܘܼܬܼ ܝܘܼܠܦܵܢܗܘܿܢ ܠܚܲܝܠܹܗ ܕܐ̄ܪܵܙܵܐ : ܒܗܵܕܹܐ : ܛܵܒܼ ܙܵܕܼܩܵܐܝܼܬܼ ܗܘ̤ܵܐ ܚܸܪܡܵܐ ܗܵܢܵܐ . ܚܸܪܡܵܐ ܕܲܬܼܪܸܥܤܲܪ . ܡ̇ܢ ܕܠܵܐ ܡܵܘܕܸܐ : ܕܡܸܛܠܬܼܵܐ ܕܡ̣ܢ ܐܲܠܵܗܵܐ ܚܲܫ̣ ܒܒܸܤܪܵܐ : ܘܐܸܙܕܩܸܦ ܒܒܸܪܵܐ : ܘܲܛܥܸܡ̣ ܡܵܘܬܵܐ ܒܒܸܪܵܐ : ܘܲܗܘ̤ܵܐ ܒܘܼܟܼܪܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܐܲܝܟܼ ܡ̇ܢ ܕܚܲܝܵܐ ܐܝܼܬܼܵܘܗܝ ܘܡܲܚܵܢܵܐ ܐܲܝܟܼ ܐܲܠܵܗܵܐ : ܚܸܪܡܵܐ ܢܸܗܘܸܐ . ܦܘܼܫܵܩܵܐ . ܠܵܐ ܚܵܫܘܿܫܵܐ : ܘܠܵܐ ܡܵܝܘܿܬܼܵܐ ܐܝܼܬܼܵܘܗܝ ܡܸܠܬܼܵܐ ܕܡ̣ܢ ܐܲܠܵܗܵܐ . ܡܥܲܠܲܝ ܗ̄ܘ̣ ܓܹܝܪ ܡ̣ܢ ܕܢܸܚܲܫ ܟܝܵܢܵܐ ܐܲܠܵܗܵܝܵܐ : ܘܠܵܐ ܡܸܬܼܡܲܠܠܵܢܵܐ . ܘܗ̤ܘ ܟܠ ܡܸܕܸܡ ܡܲܚܸܐ : ܘܲܡܒܲܪܲܝ ܗ̄ܘ̣ ܡ̣ܢ ܚܒܼܵܠܵܐ : ܘܡ̣ܢ ܟܠ ܡܸܕܸܡ ܕܲܡܥܵܕܼ ܠܲܡܥܵܩܘܼ . ܐܸܠܵܐ : ܘܟܲܕܼ ܗܵܠܹܝܢ ܐܝܼܬܼܵܘܗܝ pb. 542 ܟܝܵܢܵܐܝܼܬܼ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ : ܕܝܼܠܹܗ ܥܲܒܼܕܹܗ ܠܒܸܤܪܵܐ ܡܩܲܒܿܠܵܢܵܐ ܕܡܵܘܬܵܐ . ܕܲܒܼܗܵܘ̇ ܕܲܡܥܵܕܲ ܠܡܸܚܲܫ : ܟܲܕܼ ܠܚܲܫܵܐ ܕܲܚܠܵܦܲܝܢ ܘܡܸܛܠܵܬܲܢ ܠܹܗ ܢܤܲܒܼ : ܠܟܼܠܲܢ ܢܦܲܨܸܐ ܡ̣ܢ ܡܵܘܬܵܐ ܘܲܚܒܼܸܵܠܵܐ . ܟܲܕܼ ܐܲܚܝܼ ܐܲܠܵܗܵܐ ܠܦܲܓܼܪܵܐ ܕܝܼܠܹܗ : ܘܲܗܘ̤ܵܐ ܪܹܫܝܼܬܼܵܐ ܕܕܲܡ̈ܟܹܿܐ ܘܒܼܘܼܟܼܪܵܐ ܕܡ̣ܢ ܒܹܝܬܼ ܡܝܼ̈ܬܹܐ . ܠܵܐ ܗ̄ܘ̣ܵܐ ܓܹܝܪ ܒܲܪܢܵܫܵܐ ܫܚܝܼܡܵܐ ܕܲܠܚܘܿܕܼܵܐܝܼܬܼ ܘܡܸܢܹܗ ܘܠܹܗ ܡܸܬܼܝܼܕܥ : ܠܒܲܪ ܡ̣ܢ ܡܸܠܬܼܵܐ ܕܡ̣ܢ ܐܲܠܵܗܵܐ ܐܲܒܼܵܐ ܐܝܼܬܼܵܘܗܝ ܗ̄ܘ̣ܵܐ : ܗܵܘ̇ ܕܡܸܛܠܵܬܲܢ ܤܲܝܒܲܪ ܨܒܝܼܒܼܵܐ ܝܲܩܝܼܪܵܐ ܘܲܛܥܸܡ̣ ܡܵܘܬܵܐܘ ܐܸܠܵܐ ܗ̤ܘ ܡܵܪܵܐ ܕܐܸܫܒܿܘܿܚܬܼܵܐ ܚܲܫ̣ ܒܒܸܤܪܵܐ : ܐܲܝܟܼ ܟܬܼܒܹ̈ܐ . ܡܸܛܠ ܕܹܝܢ ܕܗܵܠܹܝܢ ܝܘܼܠܵܢܹ̈ܐ ܚܲܕܼ̈ܬܹܐ ܘܪ̈ܲܫܝܼܥܹܐ : ܥܲܠ ܗܲܝܡܵܢܘܼܬܼܵܐ ܐܪܝܼܨܬܵܐ ܘܲܕܼܠܵܐ ܡܘܼܡܵܐ ܠܡܲܥܵܠܘܼ ܨܵܒܹ̇ܝܢ : ܟܲܕܼ ܐܵܡ̇ܪܝܼܢ : ܕܒܲܪ ܐ̄ܢܵܫܵܐ ܫܚܝܼܡܵܐ ܤܲܝܒܲܪ ܙܩܝܼܦܵܐ ܕܲܚܠܵܦܝܼܢ : ܐܵܠܨܵܐܝܼܬܼ ܗܘ̤ܵܐ ܚܸܪܡܵܐ ܗܵܢܵܐ : ܕܲܡܚܵܘܸ̇ܐ ܪܲܒܿܘܼܬܼܵܐ ܕܪܘܼܫܥܵܐ ܕܐܝܼܬܼ ܒܗܘܿܢ . ܫܠܸܡ̣ ܦܘܼܫܩܵܐ ܕܪܹ̈ܫܹܐ ܬܪܸܥܤܲܪ : ܕܛܘܼܒܼܵܢܵܐ ܩܘܼܪܸܠܘܿܣ . ܐܸܓܲܪܬܵܐ ܕܫܲܕܲܪ ܡܵܪܝ ܩܘܼܪܸܠܘܿܣ : ܠܛܘܼܒܼܵܢܵܐ ܘܵܠܹܪܝܵܢܵܐ ܐܲܦܸܤܩܘܿܦܵܐ ܕܐܝܼܩܘܿܢܝܘܿܢ . ܠܡܵܪܝ ܘܚܲܒܿܝܼܒܼ ܢܲܦܫܝ ܘܐܵܚܝ ܬܸܫܡܸܫܬܿܝ ܘܵܠܹܪܝܵܢܵܐ . ܩܘܼܪܸܠܘܿܣ ܒܡܵܪܲܢ ܫܠܵܡ . ܤܵܦ̇ܩܵܐ ܗ̣̄ܝ ܐܲܝܟܼ ܕܡܲܤܒܲܪ ܐ̄ܢܵܐ : ܗܵܢܵܘ ܕܹܝܢ ܐܲܝܟܼ ܕܐܵܦ pb. 543 ܫܲܪܝܼܪܵܐ ܗ̣̄ܝ : ܕܥܝܪܘܼܬܼܵܐ ܕܚܲܤܝܘܼܬܼܵܟܼ ܬܸܫܟܲܚ ܚܲܝܠܬܼܵܢܵܐܝܼܬܼ ܕܲܬܼܩܘܼܡ ܠܘܼܩܒܲܠ ܡܸܠܹ̈ܐ ܡܪ̈ܝܼܩܵܬܼܵܐ ܕܐ̄ܢܵܫ̈ܝܼܢ . ܦܲܟܿܝܼܗܵܐܝܼܬܼ ܓܹܝܪ ܠܥܸܠ ܘܲܠܬܲܚܬܿ : ܟܠܡܸܕܼܸܡ ܕܵܠܚ̇ܝܼܢ . ܘܲܡܕܲܡܹܝܢ ܕܐܲܝܟܼ ܗܵܘ̇ ܕܩܲܛܝܼܢܵܐܝܼܬܼ ܒܵܨ̇ܝܢ ܠܐ̄ܪܵܙܵܐ ܕܦܲܓܼܪܵܢܘܼܬܹܗ ܕܚܝܼܕܼܵܝܵܐ : ܘܡܲܤܒܿܪܝܼܢ ܕܲܡܦܵܤܝܼܢ ܒܵܗ̇ . ܦܫܝܼܩܵܐܝܼܬܼ ܕܹܝܢ ܡܲܗܦܟܼܝܼܢ ܠܹܗ ܠܡܸܕܸܡ ܕܠܵܐ ܘܵܠܹ̇ܐ : ܘܲܡܦܲܬ̈ܠܵܬܼܵܐ ܡܸܤܬܲܟܿܠܝܼܢ . ܕܡܲܪܝܼܪܵܐ ܡ̣ܢ ܟܠ : ܗܵܕܼܵܐ ܗ̣̄ܝ : ܒܵܕܹܝܢ ܓܹܝܪ ܘܲܡܕܲܡܹܝܢ : ܐܲܝܟܼ ܗܵܘ̇ ܕܲܬܼܪ̈ܝܼܨܵܬܼܵܐ ܒܵܥܹ̇ܝܢ ܠܡܸܬܼܚܲܫܵܒܼܘܼ . ܘܟܲܕܼ ܡܲܤܒܿܪܵܢܘܼܬܼܵܐ ܠܢܲܦܫܥܗܘܿܢ ܝܵܗ̇ܒܿܝܼܢ : ܘܐܲܝܟܼ ܡ̇ܢ ܕܲܠܘܵܬܼ ܗܵܕܹܐ ܨܠܹܝܢ : ܥܲܠ ܦܲܪ̈ܨܘܿܦܲܝܗܘܿܢ ܤܵܝ̇ܡܝܼܢ : ܡܸܪܬܹܗ ܕܪܲܫܝܼܥܵܐ ܢܸܤܛܘܿܪܝܼܣ : ܥܲܠ ܢܲܦ̈ܫܵܬܼܵܐ ܕܲܦܫܝܼ̈ܛܹܐ ܐܵܫ̇ܕܝܼܢ . ܕܵܡܹ̇ܝܢ ܕܹܝܢ ܠܗܵܢܘܿܢ ܕܲܡܥܵܕܹܝܢ ܕܢܲܐܤܘܿܢ ܓܘܼ̈ܫܡܹܐ : ܗܵܢܘܿܢ ܕܲܒܼܤܲܡ̈ܡܵܢܹܐ ܡܲܪܝܼܪܹ̈ܐ ܕܸܒܼܫܵܐ ܚܲܝܠܵܐ ܚܵܠܛ̇ܝܼܢ ܕܢܸܓܼܒܼܘܼܢܵܝܗܝ ܠܛܲܥܡܵܐ . ܠܵܐ ܕܹܝܢ ܥܵܪܩܝܼܢ ܡܸܢܲܢ ܚܘܼܫܵܒܲܝ̈ܗܘܿܢ : ܕܬܲܪܥܝܼܬܹܗ ܕܲܡܫܝܼܚܵܐ ܐܝܼܬܼ ܠܲܢ : ܐܲܝܟܼ ܡܸܠܬܹܗ ܕܦܵܘܿܠܘܿܣ . ܐܸܠܘ̣ ܓܹܝܪ ܐܝܼܬܼ ܗ̄ܘ̣ܵܐ ܐ̄̇ܢܵܫ ܕܐܵܡܲ݁ܪ : ܕܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ : ܝܑܼܚܝܼܕܼܵܝܵܐ ܐܲܠܵܗܵܐ ܡܸܠܬܼܵܐ ܥܵܒܼܘܿܕܸܼܗܘܿܢ ܕܥܵܠܡܹ̈ܐ : ܪܹܫܝܼܬܼܵܐ ܕܲܗܘܵܝܹܗ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܩܲܒܸܿܠ̣ : ܡܸܤܬܲܒܼܪܵܐ ܗ̄ܘ̣ܵܬܼ : ܕܫܵܠ̇ܡܵܐ ܠܢܝܼܫܗܘܼܿܢ : ܕܛܵܒܼܵܐܝܼܬܼ ܐܵܡ̇ܪܝܼܢ : ܕܐܸܢ ܪܘܼܚܵܐ ܗ̄ܘ̣ ܒܲܟܼܝܵܢܹܗ ܐܲܠܵܗܵܐ ܡܸܠܬܼܵܐ : ܐܲܝܟܲܢܵܐ ܡܸܬܼܝܼܠܸܕܼ ܗ̄ܘ̣ܵܐ ܡ̣ܢ ܦܲܓܼܪܵܐ : ܟܲܕܼ ܡܵܪܲܢ ܐܸܡ݂ܲܪ : ܕܡܸܕܸܡ ܕܝܼܠܝܼܕܼ ܡ̣ܢ ܒܸܪܵܐ ܒܸܤܪܵܐ ܗ̄ܘ̣ ؟ ܡܸܛܠ ܕܹܝܢܡ ܕܡܸܠܬܼܵܐ ܕܥܲܠ ܐ̄ܪܵܙܵܐ ܕܲܡܫܝܼܚܵܐ : ܒܲܫܒܼܝܼܠܵܐ ܐ̄ܚܪܹܢܵܐ ܪܵܕܹܝܵܐ ܕܲܦܫܝܼܛ ܘܲܬܼܪܝܼܨ : ܘܲܕܼܠܲܝܬܿ ܒܹܗ ܡܸܕܸܡ ܕܲܦܬܼܝܼܠ : ܡܸܛܠ pb. 544 ܡܵܢܵܐ ܤܪܝܼܩܵܐܝܼܬܼ ܡܦܲܪܡܝܼܢ : ܟܲܕܼ ܠܵܐ ܡܸܤܬܿܟܿܠܝܼܢ ܡܸܕܸܡ ܕܐܵܡ̇ܪܝܼܢ : ܘܠܵܐ ܕܲܠܡܵܐ ܫܵܠ̇ܡܝܼܢ ؟ ܐܵܡ̇ܪܝܼܢܲܢ ܓܹܝܪ : ܕܝܼܚܝܼܕܼܵܝܵܐ ܡܸܠܬܼܵܐ ܐܲܠܵܗܵܐ : ܪܘܼܚܵܐ ܐܝܼܬܼܵܘܗܝ ܐܲܝܟܼ ܐܲܠܵܗܵܐ : ܐܲܝܟܼ ܕܲܟܼܬܼܝܼܒܼ : ܘܡܸܛܠ ܦܘܼܩܵܢܵܐ ܕܟܼܠܲܢ ܐܸܬܼܓܲܫܲܡ ܘܲܗܘ̤ܵܐ ܒܲܪܢܡܵܫܵܐ . ܟܲܕܼ ܠܵܘ ܡ̣ܢ ܟܝܵܢܹܗ ܕܝܼܠܹܗ ܫܲܚܠܸܦ ܠܹܗ ܓܘܼܫܡܵܐ : ܘܠܵܐ ܟܲܕܼ ܐܲܪܦܝܼ ܡ̣ܢ ܗܵܝ̇ ܕܐܝܼܬܼܵܘܗܝ ܗ̄ܘ̣ܵܐ : ܘܠܵܐ ܐܸܫܬܿܚܠܲܦ ܘܠܵܐ ܐܸܫܬܲܓܿܢܝܼ : ܐܸܠܵܐ ܡ̣ܢ ܒܬܼܘܼܠܬܼܵܐ ܩܲܕܝܼܫܬܐ ܓܘܼܫܡܵܐ ܕܠܵܐ ܡܘܼܡ ܢܤܲܒܼ : ܘܐܝܼܬܼܵܘܗܝ ܒܢܲܦܫܵܐ ܡܸܠܝܼܠܬܼܵܐ . ܘܕܝܼܠܹܗ ܥܲܒܼܕܹܗ ܒܲܚܕܼܵܝܘܼܬܼܵܐ ܕܠܵܐ ܡܸܬܼܪܲܢܝܵܐ : ܘܠܵܐ ܡܸܬܼܒܲܠܒܿܠܵܐ : ܘܠܵܐ ܡܸܬܼܡܲܠܠܵܐ ܠܲܓܼܡܵܪ . ܘܲܕܼܠܵܘ ܕܲܐ̄ܚܪܹܝܢ : ܐܸܠܵܐ ܕܝܼܠܹܗ ܗܵܢܵܐ ܡܸܬܼܝܼܕܲܥ . ܘܗܵܟܲܢܵܐ ܥܲܠ̣ ܠܥܵܠܵܡ ܝܑܼܚܝܼܕܼܵܝܵܐ : ܘܒܼܘܼܟܼܪܵܐ ܕܐܲܚܹ̈ܐ ܤܲܓܝܼ̈ܐܹܐ ܗܘ̤ܵܐ . ܗܵܘ̇ ܠܵܐ ܡܸܬܼܐܡܢܸܐ ܥܲܡ ܒܪܝܼܬܼܵܐ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ . ܡܵܐ ܗܵܟܹܝܠ ܕܡܸܬܼܐܡܲܪ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܐܵܠܖܵܐܒܼܝܼܬܼ : ܗܵܝ̇ ܕܒܲܒܼܤܲܪ ܢܵܩ̇ܦܵܐ : ܕܠܵܐ ܢܸܤܬܿܒܲܪ ܕܪܹܫܝܼܬܼܵܐ ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ ܢܤܲܒܼ . ܟܲܕܼ ܛܵܒܼ ܩܕܼܵܡ ܥܵܠܡܹ̈ܐ : ܐܝܼܬܼܵܘܗܝ ܐܲܡܝܼܢܵܐܝܼܬܼ ܥܲܡ ܐܲܒܼܘܼܗܝ ܐܲܠܵܗܵܐ ܡܸܠܬܼܵܐ : ܐܸܠܵܐ ܟܲܕܼ ܒܨܒܼܝܵܢܹܗ ܕܐܲܒܼܵܐ ܕܡܘܼܬܼܵܐ ܕܥܲܒܼܕܵܐ ܢܤܲܒܼ : ܗܵܝܕܹܝܢ ܘܕܸܐܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ ܦܲܓܼܪܵܢܵܐܝܼܬܼ ܡܸܬܼܐܡܲܪ . ܡܵܕܹܝܢ : ܟܲܕܼ ܝܑܼܕܼܝܼܥܵܐ ܗ̣̄ܝ : ܕܡܸܕܸܡ ܕܡ̣ܢ ܒܸܤܪܵܐ ܒܸܤܪܵܐ ܗ̄ܘ̣ : ܘܡܸܕܸܼܡ ܕܡ̣ܢ ܐܲܠܵܗܵܐ ܐܲܠܵܗܵܐ ܗ̄ܘ̣ : ܐܝܼܬܼܵܘܗܝ ܕܹܝܢ ܬܲܪ̈ܢܲܝܗܹܝܢ ܐܲܟܼܚ̄ܕܼܵܐ ܚܲܕܼ ܡܫܝܼܚܵܐ : ܚܲܕܼ ܒܪܵܐ ܘܡܵܪܝܵܐ ܥܲܡ ܦܲܓܼܪܹܗ ܢܲܦܫܵܢܵܝܵܐ : ܐܲܝܟܼ ܕܐܸܡ̇ܪܹܬܼ ܐܝܼܬܼܵܘܗܝ : ܠܵܐ ܗܵܟܹܝܠ ܢܦܲܪܫܘܼܢ ܠܲܢ ܠܲܬܼܪܹܝܢ ܠܚܲܕܼ ܒܪܵܐ : pb. 545 ܘܝܼܚܝܼܕܼܵܐܝܼܬܼ ܢܩܝܼܡܘܼܢ ܠܗܘ̇ ܡܵܠܬܼܵܐ ܘܲܒܼܪܵܐ : ܘܝܼܚܝܼܕܼܵܐܝܼܬܼ ܠܒܲܪܢܵܫܵܐ ܗܵܘ̇ ܕܡ̣ܢ ܐܲܢ̄ܬܿܬܸܵܐ : ܐܲܝܟܼ ܕܗܸܢܘܿܢ ܐܵܡ̇ܪܝܼܢ . ܐܸܠܵܐ ܢܸܕܲܥܘܼܢ : ܕܠܵܐ ܗ̄ܘ̣ܵܐ ܒܲܪܢܵܫܵܐ ܢܩܸܦ̣ ܠܐܲܠܵܗܵܐ ܡܸܠܬܼܵܐ . ܐܸܠܵܐ : ܗ̤ܘ ܡܸܬܼܐܡܲܪ ܕܲܗܘ̤ܵܐ ܒܲܪܢܵܫܵܐ : ܟܲܕܼ ܡ̣ܢ ܙܲܪܥܹܗ ܕܐܲܒܼܪܵܗܵܡ ܢܤܲܒܼ : ܐܲܝܟܼ ܕܲܟܼܬܼܝܼܒܼ . ܘܲܒܼܟܼܠ ܡܸܕܸܡ ܐܸܬܿܕܲܡܝܼ ܠܐܲܚܵܘ̈ܗܝ : ܤܛܲܪ ܡ̣ܢ ܚܛܝܼܬܼܵܐ . ܕܵܡܝܘܼܬܼܵܐ ܕܹܝܢ ܕܲܒܼܟܼܠܡܸܕܸܡ ܐܝܼܬܼ ܠܹܗ ܩܕܼܵܡ ܟܠ : ܝܲܠܕܵܐ ܕܡ̣ܢ ܐܲܢ̄ܬܿܬܼܵܐ : ܗܵܘ̇ ܕܡܸܬܼܪܢܸܐ ܡ̇ܢ ܐܵܦ ܥܠܲܝܼܢ : ܐ̄ܢܵܫܵܐܝܼܬܼ . ܥܲܠ ܝܑܼܚܝܼܕܼܵܝܵܐ ܕܹܝܢ : ܠܥܸܠ ܡ̣ܢ ܗܵܕܹܐ . ܐܲܠܵܗܵܐ ܗ̄ܘ̣ܵܐ ܓܹܝܪ ܕܲܡܓܲܫܲܡ : ܘܡܸܛܠ ܗܵܕܹܐ ܝܵܠܕܲܬܼ ܐܲܠܵܗܵܐ ܡܸܬܼܩܲܪܝܵܐ ܒܬܼܘܼܠܬܼܵܐ ܩܲܕܝܼܫܬܼܵܐ . ܐܸܢ ܕܹܝܢ ܢܹܐܡܲܪܘܼܢ : ܕܐܲܠܵܗܵܐ ܘܒܲܪ ܐ̄ܢܵܫܵܐ ܐܸܬܼ݂ܵܘ ܠܘܵܬܼ ܚܕܼܵܕܹ̈ܐ : ܘܲܥ̣ܒܲܕܼܘ ܚܲܕܼ ܡܫܝܼܚܵܐ : ܟܲܕܼ ܢܛܝܪ ܩܢܘܿܡܵܐ ܕܟܼܠ ܚܲܕܼ ܚܲܕܼ ܡܸܢܗܘܿܢ ܕܠܵܐ ܒܘܼܠܒܵܠܵܐ : ܠܵܘ ܚܠܝܼܡܵܐܝܼܬܼ ܗܵܕܹܐ ܡܸܤܬܲܟܿܠܝܼܢ ܘܐܵܡ̇ܪܝܼܢ . ܠܵܘ ܓܹܝܪ ܐܲܝܟܼ ܕܐܵܡ̇ܪܝܼܢ ܐܲܠܵܗܵܐ ܘܒܲܪܢܵܫܵܐ : ܐܸܬܼ݂ܵܘ ܠܘܵܬܼ ܚܕܼܵܕܹ̈ܐ : ܘܲܥ̣ܒܲܕܼܘ ܚܲܕܼ ܡܫܝܼܚܵܐ . ܐܸܠܵܐ : ܐܲܝܟܼ ܕܩܲܕܿܡܹ̇ܬܼ ܐܸܡ̇ܪܹܬܼ : ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ : ܒܲܕܼܡܘܼܬܲܢ ܐܸܫܬܵܘܬܲܦ ܒܒܸܤܪܵܐ ܘܲܕܼܡܵܐ : ܕܐܲܠܵܗܵܐ ܕܲܗܘ̤ܸܵܐ ܒܲܪܢܵܫܵܐ ܢܸܬܼܝܼܕܲܥ . ܘܦܲܓܼܪܲܢ ܫܩܲܠ̣ : ܘܕܝܼܠܹܗ ܥܲܒܼܕܹܗ . ܕܐܲܟܼܙܢܵܐ ܕܲܠܘܵܬܲܢ ܚܲܕܼܸ ܒܲܪܢܵܫܵܐ ܡܸܬܼܝܼܕܲܥ : ܗܵܘ̇ ܕܡ̣ܢ ܢܲܦܫܵܐ ܘܦܲܓܼܪܵܐ ܐܝܼܬܼܵܘܗܝ ܩܘܼܝܵܡܹܗ : ܗܵܟܵܢܵܐ ܐܵܦ ܗ̤ܘ ܚܲܕܼ ܒܪܵܐ ܘܚܲܕܼ ܡܵܪܝܵܐ ܢܸܬܿܬܵܘܕܸܐ ܕܐܝܼܬܼܵܘܗܝ . ܚܲܕܼ ܓܹܝܪ ܡܸܬܿܬܵܘܕܸܐ ܟܝܵܢܵܐ ܕܒܲܪܢܵܫܵܐ ܘܩܘܼܝܵܡܹܗ : ܐܵܦܸܢ ܡ̣ܬ ܨܸܒܼ̈ܘܵܬܼܵܐ ܡܫܲܚ̈ܠܦܵܬܼܵܐ : ܘܲܕܼܠܵܐ pb. 546 ܕܵܡ̈ܝܵܢ ܠܲܚܕܼܵܕܹ̈ܐ ܐܝܼܬܼܵܘܗܝ . ܐ̄ܚܪܹܢܵܐ ܗ̄ܘ̣ ܓܹܝܪ ܟܝܵܢܹܗ ܕܓܼܘܼܫܡܵܐ ܨܝܕ ܢܲܦܫܵܐ : ܐܸܠܵܐ ܕܝܼܠܵܗ̇ ܗ̄ܘ̣ . ܘܲܡܫܲܠܡܵܢܵܐ ܗ̄ܘ̣ ܕܲܩܢܘܿܡܵܐ ܕܚܲܕܼ ܒܲܪܢܵܫܵܐ : ܘܲܒܼܬܲܪܥܝܼܬܼܵܐ ܘܲܒܼܤܘܼܟܵܠܵܐ ܕܐܲܝܠܹܝܢ ܕܐܸܬܼܐܡܲܪ ܠܵܐ ܡܚܲܦܲܝ . ܟܢܘܼܫܝܼܗܘܿܢ ܕܹܝܢ ܐܵܘ ܡܹܐܬܼܝܼܗܘܿܢ ܕܲܠܚܲܕܼ ܕܠܵܐ ܡܸܬܼܦܪܸܫ : ܚܕܼܵܐ ܚܲܝܘܼܬܼܵܐ ܥܵܒܹ̇ܕܼ ܠܹܗ ܠܒܲܪܢܵܫܵܐ . ܝܑܼܚܝܼܕܼܵܝܐ ܗܵܟܹܝܠ ܐܲܠܵܗܵܐ ܡܸܠܬܼܵܐ : ܠܵܘ ܒܲܪܢܵܫܵܐ ܢܤܲܒܼ ܠܹܗ ܘܲܢܦܲܩ̣ ܒܲܪܢܵܫܵܐ : ܐܸܠܵܐ ܟܲܕܼ ܛܵܒܼ ܝܲܠܕܵܐ ܕܠܵܐ ܡܸܬܼܡܲܠܲܠ ܐܝܼܬܼ ܠܹܗ ܡ̣ܢ ܐܲܒܵܐ : ܒܝܲܕܼ ܪܘܼܚܵܐ ܕܩܘܼܕܼܫܵܐ ܒܲܪ ܟܝܵܢܹܗ : ܗܲܝܟܠܵܐ ܥ̣ܒܲܕܼ ܠܹܗ : ܘܲܗܘ̤ܵܐ ܒܲܪܢܵܫܵܐ . ܡܸܛܠ ܗܵܕܹܐ ܒܵܗ̇ ܒܗܵܕܹܐ : ܚܲܕܼ ܡܸܬܼܝܼܕܲܥ : ܐܵܦܸܢ ܒܤܘܼܟܵܠܵܐ ܡܸܤܬܿܒܲܪ ܕܲܐ̄ܚܪܹܢܵܐ ܗ̄ܘ̣ ܟܝܵܢܵܐ ܕܓܼܘܼܫܡܹܗ ܡܸܢܹܗ . ܬܸܬܵܘܕܸܐ ܕܹܝܢ ܒܟܼܠ ܕܘܼܟ : ܕܢܲܦܫܵܢܵܝܵܐ ܗ̄ܘ̣ܵܐ ܓܘܼܫܡܹܗ : ܒܢܲܦܫܵܐ ܡܸܠܝܼܠܬܼܵܐ . ܝܸܠܦܹ̇ܬܼ ܕܹܝܢ ܕܲܠܗܵܕܹܐ ܫܵܢܝܘܼܬܼܵܐ ܐܸܬܼ݂ܵܘ ܐ̄ܢܵܫ̈ܝܼܢ : ܕܠܵܐ ܢܸܕܼܚܠܘܼܢ ܕܢܹܐܡܪܘܼܢ : ܕܲܒܼܐ̄ܢܵܫ ܝܼܫܘܿܥ ܕܡ̣ܢ ܒܬܼܘܼܠܬܼܵܐ ܐܸܬܼܝܼܠܸܕܼ : ܥ̣ܡܲܪ ܐܲܠܵܗܵܐ ܡܸܠܬܼܵܐ : ܘܲܠܗܵܢܵܐ ܥܲܒܼܕܹܗ ܐܲܠܵܗܵܐ . ܐܸܠܵܐ ܐܵܡ̇ܪܝܼܢܲܢ ܠܗܘܿܢ : ܕܗܵܕܹܐ : ܐܘܿ ܚܲܒܼܝ̈ܒܲܝܢ : ܠܵܘ ܗܵܝ̇ ܗ̣̄ܝ ܕܐܸܬܼܓܲܫܲܡ : ܘܲܗܘ̤ܵܐ ܒܲܪܢܵܫܵܐ ܡܸܠܬܼܵܐ ܕܡ̣ܢ ܐܲܠܵܗܵܐ : ܕܢܸܥܡܲܪ ܕܹܝܢ ܒܒܲܪܢܵܫܵܐ ܐܲܝܟܼ ܚܲܕܼ ܡ̣ܢ ܢܒܼܝܹ̈ܐ ܩܲܕܝܼ̈ܫܹܐ : ܠܵܘ ܡܲܫܠܡܵܢܘܼܬܼܵܐ ܗ̣̄ܝ ܕܐ̄ܪܵܙܵܐ . ܐܸܠܵܐ : ܐܲܝܟܼ ܡܸܕܸܡ ܕܩܲܕܸܡ̣ܢ ܚ̄ܢܲܢ ܐܸܡ݂ܲܪܢܲܢ : ܨܒܼܵܐ ܕܗܵܘ̇ ܡܸܠܬܼܵܐ ܕܐܸܬܼܝܼܠܸܕܼ ܡ̣ܢ ܐܲܒܼܵܐ : ܦܲܓܼܪܵܐ ܢܸܗܘܸܐ : ܐܲܝܟܼ ܕܲܟܼܬܼܝܼܒܼ : ܠܵܘ ܒܫܘܼܢܵܝܵܐ ܕܲܟܼܝܵܢܵܐ ܐܵܘ ܒܫܘܼܚܠܵܦܵܐ : ܐܵܘ ܒܫܘܼܓܼܢܝܵܐ ܕܲܠܘܵܬܼ ܦܲܓܼܪܵܐ . ܐܸܠܵܐ ܠܦܲܓܼܪܵܐ ܢܲܦܫܵܢܵܝܵܐ : ܕܝܼܠܹܗ ܥܲܒܼܕܹܗ . ܘܐܸܬܼܝܼܠܸܕܼ ܘܲܢܦܲܩ̣ : ܒܲܪܢܵܫܵܐ . ܠܵܘ ܟܲܕܼ ܠܒܲܪܢܵܫܵܐ ܢܩܸܦ̣ : pb. 547 ܘܠܵܐ ܥ̣ܡܲܪ : ܐܲܝܟܼ ܕܐܵܡ̇ܪܝܼܢ . ܗܵܝ̇ ܕܹܝܢ ܕܲܗܘ̤ܵܐ ܒܲܪܢܵܫܵܐ ܐܲܠܵܗܵܐ ܡܸܛܠ ܗܵܘ̇ ܕܲܥ̣ܡܲܪ ܒܹܗ : ܐܲܝܟܼ ܕܗܸܢܘܿܢ ܐܵܡ̇ܪܝܼܢ : ܗܵܕܹܐ ܓܹܝܪ ܡܲܤܠܝܵܐ ܗ̣̄ܝ ܠܲܢ ܠܲܓܼܡܵܪ : ܐܲܝܟܲܢܵܐ ܠܵܘ ܬܲܚܘܝܼܬܼܵܐ ܕܫܵܢܝܘܼܬܼܵܐ ܐܝܼܬܼ ܒܵܗ̇ ؟ ܢܵܨ̇ܝܵܐ ܓܹܝܪ ܢܝܼܫܹܗ ܕܲܟܼܬܼܵܒܼܵܐ ܠܲܠܵܗܵܝܵܐ . ܡܫܲܒܿܚܵܐ ܓܹܝܪ ܫܠܝܼܚܵܐ : ܠܐܲܠܵܗܵܐ ܡܸܠܬܼܵܐ ܕܐܝܼܬܼܵܘܗܝ ܒܲܕܼܡܘܼܬܼܵܐ ܘܲܒܼܫܲܘܝܘܼܬܼܵܐ ܕܐܲܒܼܵܐ ܒܟܼܠܡܸܕܸܡ : ܐܸܡ݂ܲܪ : ܕܠܵܐ ܗ̄ܘ̣ܵܐ ܒܲܚܛܘܼܦܝܵܐ ܚܲܫܒܵܗ̇ ܗܵܕܹܐ ܕܐܝܼܬܼܵܘܗܝ ܦܸܚܡܵܐ ܕܐܲܠܵܗܵܐ . ܢܲܦܫܹܗ ܕܹܝܢ ܤܲܪܸܩ̣ ܘܲܢܤܲܒܼ ܕܡܘܼܬܼܵܐ ܥܲܒܼܕܵܐ : ܘܒܲܕܼܡܘܼܬܼܵܐ ܕܲܒܼܢܲܝ̈ܢܵܫܵܐ ܗܘ̤ܵܐ ܒܲܪܢܵܫܵܐ : ܘܡܲܟܸܟܼ ܢܲܦܫܹܗ . ܗܵܢܘܿܢ ܕܹܝܢ ܠܕܲܠܩܘܼܒܼܠܵܐ : ܟܠܗܹܝܢ ܨܼܒܼ̈ܘܵܬܼܵܐ ܡܲܗܦܟܼܝܼܢ . ܘܲܠܚܲܝܠܵܗ̇ ܕܫܲܪܝܼܬܵܐ : ܡܙܲܒܿܢܝܼܢ . ܘܐܵܡ̇ܪܝܼܢ : ܕܒܲܪܢܵܫܵܐ ܗܘ̤ܵܐ ܐܲܠܵܗܵܐ . ܘܡܲܢ̣ܘܼ ܟܲܝ ܗܵܘ̇ ܕܤܲܪܸܩ̣ ܢܲܦܫܹܗ : ܚܲܒܿܝܼ̈ܒܲܝܢ ؟ ܘܐܲܝܟܲܢܵܐ ܐܸܬܼܡܲܟܲܟܼ ؟ ܘܐܲܝܕܵܐ ܕܡܘܼܬܼܵܐ ܕܥܲܒܼܕܵܐ ܢܤܲܒܼ ؟ ܐܸܡܲܪܘ ܠܝܼ ܡܲܥܠܵܐ ܓܹܝܪ ܐܲܝܟܼ ܕܕܼܵܡܝܵܐ ܡܸܠܲܬܼܗܘܿܢ : ܒܲܪܢܵܫܵܐ ܚܲܕܼ ܡܸܢܲܢ ܕܐܸܬܿܬܿܪܝܼܡ . ܘܡ̣ܢ ܤܘܼܪܵܩܵܐ ܕܝܼܠܲܢ : ܕܲܤܠܸܩ̣ ܠܫܘܼܡܠܵܝܵܐ ܕܐܲܠܵܗܘܼܬܼܵܐ . ܘܡ̣ܢ ܕܡܘܼܬܼܵܐ ܕܥܲܒܼܕܵܐ : ܕܲܡܫܲܢܸܐ ܠܲܕܼܡܘܼܬܼܵܐ ܕܡܵܪܘܼܬܼܵܐ . ܘܐܲܝܟܲܢܵܐ ܐܵܡ̇ܪܝܼܢ ܕܐܸܤܬܿܪܲܩ ܝܑܼܚܝܼܕܼܵܝܵܐ : ܐܵܘ ܐܲܝܟܲܢ ܤܲܝܒܲܪ ܡܘܼܟܵܟܲܢ : ܠܐ ܡܸܫܟܲܚܢܵܐ ܕܐܸܕܲܥ : ܐܸܢ ܗ̤ܘ ܕܤܘܼܪܵܩܹܗ ܠܵܐ ܗ̄ܘ̣ܵܐ ܗܵܢܵܐ ܐܵܡ̇ܪܝܼܢ : ܕܲܒܼܫܘܼܒܼܚܹܗ ܝܲܩܪܹܗ ܠܒܲܪܢܵܫܵܐ . ܘܐܸܢ ܟܲܕܼ ܡܝܲܩܲܪ ܡܸܤܬܿܓܸܦ : ܘܟܲܕܼ ܡܫܲܒܲܚ ܡܸܤܬܲܪܲܩ : ܐܲܝܟܲܢܵܐ ܠܵܘ ܝܲܬܿܝܼܪܵܐܝܼܬܼ ܐܵܡܲ݁ܪ ܐ̄ܢܵܫ : ܕܦܵܩ̇ܚܵܐ ܠܹܗ ܗܵܝ̇ ܕܠܵܐ ܗ̄ܘ̣ܵܐ ܡܝܲܩܲܪ ܘܠܵܐ ܗ̄ܘ̣ܵܐ ܡܫܲܒܲܚ ܠܐ̄ܢܵܫ ؟ ܡܩܵܘܸ̇ܐ ܗ̄ܘ̣ܵܐ ܓܹܝܪ ܒܪܲܒܿܘܼܬܹܗ : pb. 548 ܐܸܠܘܼ ܠܵܐ ܝܲܩܪܹܗ ܘܠܵܐ ܫܲܒܿܚܹܗ : ܠܗܵܘ̇ ܒܲܪܢܵܫܵܐ : ܕܐܲܝܟܼ ܕܗܸܢܘܿܢ ܐܵܡ̇ܪܝܼܢ : ܢܩܸܦ̣ ܠܹܗ . ܐܵܪܵܐ ܠܵܘ ܠܓܼܘܼܚܟܵܐ ܫܵܘ̈ܝܵܢ ܗܵܠܹܝܢ : ܘܠܸܠܘܼܬܼܵܐ ܡܲܠ̈ܝܵܢ : ܕܲܢܼܟܼܝܼܠܝܼܢ ܥܠܲܝܗܹܝܢ ܕܚܲܟܿܝܼ̈ܡܵܢ ؟ ܐܸܠܵܐ ܡܸܠܬܼܵܐ ܕܲܫܪܵܪܵܐ : ܠܵܐ ܪܵܢܝܵܐ ܐܸܤܬܲܪܲܩ ܡܸܕܸܡ ܡ̣ܢ ܡܬܼܘܿܡ : ܐܸܠܵܐ ܐܝܼܬܼܵܘܗܝ ܡܲܠܝܵܐ ܘܲܡܫܲܠܡܵܢܵܐ ܒܲܟܼܝܵܢܹܗ . ܘܠܵܐ ܡܲܤܒܿܪܵܐ ܕܐܸܬܼܡܲܟܲܟܼ ܡܸܕܵܡ : ܐܸܠܵܐ ܪܵܡ ܘܲܡܥܲܠܲܝ ܡ̣ܢ ܟܠ : ܘܒܼܵܬܲܪܟܸܢ ܢܚܸܬܼ ܠܗܵܘ̇ ܡܸܕܸܡ ܕܠܵܐ ܐܝܼܬܼܵܘܗܝ ܗ̄ܘ̣ܵܐ . ܠܗܵܘ̇ ܕܹܝܢ ܕܲܢܤܒܼ ܕܡܘܼܬܼܵܐ ܕܥܲܒܼܕܵܐ : ܝܵܕܼܥܵܐ ܕܒܲܟܼܝܵܢܹܗ : ܒܲܪ ܚܹܐܪܹ̈ܐ ܗ̄ܘ̣ ܡ̣ܢ ܩܕܼܝܼܡ . ܘܲܠܗܵܘ̇ ܕܲܗܘ̤ܵܐ ܒܲܪ ܐ̄ܢܵܫܵܐ : ܠܵܐ ܝܵܕܼܥܵܐ ܠܹܗ ܒܲܪܢܵܫܵܐ ܡ̣ܢ ܩܕܼܵܡ ܕܢܸܗܘܸܐ ܒܲܪܢܵܫܵܐ . ܕܲܟܼܬܼܵܒܼܵܐ ܗܵܟܹܝܠ ܐܲܠܵܗܵܝܵܐ : ܤܘܼܪܵܩܵܐ ܘܲܕܼܡܘܼܬܼܵܐ ܕܥܲܒܼܕܵܐ ܡܫܲܡܲܗ : ܘܬܼܘܼܒܼ ܐ̄ܢܵܫܘܼܬܼܵܐ : ܘܲܠܗܵܘ̇ ܕܗܵܠܹܝܢ ܩܲܒܸܠ ܒܨܒܼܝܵܢܹܗ : ܕܐܲܠܵܗܵܐ ܗ̄ܘ̣ ܡܸܠܬܼܵܐ ܐܸܡܲ݁ܪ : ܡܵܢܵܐ ܡܲܗܦܟܼܝܼܢ ܠܵܗ̇ ܗܵܢܘܿܢ ܠܕܲܠܩܘܼܒܼܠܵܐ : ܠܗܵܕܹܐ ܡܕܲܒܿܪܵܢܘܼܬܼܵܐ ܡܲܠܝܲܬܼ ܚܸܟܼܡܬܼܵܐ : ܘܐܵܡ̇ܪܝܼܢ ܕܒܲܪ ܐ̄ܢܵܫܵܐ ܗܘ̤ܵܐ ܐܲܠܵܗܵܐ : ܕܠܵܐ ܗܘ̤ܵܘ ܦܪܝܼܫܝܼܢ ܟܪܸ̈ܤܛܝܵܢܹܐ : ܡ̣ܢ ܗܵܢܘܿܢ ܕܲܦܠܲܚ̣ܘ ܠܲܒܼܪܝܼܬܼܵܐ ܛܵܒܼ ܡ̣ܢ ܕܲܠܒܼܵܪܘܿܝܵܗ̇ ؟ ܐܵܘ ܟܒܲܪ ܡܲܤܒܿܪܝܼܢ : ܕܐܵܦ ܡܲܠܲܐ̈ܟܹܐ ܩܲܕܝܼ̈ܫܹܐ ܥܲܡܢ ܛܥ̣ܵܘ : ܗܵܢܘܿܢ ܕܲܦܩܲܕܼ ܠܗܘܿܢ ܟܬܼܵܒܼܵܐ ܩܲܕܝܼܫܵܐ : ܕܢܸܤܓܕܘܼܢ ܠܒܘܼܟܼܪܵܐ ܕܥܲܠ̣ ܠܥܵܠܡܵܐ ؟ ܫܡܵܐ ܕܹܝܢ ܕܒܼܘܼܟܼܪܵܐ : ܐܲܝܟܲܢܵܐ ܠܵܚܹ̇ܡ ܠܝܼܚܝܼܕܼܵܝܵܐ : ܐܸܠܵܐ ܗܘ̤ܵܐ ܒܲܪܢܵܫܵܐ ؟ ܐܸܢ ܓܹܝܪ ܫܲܪܝܼܪܵܐ : ܕܡܸܛܠ ܐܲܚܹ̈ܐ ܤܲܓܼܝܼ̈ܐܹܐ ܡܸܬܼܝܼܕܲܥ ܒܘܼܟܼܪܵܐ : ܗܵܝܕܹܝܢ ܢܚܸܬܼ ܠܐܲܚܘܼܬܼܵܐ ܗܵܝ̇ ܕܲܠܘܵܬܲܢ : ܟܲܕܼ ܐܲܟܼܘܵܬܲܢ ܗܘ̤ܵܐ ܒܲܪ ܐ̄ܢܵܫܵܐ : ܘܐܸܬܿܕܲܡܝܼ ܠܲܢ : ܤܛܲܪ ܡ̣ܢ ܚܛܝܼܬܼܵܐ . ܤܦ̇ܩܵܐ ܠܲܢ ܕܹܝܢ ܠܕܸܚܠܲܬܼ ܐܲܠܵܗܵܐ ܕܢܸܪܢܸܐ ܘܢܸܤܬܲܟܲܠ : ܕܕܲܗܘ̤ܵܐ ܦܲܓܼܪܵܐ ܕܐܲܠܵܗܵܐ ܗܵܘ̇ ܕܟܼܠ pb. 549 ܡܲܚܵܐ : ܚܲܝܠܹܗ ܘܤܵܥܘܿܪܘܼܬܹܗ ܐܝܼܬܼ ܠܹܗ : ܥܲܬܼܝܼܪ ܕܹܝܢ ܒܫܘܼܒܼܚܵܐ ܕܠܵܐ ܡܸܬܼܡܲܠܲܠ . ܐܲܝܠܹܝܢ ܕܹܝܢ ܕܗܵܠܹܝܢ ܡܸܬܼܪܲܥܹܝܢ : ܐ̄ܚܪܹܢܵܐ ܛܠܘܼܡܝܵܐ ܡܲܥܠܝܼܢ ܥܲܠ ܟܬܼܵܒܼܵܐ ܐܲܠܵܗܵܝܵܐ : ܘܐܵܡ̇ܪܝܼܢ : ܕܠܵ . ܠܦܲܪܨܘܿܦܹܗ ܕܝܼܚܝܼܕܼܵܝܵܐ ܠܵܚܹ̇ܡ ܨܲܥܪܵܐ ܕܲܗܘ̤ܵܐ ܡ̣ܢ ܝܗ̄ܘܼ̈ܕܵܝܹܐ : ܘܠܵܐ ܬܘܼܒܼ ܡܵܘܬܵܐ ܦܲܓܼܪܵܢܵܝܵܐ : ܐܸܠܵܐ ܠܕܲܐ̄ܚܪܹܢܵܐ ܒܪܵܐ : ܗܵܘ̇ ܕܡ̣ܢ ܐܲܢ̄ܬܿܬܼܵܐ ܐܸܬܼܝܼܠܸܕܼܸ . ܘܠܵܐ ܝܵܕܲܥܢܵܐ ܒܐܲܝܕܵܐ ܡܲܤܒܿܪܵܢܘܼܬܼܵܐ ܕܦܲܪܨܘܿܦܵܐ ܕܚܸܠܲܬܼ ܐܲܠܵܗܵܐ : ܡܲܪܦܹܝܢ ܐܘܼܪܚܵܐ ܬܪܝܼܨܬܵܐ : ܘܫܵܘܪܝܼܢ ܒܐܘܼܪܚܵܐ ܕܓܼܘܼܡܵܨܵܐ : ܘܠܸܐܫܬܵܗ̇ ܕܲܫܝܘܿܠ : ܐܲܝܟܼ ܕܲܟܼܬܼܝܼܒܼ ؟ ܐܝܼܬܼܵܘܗܝ ܓܹܝܪ ܫܲܪܝܼܪܵܐܝܼܬܼ ܐܲܠܵܗܵܐ : ܠܵܐ ܚܵܫܘܿܫܵܐ ܘܠܵܐ ܡܸܬܼܓܲܫܫܵܢܵܐ . ܡܸܛܠ ܕܲܕܼܠܵܐ ܓܘܼܫܡܵܐ ܗ̄ܘ̣ : ܐܸܠܵܐ ܠܗܲܠ ܡ̣ܢ ܒܪܝܼܬܼܵܐ ܗ̄ܘ̣ ܕܡܸܬܼܝܼܕܼܥܵܐ ܘܡܸܬܼܚܲܙܝܵܐ : ܘܲܕܼܠܵܐ ܓܫܘܿܡ ܐܝܼܬܼܵܘܗܝ ܒܲܟܼܝܵܢܵܐ ܕܠܵܐ ܡܸܬܼܝܼܕܲܥ . ܡܸܛܠ ܕܹܝܢ ܕܝܼܚܝܼܕܵܝܵܐ ܐܲܠܵܗܵܐ ܡܸܠܬܼܵܐ : ܓܘܼܫܡܵܐ ܫܩܲܠ̣ ܡ̣ܢ ܡܲܪܝܲܢ ܒܬܼܘܼܠܬܼܵܐ : ܟܲܕܸ : ܐܲܝܟܼ ܕܐܸܡ̇ܪܹܬܼ ܙܲܒܼ̈ܢܝܼܢ ܤܲܓܝܼ̈ܐܢ : ܕܝܼܠܹܗ ܥܲܒܼܕܹܗ : ܘܩܲܪܸܒܼ ܢܲܦܫܹܗ ܚܠܵܦܲܝܢ ܠܪܹܚܝܵܐ ܒܲܤܝܼܡܵܐ : ܕܸܒܼܚܬܼܵܐ ܠܐܲܠܵܗܵܐ ܐܲܒܼܵܐ ܕܠܵܐ ܡܘܼܡ : ܒܗܵܕܹܐ ܡܸܬܼܐܡܲܪ ܡܸܢܲܢ ܕܗ̤ܘ ܤܲܝܒܲܪ ܟܠ ܡܸܕܸܡ ܕܲܓܼܕܲܫ̣ ܠܦܲܓܼܪܹܗ . ܕܗܵܘ̇ ܡ̇ܢ ܓܹܝܪ ܕܐܝܼܬܼܵܘܗܝ ܦܲܓܼܪܵܐ : ܒܵܬܼܪܹܗ ܐܵܙ̈ܠܢ ܟܠܗܹܝܢ ܗܵܠܹܝܢ ܕܦܲܓܼܪܹܗ : ܤܛܲܪ ܡ̣ܢ ܚܛܝܼܬܼܵܐ . ܘܡܸܛܠ ܕܐܲܠܵܗܵܐ ܡܸܠܬܼܵܐ ܗܘ̤ܵܐ ܒܲܪܢܵܫܵܐ : ܦܵܫ̣ ܐܲܠܵܗܵܐܝܼܬܼ ܕܠܵܐ ܚܲܫܵܐ : ܟܲܕܼ ܚܲܫܹ̈ܐ ܕܦܲܓܼܪܹܗ ܕܝܼܠܹܗ ܥ̣ܒܲܕܼ ܐܸܢܘܿܢ : ܘܡܸܬܼܐܡܲܪ ܕܚܲܫ̣ ܒܲܦܓܲܪ : ܟܲܕܼ ܠܵܐ ܡܢܲܤ̣ܝ ܒܚܲܫܹ̈ܐ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ . ܡܲܤܒܿܪܵܢܘܼܬܼܵܐ ܗܵܟܹܝܠ ܕܕܸܚܠܲܬܼ ܐܲܠܵܗܑܵܐ : ܡܲܤܛܝܵܐ ܠܗܘܿܢ pb. 550 ܡ̣ܢ ܫܪܵܪܵܐ . ܘܠܵܐ ܢܸܤܬܲܟܿܠܝܼܢ ܕܲܢܛܝܼܪܵܐ ܗ̣̄ܝ ܠܵܐ ܚܵܫܘܿܫܘܼܬܹܗ : ܒܗܵܝ̇ ܕܐܝܼܬܼܵܘܗܝ ܐܲܠܵܗܵܐ . ܟܬܼܝܼܒܼ ܕܹܝܢ ܥܠܵܘܗܝ : ܕܚܲܫ̣ ܚܠܵܦܲܝܢ ܒܲܦܓܿܪ . ܒܗܵܝ̇ ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܹܗ : ܗܘ̤ܵܐ ܦܲܓܼܪܵܐ . ܒܲܦܓܿܪ : ܒܗܵܝ̇ ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܝܵܢܹܗ : ܗܘ̤ܵܐ ܦܲܓܼܪܵܐ . ܗܵܢܵܘ ܕܹܝܢ : ܒܲܪܢܵܫܵܐ ܡܫܲܠܡܵܢܵܐ . ܡܲܢ̣ܘܼ ܓܹܝܪ ܗܵܘ̇ ܕܐܸܡ݂ܲܪ ܗ̄ܘ̣ܵܐ ܠܐܲܒܼܵܐ : ܘܠܲܐܠܵܗܵܐ ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܒܲܫܡܲܝܵܐ : ܕܕܼܒܼ̈ܚܹܐ ܘܩܘܼܪ̈ܒܵܢܹܐ ܠܵܐ ܨܒܲܝܬܿ : ܘܝܲܩ̈ܕܹܐ ܫܲܠܡܹ̈ܐ ܕܲܚܠܵܦ ܚܛܵܗܹ̈ܐ ܠܵܐ ܫܐܸܠܬܿ : ܦܲܓܼܪܵܐ ܓܹܝܪ ܬܲܩܸܢܬܿ ܠܝܼ . ܗܵܝܕܹܝܢ ܐܸܡ̇ܪܹܬܼ : ܕܗܵܐ ܐܵܬܹ̇ܐ ܐ̄ܢܵܐ : ܠܡܸܥܒܲܕܼ ܨܒܼܝܵܢܵܟܼ ܐܲܠܵܗܵܐ ؟ ܗܵܘ̇ ܓܹܝܪ ܕܐܝܼܬܼܵܘܗܝ ܠܒܲܪ ܡ̣ܢ ܓܘܼܫܡܵܐ ܐܲܝܟܼ ܐܲܠܵܗܵܐ : ܕܐܲܢܸܩܸܢ ܠܹܗ ܓܘܼܫܡܵܐ ܐܵܡܲ݁ܪ : ܕܲܢܩܲܒܸܿܠ ܒܹܗ ܚܠܵܦܲܝܢ ܚܲܫܹ̈ܐ : ܘܲܒܼܫܘܼ̈ܡܵܬܹܗ ܠܟܼܠܲܢ ܢܲܐܤܸܐ : ܐܲܝܟܼ ܦܸܬܼܓܼܵܡܹܗ ܕܲܬܒܼܝܼܵܐ . ܐܲܝܟܲܢܵܐ ܕܹܝܢ ܚܲܕܼ ܚܠܵܦ ܤܲܓܝܼ̈ܐܹܐ ܡܝܼܬܼ : ܘܲܫ̣ܘܵܐ ܕܲܚܠܵܦ ܟܠܢܵܫ ܢܡܘܼܬܼ : ܐܸܢ ܕܡܲܢ ܕܗ̤ܘ ܒܲܪܢܵܫܵܐ ܐܝܼܬܼܵܘܗܝ ܗ̄ܘ̣ܵܐ ܚܲܫܵܐ ؟ ܐܸܢ ܕܹܝܢ ܚܲܫ̣ ܐ̄ܢܵܫܵܐܝܼܬܼ : ܐܲܝܟܼ ܡܲܢ ܕܚܲܫܹ̈ܐ ܕܚܘܼܫܡܹܗ ܕܝܼܠܹܗ ܐܝܼܬܲܝܗܘܿܢ : ܡܵܕܹܝܢ ܐܵܡ̇ܪܝܼܢ ܚ̄ܢܲܢ ܬܪܝܼܨܵܐܝܼܬܼ : ܕܲܫܘܸܐ ܗ̄ܘ̣ ܡܵܘܬܹܗ ܕܒܼܦܓܲܪ ܕܚܲܕܼ : ܕܢܸܬܼܩܘܿܠ ܠܘܼܩܒܲܠ ܚܲܝܹ̈ܐ ܕܟܼܠ . ܠܵܐ ܗ̄ܘ̣ܵܐ ܐܲܝܟܼ ܡܲܢ ܕܐܲܝܟܼ ܚܲܕܼ ܡܸܢܲܢ ܐܝܼܬܼܵܘܗܝ : ܐܸܠܵܐ ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܒܲܟܼܝܵܢܹܗ : ܗܘ̤ܵܐ ܒܲܪܢܵܫܵܐ : ܐܲܝܟܼ ܬܵܘܕܝܼܬܼܵܐ ܕܐܲܒܼܵܗܲܝ̈ܢ ܐܸܢ ܕܹܝܢ ܡܲܥܒܿܪܝܼܢ ܐ̄ܢܵܫ̈ܝܼܢ ܡ̣ܢ ܝܑܼܚܝܼܕܼܵܝܵܐ : ܐܲܝܟܼ ܡܲܢ ܕܠܵܐ ܠܵܚ̇ܡܵܐ ܘܠܵܐ ܦܲܐܝܵܐ ܠܹܗ ܗܵܝ̇ ܕܢܸܚܲܫ ܒܲܦܓܲܪ : ܢܒܲܛܠܘܼܢ ܡܸܢܹܗ : ܐܵܦ ܗܵܝ̇ ܕܐܸܬܼܝܼܠܸܕܼ ܒܲܒܼܤܲܪ ܡ̣ܢ ܒܬܼܘܼܠܬܼܵܐ . ܐܸܢ ܓܹܝܪ ܠܵܐ ܦܲܐܝܵܐ ܠܹܗ ܕܬܸܬܐܡܲܪ ܥܠܵܘܗܝ ܕܚܲܫ̣ ܒܲܦܓܲܪ : ܩܲܕܝܼܡܵܐ ܗ̣̄ܝ ܠܵܗ̇ ܗܵܝ̇ ܕܐܸܬܼܝܼܠܸܕܼ ܒܲܦܓܲܪ . ܘܡܸܟܹܝܠ pb. 551 ܒܗܵܠܹܝܢ : ܒܛܸܠ̣ ܥ̇ܒܼܵܕܼܵܗ̇ ܕܲܡܕܲܒܿܪܵܢܘܼܬܼܵܐ : ܘܒܼܛܸܠ̣ܘ ܠܗܘܿܢ ܐ̄ܪ̈ܵܙܹܐ ܕܲܟܼܪܸ̈ܛܝܵܢܹܐ : ܘܲܗܘ̤ܵܐ ܠܹܗ ܠܲܗܪܝܼܩܘܼܬܼܵܐ ܤܲܒܼܪܵܐ ܕܦܘܼܪܩܵܢܲܢ . ܐܸܠܵܐ ܐܵܡ̇ܪܝܼܢ : ܕܐܲܝܟܲܢܵܐ ܚܵܐܹ̇ܫ ܗܵܘ̇ ܕܠܵܐ ܝܵܕܲܥ̇ ܕܢܸܚܲܫ ؟ ܡܸܢܬܿܬܵܘܕܸܐ ܗ̄ܘ̣ : ܐܲܝܟܼ ܕܐܸܡ̇ܪܹܬܼ : ܠܵܐ ܚܵܫܘܿܫܵܐ ܒܲܟܼܝܵܢܹܗ ܐܲܠܵܗܵܐ ܡܸܠܬܼܵܐ . ܡܸܬܼܐܡܲܪ ܕܹܝܢ ܕܲܒܼܦܲܓܼܪܹܗ ܚܲܫ̣ : ܐܲܝܟܼ ܡܸܕܸܡ ܕܲܟܼܬܼܝܼܒܼ : ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܒܓܼܘܼܫܡܵܐ ܚܵܫ̇ܘܫܵܐ . ܘܲܡܫܲܪܲܪ ܠܵܗ̇ ܐܵܦ ܦܲܛܪܘܿܣ : ܟܲܕܼ ܟܵܬܹ̇ܒܼ ܥܠܵܘܗܝ : ܕܗܵܘ̇ ܡܲܢ ܠܲܡ ܕܐܲܤܸܩ̣ ܚܛܵܗܲܝ̈ܢ ܒܓܼܘܼܫܡܹܗ ܥܲܠ ܩܲܝܤܵܐ : ܡܵܕܹܝܢ ܠܵܐ ܚܵܫܘܿܫܵܐ ܗ̄ܘ̣ ܡܸܠܬܼܵܐ ܒܗܵܝ̇ ܐܝܼܬܼܵܘܗܝ ܐܲܠܵܗܵܐ : ܕܝܼܠܹܗ ܕܹܝܢ : ܡܕܲܒܿܪܵܢܵܐܝܼܬܼ ܡܸܬܼܪܢܹܝܢ ܚܲܫܹ̈ܐ ܕܦܲܓܼܪܵܐ . ܘܐܸܠܵܐ : ܒܐܲܝܢܵܐ ܙܢܵܐ ܒܘܼܟܼܪܵܐ ܕܟܼܠܗܹܝܢ ܒܸܪ̈ܝܵܬܼܵܐ : ܗܵܘ̇ ܕܒܹܗ ܗܘ̤ܵܘ ܪܹ̈ܫܹܐ ܘܫܘܼ̈ܠܛܵܢܹܐ : ܘܡܵܪ̈ܵܘܼܬܼܵܐ ܘܡܵܘ̈ܬܿܒܹܐ : ܗܵܘ̇ ܕܟܼܠ ܒܹܗ ܩܵܡ̣ : ܒܘܼܟܼܪܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܕܲܗܘ̤ܵܐ ܘܪܹܫܝܼܬܼܵܐ ܕܟܼܠܗܘܿܢ ܕܲܡ̈ܟܹܿܐ : ܐܸܠܘܼ ܓܘܼܫܡܵܐ ܕܲܡܟܼܵܢ ܕܢܸܚܲܫ : ܕܝܼܠܹܗ ܠܵܐ ܥܲܒܼܕܹܗ ܐܲܠܵܗܵܐ ܡܸܠܬܼܵܐ ؟ ܐܲܟܼܙܢܵܐ ܓܹܝܪ ܕܐܸܬܼܝܼܠܸܕܼ ܦܲܓܼܪܵܢܵܐܝܼܬܼ ܡ̣ܢ ܐܲܢ̄ܬܿܬܼܵܐ : ܟܲܕܼ ܡܸܫܬܵܘܬܲܦ ܒܡܵܘܠܵܕܼܵܐ ܕܝܼܠܲܢ ܐ̄ܢܵܫܵܐܝܼܬܼ : ܟܲܕܼ ܛܵܒܼ ܐܝܼܬܼ ܠܹܗ ܡܵܘܠܵܕܼܵܐ ܡ̣ܢ ܐܲܒܼܘܼܗܝ : ܗܵܟܲܢܵܐ ܡܸܬܼܐܡܲܪ ܕܚܲܫ̣ ܒܲܦܓܼܪ ܐܲܟܼܘܵܬܲܢ ܐ̄ܢܵܫܵܐܝܼܬܼ : ܟܲܕܼ ܐܝܼܬܼ ܠܹܗ ܒܲܟܼܝܵܢܹܗ ܠܵܐ ܚܵܫܘܿܫܘܼܬܼܵܐ : ܒܗܵܝ̇ ܕܐܝܼܬܼܵܘܗܝ ܐܲܠܐܵܗܵܐ :. ܗܵܟܲܢܵܐ ܓܹܝܪ ܡܸܬܼܝܼܕܲܥ ܕܚܲܕܼ ܐܝܼܬܼܵܘܗܝ ܡܫܝܼܚܵܐ : ܘܗܵܟܲܢܵܐ ܐܝܼܬܼܵܘܗܝ ܒܲܪ ܡܵܘܬܿܒܼܵܐ ܕܐܲܒܼܘܼܗܝ . ܠܵܐ ܐܲܝܟܼ pb. 552 ܒܲܪ ܐ̄ܢܵܫܵܐ ܕܲܡܝܲܩܲܪ ܒܲܥܡܘܼܪܝܵܐ ܕܐܲܠܵܗܵܐ ܡܸܠܬܼܵܐ : ܐܸܠܵܐ ܐܲܝܟܼ ܒܪܵܐ ܫܲܪܝܼܪܵܐ : ܘܟܲܕܼ ܗܘ̤ܵܐ ܒܲܪܢܵܫܵܐ . ܢܛܝܼܪܵܐ ܗ̣̄ܝ ܓܹܝܪ ܡܝܲܬܿܪܘܼܬܼܵܐ ܕܲܟܼܝܵܢܹܗ : ܐܵܦܸܢ ܗܘ̤ܵܐ ܡܕܲܒܿܪܵܢܵܐܝܼܬܼ ܒܲܕܼܡܘܼܬܼܵܐ ܕܥܲܒܼܕܵܐ . ܡܵܕܹܝܢ ܐܲܝܟܼ ܕܐܸܡܲܪܢܲܢ : ܐܵܦܸܢ ܡܫܵܘܬܲܦ ܗ̄ܘ̣ܵܐ ܠܲܟܼܝܵܢܲܢ ܒܗܵܝ̇ ܕܲܗܘ̤ܵܐ ܒܲܪܢܵܫܵܐ : ܐܸܠܵܐ ܥܲܡ ܗܵܕܹܐ : ܠܥܸܠ ܡ̣ܢ ܟܠܵܗ̇ ܒܪܝܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ . ܝܸܠܦܹ̇ܬܼ ܕܹܝܢ ܕܐ̄ܢܵܫ̈ܝܼܢ : ܟܲܕܼ ܡܦܲܫܩܝܼܢ ܥܸܠܲܬܼ ܡܲܤܲܩܬܹܗ ܕܲܠܲܫܡܲܝܵܐ : ܐܵܡ̇ܪܝܼܢ : ܕܠܲܐܬܼܪܵܐ ܠܲܡ ܐܸܙܲܠ̣ ܢܛܝܼܪܵܐ : ܕܠܵܐ ܡܸܬܼܚܲܒܲܨ . ܫܘ̣ܵܐ ܕܹܝܢ : ܕܐܵܦ ܒܲܪ ܡܵܘܬܿܒܼܵܐ ܕܐܲܒܼܵܐ ܢܸܗܘܸܐ . ܐܲܝܟܲܢܵܐ ܠܲܡ ܕܸܒܼܥܸܠܕܒܼܵܒܹܗ ܕܲܟܼܝܵܢܲܢ : ܠܵܐ ܡܸܫܟܲܚ ܕܢܸܩܪܘܿܒܼ ܘܢܲܟܼܝܘܗܝ : ܢܵܛܘܿܪܵܐ ܗܵܟܹܝܠ : ܐܸܡ݂ܲܪ ܠܝܼ : ܗܘ̤ܵܐ ܠܹܗ ܫܡܲܝܵܐ . ܘܲܥܪܘܼܩܝܵܐ ܗ̣̄ܝ ܘܠܵܘ ܤܘܼܠܵܩܵܐ : ܡܲܤܲܩܬܹܗ ܕܡ̣ܢ ܠܘܵܬܲܢ ܕܒܼܵܗ̇ ܡܸܫܬܲܒܼܗܪܝܼܢܲܢ ؟ ܐܸܢ ܕܲܚܝܼܠ ܗ̄ܘ̣ܵܐ ܕܹܝܢ ܐܲܝܟܼ ܕܡܸܤܬܲܒܼܪܵܐ : ܕܕܲܡ ܬܘܼܒܼ ܢܲܩܪܸܒܼ ܥܲܡܹܗ ܒܝܼܫܵܐ : ܐܸܠܘܼ ܠܵܐ ܤܠܸܩ̣ : ܘܒܼܵܬܼܵܪ ܩܝܵܡܬܹܗ ܡܤܲܓܸܦ ܗ̄ܘ̣ܵܐ ܠܹܗ . ܡܲܢ ܠܵܐ ܢܸܥܪܘܿܩ ܡ̣ܢ ܗܵܢܵܐ ܬܝܘܿܒܼܵܐ ؟ ܘܡܲܢ ܠܵܐ ܢܲܪܚܸܩ ܘܲܢܫܲܢܸܐ ܡ̣ܢ ܗܵܕܹܐ ܛܘܼܥܝܲܝ : ܘܢܸܫܒܿܩܘܼܢ ܐܸܢܘܿܢ ܠܗܵܢܘܿܢ ܕܗܵܠܹܝܢ ܡܲܡܪܚܝܼܢ ܠܡܹܐܡܲܪ ؟ ܠܲܝܬܿ ܡܸܕܸܡ ܕܦܲܟܿܝܼܗ ܡ̣ܢ ܗܵܠܹܝܢ ܡܸܠܹ̈ܐ : ܠܦܲܛܥܘܼܬܼ ܬܪܥܝܼܬܼܵܐ ܓܹܝܪ ܫܵܪܟܵܐ ܨܒܼܘܼܬܼܗܘܿܢ . ܡ̣ܢ ܕܫܲܡܠܝܼ ܓܹܝܪ ܡܫܝܼܚܵܐ ܡܕܲܒܿܪܵܢܘܼܬܼܵܐ ܕ : ܚܠܵܦܲܝܢ : ܘܕܵܫܹܗ ܠܤܵܛܵܢܵܐ ܘܐܲܙܝܼܥ̣ ܠܟܼܠܹܗ ܚܲܝܠܹܗ : ܘܲܫ̣ܪܵܝܗܝ ܠܫܘܼܠܛܵܢܹܗ ܕܡܵܘܬܵܐ : ܕܪܲܫ̣ ܠܲܢ ܐܘܼܪܚܵܐ ܚܕܼܵܬܵܐ ܘܚܲܝܬܼܵܐ : ܟܲܕܼ ܣܠܸܩ̣ ܠܲܫܡܲܝܵܐ : ܘܐܸܬܼܚܙܝܼ ܚܠܵܦܲܝܢ ܩܕܼܵܡ ܐܲܠܵܗܵܐ ܐܲܒܼܵܐ : ܐܲܝܟܼ ܕܲܟܼܬܼܝܼܒܼ . ܐܝܼܬܼܵܘܗܝ ܕܹܝܢ ܒܲܪ ܡܵܘܬܿܒܹܗ : pb. 553 ܘܦܲܓܼܪܵܢܵܐܝܼܬܼ . ܠܵܘ ܐܲܝܟܼ ܒܲܪ ܐ̄ܢܵܫܵܐ ܕܼܚܝܼܕܼܵܐܝܼܬܼ ܡܬܼܪܢܸܐ ܐ̄ܚܪܹܢܵܐ ܒܪܵܐ : ܠܒܲܪ ܡ̣ܢ ܡܸܠܬܼܵܐ ܐܲܠܵܗܵܐ . ܘܠܵܘ ܐܲܝܟܼ ܗܵܘ̇ ܕܡܸܥܡܲܪ ܥ̣ܡܲܪ ܒܒܲܪ ܐ̄ܢܵܫܵܐ : ܐܸܠܵܐ ܐܲܝܟܼ ܒܪܵܐ ܫܲܪܝܼܪܵܐ : ܚܲܕܼ ܘܒܲܠܚܘܿܕܼܵܘܗܝ . ܘܟܲܕܼ ܗܘ̤ܵܐ ܒܲܪ ܐ̄ܢܵܫܵܐ : ܘܝܵܬܹ̇ܒܼ ܐܲܝܟܼ ܐܲܠܵܗܵܐ ܥܲܡ ܐܲܠܵܗܵܐ : ܘܡܵܪܝܵܐ ܥܲܡ ܡܵܪܝܵܐ : ܘܲܒܼܪܵܐ ܥܲܡ ܐܲܒܼܵܐ . ܥܲܡ ܗܵܘ̇ ܕܐܝܼܬܼܵܘܗܝ ܒܲܪ ܟܝܵܢܹܗ ܫܲܪܝܼܪܵܐܝܼܬܼ : ܐܵܦܸܢ ܐܝܼܬܼ ܠܹܗ ܦܲܓܼܪܵܐ . ܡܸܫܟܿܚܵܐ ܗ̄ܘ̣ܵܬܼ ܓܹܝܼ : ܕܲܒܼܡܸܠܹ̈ܐ ܐܲܪ̈ܝܼܟܼܵܬܼܵܐ ܠܚܲܒܼܪܹ̈ܐ ܕܦܲܛܥܘܼܬܼܗܘܿܢ ܕܗܵܢܘܿܢ ܢܲܟܸܣ : ܕܲܒܼܤܲܓܝܼ̈ܐܵܬܼܵܐ ܕܹܝܢ ܢܹܐܡܲܪ ܠܘܼܩܒܲܠ ܦܲܟܿܝܼ̈ܗܵܬܼܵܐ : ܐܲܟܼܒܲܪ ܦܲܟܵܢܘܼܬܼܗܘܿܢ ܥܲܡ ܦܲܛܥܘܼܬܼܗܘܿܢ ܟܵܕܼܢܵܐ ܗ̄ܘ̣ܵܬܼ ܠܲܢ . ܐܵܠ̇ܨܐ ܕܹܝܢ ܠܡܲܩܵܦܘܼ ܠܐܲܝܠܹܝܢ ܕܐܸܡ̇ܪܹܬܼ : ܗܵܠܹܝܢ ܕܡܲܤܒܿܪܝܼܢ ܕܲܒܼܗܹܝܢ ܡܸܫܟܿܚܝܼܢ ܠܲܡܕܲܚܵܠܘܼ ܠܲܟܼܢܘܼܫܬܹܗ ܕܡܵܪܝܵܐ : ܐܲܝܟܼ ܕܲܟܼܬܼܝܼܒܼ : ܠܡܸܫܕܵܐ ܒܥܲܡܛܵܢܵܐ ܒܲܬܼܪ̈ܝܼܨܲܣ ܠܸܒܵܐ . ܗܵܢܵܘ ܕܹܝܢ : ܒܗܵܢܘܿܢ ܕܲܒܼܬܲܡܝܼܡܘܼܬܼ ܬܲܪܥܝܼܬܼܵܐ ܡܥܵܕܝܼܢ ܠܡܸܚܵܐ : ܘܲܠܡܲܫܡܵܢܘܼܬܼܵܐ ܕܗܲܝܡܵܢܘܼܬܼܵܐ : ܐܲܝܟܼ ܓܘܼܥܠܵܢܵܐ ܢܵܛ̇ܪܝܼܢ ܒܠܸܒܵܐ : ܟܲܕܼ ܚܠܝܼܡܵܐ ܘܠܵܐ ܡܒܲܠܒܿܠܵܐ . ܗܵܢܘܿܢ ܓܹܝܪ ܕܲܨܢܝܼܥܝܼܢ ܠܘܵܬܼ ܛܘܼܥܝܲܝ : ܘܡܸܟܿܚܝܼܢ ܫܘܼ̈ܐܵܠܹܐ ܡܥܲܩ̈ܡܹܐ : ܡܲܝܬܹܿܝܢ ܡ̣ܢ ܫܲܪܝܼܪܹ̈ܐ : ܠܐܲܝܠܹܝܢ ܕܠܵܐ ܡܕܲܪܫܝܼܢ . ܘܲܡܫܲܐܠܝܼܢ ܠܵܐ ܪܲܕܼܝܵܐܝܼܬܼ : ܐܲܝܟܼ ܕܐܵܦ ܗܲܪ̈ܵܛܝܼܩܘܿ ܚܲܒܼܪ̈ܲܝܗܘܿܢ ܡܥܵܕܹܝܢ ܠܲܡܫܲܐܵܠܘܼ : ܟܕܲ ܠܵܐ ܡܸܤܬܲܟܿܠܝܼܢ ܗܵܝ̇ ܕܲܟܼܬܼܝܼܒܼܵܐ : ܕܘܵܝ ܠܡܲܢ ܕܡܲܫܩܸܐ ܠܚܲܒܼܪܹܗ ܬܸܛܪܵܐ ܗܦܝܼܟܼܵܐ ! ܡܥܲܕܼܪ̈ܵܢܹܐ ܓܹܝܪ ܕܪܘܼܫܥܹܗ ܕܐܵܪܝܼܘܿܣ ܠܝܼܚܝܼܕܼܵܝܵܐ ܡܸܠܬܼܵܐ ܐܲܠܵܗܵܐ : ܡ̣ܢ ܟܝܵܢܵܐ ܐ̄ܚܪܹܢܵܐ ܐܵܡ̇ܪܝܼܢ ܕܐܝܼܬܼܵܘܗܝ . ܘܕܲܬܼܪܹܝܢ ܠܝܵܠܘܿܕܹܗ : ܤܵܝ̇ܡܝܼܢ ܠܹܗ . ܒܲܪܝܵܐ ܘܲܥܒܼܝܼܕܼܸܵܐ : pb. 554 ܐܵܡ̇ܪܝܼܢ ܠܹܗ . ܘܥܲܡ ܒܪܝܼܬܼܵܐ ܚܵܫ̇ܒܿܝܼܢ ܠܹܗ : ܠܗܵܘ̇ ܕܟܼܠ ܒܐܝܼܕܹܗ ܗܘ̤ܵܐ . ܘܬܼܘܼܒܼ ܟܲܕܼ ܡܥܲܩܒܼܝܼܢ ܥܲܠ ܐ̄ܪܵܙܵܐ ܕܦܲܓܼܪܵܢܘܼܬܹܗ : ܨܢܝܼܥܵܐܝܼܬܼ ܡܚܲܒܿܠܝܼܢ ܠܹܗ ܠܚܲܝܠܹܗ ܕܲܫܪܵܪܵܐ : ܘܲܒܼܬܲܪܥܝܼܬܹܗ ܕܐܵܦܘܿܠܝܼܢܵܪܝܼܣ ܡܩܲܕܲܡܝܼܢ ܡܸܬܼܟܲܪܗܝܼܢ ܘܐܵܡ̇ܪܝܼܢ : ܕܦܲܓܼܪܵܐܠ ܡܲܢ ܫܩܲܠ̣ ܐܲܠܵܗܵܐ ܡܸܠܬܼܵܐ : ܠܲܝܬܿ ܗ̄ܘ̣ܵܐ ܠܲܡ ܕܹܝܢ ܒܹܗ ܢܲܦܫܵܐ ܡܠܝܼܠܬܼܵܐ . ܐܝܼܬܼܵܘܗܝ ܕܹܝܢ ܒܦܲܓܼܪܵܐ : ܚܠܵܦ ܗܵܘܢܵܐ ܘܢܲܦܫܵܐ . ܕܲܨܢܝܼܥܵܐܝܼܬܼ ܕܹܝܢ ܥܵܒܼܕܝܼܢ ܗܵܕܹܐ : ܥܓܲܠ ܡܸܬܿܬܲܚܕܝܼܢ . ܕܠܵܐ ܓܹܝܪ ܢܲܤܒܲܪ ܕܡܸܠܹ̈ܐ : ܕܐ̄ܢܵܫܐܝܼܬܼ ܐܲܡܝܼܪܵܢ ܥܲܠ ܡܵܪܲܢ : ܥܲܠ ܡܕܲܒܿܪܵܢܘܼܬܹܗ ܘܠܹ̇ܐ ܕܢܸܫܬܲܩ̈ܠܵܢ : ܘܐܲܝܟܼ ܡܵܐ ܕܲܦܐܸܐ ܠܲܡܫܝܼܚܵܐ ܕܐ̄ܢܵܫܘܼܬܹܗ : ܡܸܛܠ ܕܲܗܘ̤ܵܐ ܒܲܪܢܵܫܵܐ : ܓܵܢ̇ܒܿܝܼܢ ܠܵܗ̇ ܠܢܲܦܫܵܐ ܡܠܝܼܠܬܼܵܐ ܡ̣ܢ ܦܲܓܼܪܵܐ : ܘܲܡܬܲܚܬܹܝܢ ܠܹܗ ܠܲܒܼܪܵܐ ܡ̣ܢ ܟܝܵܢܵܐ ܕܐܲܒܼܘܼܗܝ . ܘܥܵܒܼ̇ܕܝܼܢ ܠܹܗ ܕܘܼܟܲܬܼ ܢܲܦܫܵܐ : ܠܦܲܓܼܪܵܐ . ܘܲܡܠܲܩܛܝܼܢ ܡܸܠܹ̈ܐ ܡ̣ܢ ܟܬܼܵܒܹ̈ܐ : ܠܥܲܠܲܬܼ ܛܠܘܡܝܼܗܘܿܢ . ܐܸܠܵܐ ܗܵܐ ܐܵܦ ܗܵܫܵܐ ܡܡܲܪ̈ܝܵܢܹܐ ܕܠܵܐ ܪܲܕܝܘܼܬܼܗܘܿܢ ܕܗܵܠܹܝܢ : ܡܲܪܝܼܪܵܐܝܼܬܼ ܢܒܲܥ̣ܘ ܒܡܸܠܹ̈ܐ ܚܲܕܼ̈ܬܼܵܬܼܵܐ ܕܢܸܤܛܘܿܪܝܼܣ : ܕܢܲܩܪܒܼܘܼܢ ܥܲܡ ܗܲܝܡܵܢܘܼܬܼܵܐ ܒܫܘܼ̈ܐܵܠܲܝܗܘܿܢ . ܐܵܡ̇ܪܝܼܢ ܓܹܝܪ : ܕܛܘܼܒܼܸܵܢܵܐ ܦܵܘܠܘܿܣ ܐܸܡ݂ܲܪ ܥܲܠ ܡܫܝܼܚܵܐ ܦܵܪܘܿܩܲܢ : ܕܤܲܪܸܩ̣ ܢܲܦܫܹܗ ܘܲܕܼܡܘܼܬܼܵܐ ܕܥܲܒܼܕܵܐ ܢܤܲܒܼ . ܘܲܗܘ̤ܵܐ : ܒܲܕܼܡܘܼܬܼܵܐ ܕܲܒܼܢܲܝ̈ ܐ̄ܢܵܫܵܐ : ܘܒܸܐܤܟܹܡܵܐ ܐܸܫܬܿܟܲܚ : ܐܲܝܟܼ ܒܲܪܢܵܫܵܐ . ܘܡܲܟܸܟܼ ܢܲܦܫܹܗ ܘܐܸܫܬܿܡܲܥ : ܥܕܲܡܵܐ ܠܡܵܘܬܵܐ . ܡܵܘܬܵܐ ܕܹܝܢ : ܕܲܙܩܝܼܦܵܐ . ܡܸܛܠ ܗܵܢܵܐ ܐܵܦ ܐܲܠܵܗܵܐ ܐܲܤܓܝܼ : ܘܪܲܡܪܡܸܗ . ܘܝܲܗ̣̄ܒܼ ܠܹܗ ܫܡܵܐ ܕܲܡܝܲܬܲܪ : ܡ̣ܢ ܟܠ ܫܡܵܗܝܼ̈ܢ . pb. 555 ܘܬܼܘܼܒܼ ܐܵܦ ܒܕܼܘܼܟܿܬܼܵܐ ܐ̄ܚܪܹܬܼܵܐ : ܐܲܠܵܗܵܐ ܗ̄ܘ̣ܵܐ ܓܹܝܪ ܒܲܡܫܝܼܚܵܐ : ܗܵܘ̇ ܕܪܲܥ̣ܝ ܠܥܵܠܡܵܐ ܥܲܡ ܪܲܒܿܘܼܬܹܗ . ܘܬܼܘܼܒܼ : ܕܒܹܗ ܥ̣ܡܲܪ ܟܠܹܗ ܡܘܼܠܵܝܵܐ ܕܐܲܠܵܗܘܼܬܼܵܐ ܓܘܼܫܡܵܢܵܐܝܼܬܼ . ܬܵܢܹ̇ܝܢ ܕܹܝܢ ܐܵܦ ܠܲܒܼ̈ܢܵܬܼ ܩܵܠܵܘ̈ܗܝ ܕܦܲܛܪܘܿܣ ܕܐܸܡ݂ܲܪ : ܝܼܫܘܿܥ ܢܵܨܪܵܝܵܐ : ܗܵܘ̇ ܕܲܡܫܲܚ̣ ܐܲܠܵܗܵܐ ܒܪܘܼܚܵܐ ܕܩܘܼܕܼܫܵܐ ܘܲܒܼܚܲܝܠܵܐ . ܗܵܘ̇ ܕܡܸܬܼܟܿܪܸܟܼ ܗ̄ܘ̣ܵܐ ܘܡܲܐܤܸܐ ܠܟܼܠܗܘܿܢ ܐܲܝܠܹܝܢ ܕܡ̣ܢ ܒܝܼܫܵܐ ܡܸܬܼܢܟܹܝܢ ܗ̄ܘ̣ܵܘ : ܡܸܛܠ ܕܐܲܠܵܗܵܐ ܗ̄ܘ̣ܵܐ ܥܲܡܹܗ . ܘܬܼܘܼܒܼ : ܕܐܲܥܒܲܪ ܐܲܠܵܗܵܐ ܠܙܲܒܼ̈ܢܹܐ ܕܛܵܥܝܘܼܬܼܵܐ : ܘܗܵܫܵܐ ܡܦܲܩܸܕܼ ܠܟܼܠܗܘܿܢ ܒܢܲܝ̈ܢܵܫܵܐ : ܕܲܒܼܟܼܠܕܘܼܟܼ : ܢܬܼܘܼܒܼܘܼܢ . ܐܲܝܟܼ ܡܸܕܸܡ ܕܩܲܕܸܩ̣ ܪܫܲܡ̣ ܝܵܘܡܵܐ ܕܕܼܝܼܢܵܐ ܕܒܹܗ ܥܬܼܝܕܼ ܕܲܢܕܲܘܼܢܵܗ̇ ܠܟܼܠܵܗ̇ ܐܲܪܥܵܐ : ܒܝܲܕܼ ܓܲܒܼܪܵܐ ܐܲܝܢܵܐ ܕܲܦܪܲܫ̣ . ܘܐܲܦܢܝܼ ܠܟܼܠ ܐ̄ܢܵܫ ܠܗܲܝܡܵܢܘܼܬܹܗ : ܒܐܲܩܝܼܡܸܗ ܡ̣ܢ ܒܹܝܬܼ ܡܝܼ̈ܬܹܐ . ܠܗܵܠܹܝܢ ܤܵܝ̇ܡܝܼܢ ܘܠܲܐܝܠܹܝܢ ܕܒܲܙܢܵܐ ܐ̄ܚܪܹܢܵܐ ܐ̄ܢܵܫܐܝܼܬܼ ܐܲܡܝܼܪܵܢ : ܘܒܲܪ ܫܵܥܬܹܗ ܡ̣ܢ ܬܲܪܥܝܼܬܼܵܐ ܒܝܼܫܬܼܵܐ : ܡܸܠܹ̈ܐ ܡܲܪܝܼܪ̈ܵܬܼܵܐ ܓܵܤܹ̇ܝܢ . ܠܡܲܢ̣ܘܼ ܠܲܡ ܝܲܗ̣̄ܒܼ ܐܲܠܵܗܵܐ ܫܡܵܐ ܕܲܡܝܲܬܲܪ ؟ ܠܐܲܠܵܗܵܐ ܡܸܠܬܼܵܐ ؟ ܘܐܲܝܟܲܢܵܐ ܠܲܡ ܡܸܬܼܩܲܒܿܠܵܐ ܗܵܕܹܐ ؟ ܐܝܼܬܼܵܘܗܝ ܗ̄ܘ̣ܵܐ ܠܹܗ ܓܹܝܪ ܒܟܼܠܙܒܲܢ ܐܲܠܵܗܵܐ : ܐܲܝܟܼ ܡ̇ܢ ܕܡܸܢܹܗ ܟܝܵܢܵܐܝܼܬܼ ܝܑܼܠܝܼܕܼ . ܫܡܵܐ ܓܹܝܪ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܗܵܢܵܐ ܐܝܼܬܼܵܘܗܝ . ܡܵܢܵܐ ܓܹܝܪ ܐܝܼܐܼ ܕܥܸܠܵܝ : ܡ̣ܢ ܗܵܘ̇ ܕܲܟܼܝܵܢܵܐܝܼܬܼ ܐܝܼܬܼܵܘܗܝ ܐܲܠܵܗܵܐ ؟ ܠܡܲܢ̣ܘܼ ܕܹܝܢ ܡܫܲܚ̣ ܒܪܘܼܚܵܐ ܕܩܘܼܕܼܫܵܐ ؟ ܐܵܘ ܥܲܡ ܡܲܢ̣ܘܼ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ؟ pb. 556 ܡܵܘܤܦܝܼܢ ܕܹܝܢ ܥܲܠ ܗܵܠܹܝܢ : ܐ̄ܚܪ̈ܵܢܝܵܬܼܵܐ . ܘܲܡܦܲܩܩܝܼܢ : ܘܕܼܵܠ̇ܚܝܼܢ ܬܲܪ̈ܥܝܵܬܼܵܐ ܕܲܦܫܝܼ̈ܛܹܐ : ܟܲܕܼ ܕܹܝܢ ܡܦܲܪܫܝܼܢ ܒܟܼܠ ܕܘܼܟܼ . ܢܲܦ̈ܫܵܢܹܐ ܓܹܝܪ ܐܝܼܬܲܝܗܘܿܢ : ܕܪܘܼܚܵܐ ܠܲܝܬܿ ܒܗܘܿܢ . ܘܲܡܦܲܠܓܼܝܼܢ ܠܲܬܼܪܹܝܢ ܒܢܝܼ̈ܢ ܠܚܲܕܼ ܡܫܝܼܚܵܐ ܕܐܝܼܬܼܵܘܗܝ ܒܪܵܐ ܘܡܵܪܝܵܐ ܕܟܼܠ : ܒܡܸܕܸܡ ܕܗܵܡ̇ܤܝܼܢ ܢܵܦ̇ܠܝܼܢ . ܚܲܕܼ ܓܹܝܪ ܡܫܝܼܚܵܐ ܘܡܵܪܝܵܐ ܘܲܒܼܪܵܐ ܡܕܲܡܹܝܢ ܕܡܵܘܕܹܝܢ : ܘܚܲܕܼ ܦܲܪܨܘܿܦܵܐ ܐܵܡ̇ܪܝܼܢ ܕܐܝܼܬܼ ܠܹܗ . ܘܟܲܕܼ ܡܦܲܪܫܝܼܢ ܠܹܗ ܬܘܼܒܼ ܠܲܬܼܪܹܝܢ ܩܢܘܿܡ̈ܝܼܢ ܕܢܘܼܟܼܪܵܝܝܑܼܢ ܠܲܚܕܼܵܕܹ̈ܐ : ܒܟܼܠܗܹܝܢ ܛܵܠܡ̇ܝܼܢ ܠܹܗ ܠܐ̄ܪܵܙܵܐ . ܐܵܡ̇ܪܝܼܢ ܓܹܝܪ : ܕܗܵܘ̇ ܕܡ̣ܢ ܐܲܢ̄ܬܿܬܼܵܐ : ܐܵܘ ܗܵܝ̇ ܕܡܘܼܬܼܵܐ ܕܥܲܒܼܕܵܐ : ܝܑܼܚܝܼܕܼܵܐܝܼܬܼܵ ܘܒܲܠܚܘܿܕܼܵܘܗܝ ܩܲܒܸܠ̣ ܫܡܵܐ ܕܲܡܝܲܬܲܪ . ܘܗ̤ܘ ܠܲܡ ܐܸܬܼܡܫܲܚ ܒܪܘܼܚܵܐ ܕܩܘܼܕܼܫܵܐ : ܘܗ̤ܘ ܐܝܼܬܼܵܘܗܝ ܗܵܘ̇ ܕܥܲܡܹܗ ܗ̄ܘ̣ܵܐ ܐܲܠܵܗܵܐ ܡܸܠܬܼܵܐ . ܤܘܼܠܦܵܢܵܐ ܕܹܝܢ : ܘܪܹܝܚܵܐ ܤܲܪܝܵܐ ܓܵܤܹ̇ܝܢ ܠܲܢ ܒܗܵܠܹܝܢ ܡܸܠܹ̈̄ܐ . ܡܸܛܠ ܕܒܼܝܼ̈ܫܹܐ ܐܸܢܘܿܢ : ܘܛܵܒܼ̈ܬܼܵܐ ܕܲܢܡܲܠܠܘܼܢ ܠܵܐ ܡܸܫܟܿܚܝܼܢ : ܐܲܝܟܼ ܡܸܠܬܹܗ ܕܦܵܪܘܿܩܲܢ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ ܒܟܼܠ ܙܒܲܢ ܫܲܪܝܼܪܵܐܝܼܬܼ ܘܡܵܪܝܵܐ : ܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ ܐܸܬܼܝܼܠܸܕܼ ܠܵܐ ܡܸܬܼܚܲܙܝܵܢܵܐܝܼܬܼ : ܘܐܲܝܟܼ ܡܸܕܸܡ ܕܲܠܡܹܐܡܲܪ ܠܵܐ ܡܟܸܫܟܿܚܵܐ . ܡܸܛܠ ܕܹܝܢ ܕܒܲܦܓܲܪ ܗܘ̤ܵܐ ܡ̣ܢ ܐܲܢ̄ܬܿܬܼܵܐ ܫܒܼܝܼܚܵܐܝܼܬܼ ܘܲܠܥܸܠ ܡ̣ܢ ܟܝܵܢܲܢ : ܒܡܹܐܬܼܝܼܬܹܗ ܕܪܘܼܚܵܐ ܕܩܘܼܕܼܫܵܐ : ܘܲܒܼܗܵܝ̇ ܕܐܲܓܸܢ ܚܲܝܠܹܗ ܕܐܲܠܵܗܵܐ : ܘܤܲܝܒܲܪ ܝܲܠܕܵܐ ܕܐܲܟܼܘܵܬܲܢ . ܗܵܟܲܢܵܐ ܓܹܝܪ ܡܸܬܼܐܡܲܪ ܕܐܸܤܬܲܪܲܩ : ܘܡܲܟܸܟܼ ܢܲܦܫܹܗ ܘܐܸܫܬܡܲܥ ܥܕܲܡܵܐ ܠܡܵܘܬܵܐ ܕܲܙܩܝܼܦܵܐ . ܒܗܵܕܹܐ ܡܸܬܼܐܡܲܪ ܕܲܫܩܲܠ̣ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗܝܼ̈ܢ : ܘܠܹܗ ܟܠ ܒܪܘܿܟ ܟܵܦܵܐ : ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ : ܘܟܼܠ ܠܸܫܵܢ ܡܵܘܕܸܐ ܕܡܵܪܝܵܐ pb. 557 ܗ̄ܘ̣ ܝܼܫܘܿܥ ܡܫܝܼܚܵܐ : ܠܫܘܼܒܼܚܵܐ ܕܐܲܠܵܗܵܐ ܐܲܒܼܘܼܗܝ . ܠܵܐ ܓܹܝܪ ܛܥܵܬܼܵܗ̇ ܠܲܒܼܪܝܼܬܼܵܐ ܝܲܕܘܼܥܬܵܢܝܼܬܼܵܐ ܘܲܡܠܝܼܠܬܼܵܐ : ܕܐܲܠܵܗܵܐ ܗ̄ܘ̣ܵܐ ܡܸܠܬܼܵܐ ܗܵܘ̇ ܕܲܗܘ̤ܵܐ ܒܲܪܢܵܫܵܐ . ܐܵܦܸܢ ܗܘ̤ܵܐ ܓܹܝܪ ܒܗܵܠܹܝܢ ܕܝܼܠܲܢ : ܘܐܲܟܼܘܵܬܲܢ ܐܸܫܬܵܘܬܲܦ ܒܒܸܤܪܵܐ ܘܲܕܼܡܵܐ : ܐܸܠܵܐ : ܠܵܘ ܟܲܕܼ ܫܲܢ̣ܝܼ ܡ̣ܢ ܗܵܝ̇ ܕܐܝܼܬܼܵܘܗܝ ܐܲܠܵܗܵܐ : ܘܠܵܐ ܫܲܒܼܩ̣ܵܗ̇ ܠܗܵܝ̇ ܕܲܗܘ̤ܵܐܠ ܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ ܗ̄ܘ̣ܵܐ . ܦܵܫ̣ ܓܹܝܪ ܤܓܼܝܼܕܼܵܐ : ܠܬܸܫܒܿܘܿܚܬܼܵܐ ܕܐܲܠܵܗܵܐ ܐܲܒܼܵܐ . ܬܸܫܒܘܿܚܬܹܗ ܗ̣̄ܝ ܓܹܝܪ ܕܢܲܡܠܸܟܼ ܘܢܸܤܬܿܓܸܕܼ ܥܲܡܹܗ ܒܪܹܗ : ܐܵܦ ܐܸܢ ܗܘ̤ܵܐ ܡܕܲܒܿܪܵܢܵܐܝܼܬܼ ܒܲܪ ܐ̄ܢܵܫܵܐ ܠܦܘܼܪܩܵܢܵܐ ܕܗܵܢܘܿܢ ܕܲܬܼܚܹܝܬܼ ܫܡܲܝܵܐ . ܡܵܕܹܝܢ ܟܲܕܼ ܡ̣ܢ ܡܲܠܲܐܟܹ̈ܐ ܘܡܸܢܲܢ ܒܢܲܝ̈ ܐ̄ܢܵܫܵܐ ܐܸܬܼܗܲܝܡܲܢ : ܘܟܲܕܼ ܐܝܼܬܼ ܠܹܗ ܦܲܓܼܪܵܐ : ܕܐܲܠܵܗܵܐ ܐܝܼܬܼܵܘܗܝ ܒܲܟܼܝܵܢܵܐ ܫܲܪܝܼܪܵܐܝܼܬܼ : ܗܵܝܕܹܝܢ ܡܸܬܼܐܡܲܪ ܕܲܢܤܲܒܼ ܫܡܵܐ ܕܲܡܝܲܬܲܪ ܡ̣ܢ ܟܠ ܫܡܵܗ̈ܝܼܢ : ܠܵܐ ܗ̄ܘ̣ܵܐ ܐܲܝܟܼ ܕܒܲܡܢܵܬܼܵܐ ܕܬܼܵܘܤܲܦܬܼܵܐ ܝܑܼܬܲܪ ܠܹܗ ܒܤܘܼܥܪܲܢܵܐ . ܗܵܘ̇ ܡܵܐ ܓܹܝܪ ܕܐܝܼܬܼܵܘܗܝ ܗ̄ܘ̣ܵܐ ܒܟܼܠܙܒܲܢ : ܐܲܝܟܲܢ ܫܵܩܹ̇ܠ ܗ̄ܘ̣ܵܐ ܐܲܝܟܼ ܡ̇ܢ ܕܠܲܝܬܿ ܠܹܗ ؟ ܐܸܠܵܐ ܒܗܵܝ̇ ܕܲܕܢܲܚ̣ ܒܠܸܒܵܘ̈ܬܼܵܐ ܕܟܼܠܢܵܫ ܐܲܠܵܗܵܐ ܘܐܲܒܼܵܐ : ܡܸܠܬܼܵܐ ܕܐܸܬܼܓܲܫܲܡ ܕܐܲܠܵܗܵܐ ܐܝܼܬܼܵܘܗܝ ܒܲܟܼܝܵܢܵܐ : ܠܵܐ ܫܒܲܩ̣ ܕܬܸܛܥܸܐ ܐܸܢܘܿܢ : ܠܵܐ ܠܲܡ ܓܹܝܪ ܐ̄ܢܵܫ ܡܸܫܟܲܚ ܕܢܹܐܬܸܐ ܠܘܵܬܼܝ : ܐܸܠܵܐ ܢܲܛܕܹܗ ܐܲܒܼܵܐ ܕܫܲܪܲܢܝ . ܗܘ̤ܵܬܼ ܕܹܝܢ ܡܫܝܼܚܘܼܬܹܗ : ܡܸܛܠ ܐ̄ܢܵܫܘܼܬܹܗ . ܟܲܕܼ ܓܹܝܪ ܩܲܕܝܼܫܵܐ ܒܲܟܼܝܵܢܵܐ ܐܲܝܟܼ ܐܲܒܼܘܼܗܝ ܐܝܼܬܼܵܘܗܝ : ܝܑܼܚܝܼܕܼܵܝܵܐ ܒܪܵܐ ܕܝܼܠܝܼܕܼ ܡܸܢܹܗ : ܕܐܸܬܼܡܫܲܚ ܐܲܟܼܘܵܬܲܢ ܡܸܵܬܼܐܡܲܪ : ܐܵܘ ܕܐܸܬܼܩܲܕܲܫ ܡ̣ܢ ܐܲܒܼܘܼܗܝ : ܒܗܵܝ̇ ܕܲܗܘ̤ܵܐ ܒܲܪܢܵܫܵܐ . ܟܬܲܒܼ ܓܹܝܪ pb. 558 ܥܠܵܘܗܝ ܚܲܟܝܼܡܵܐ ܦܵܘܠܘܿܣ ܘܲܥܠܲܝܢ ܕܗܵܘ̇ ܕܲܡܩܲܕܸܫ ܘܗܵܢܘܿܢ ܕܡܸܬܼܩܲܕܲܫܝܼܢ : ܡ̣ܢ ܚܲܕܼ ܐܸܢܘܿܢ ܟܠܗܘܿܢ . ܡܸܛܠ ܗܵܢܵܐ : ܠܵܐ ܒܗܸܬܼ ܕܢܸܩܪܸܐ ܐܸܢܘܿܢ ܐܲܚܵܘ̈ܗܝ : ܟܲܕܼ ܐܸܡܲ݁ܪ : ܕܐܹܤܲܒܲܪ ܫܡܵܟܼ ܠܐܲܚܲܝ̈ . ܡܵܕܹܝܢ ܕܐܝܼܬܼܵܘܗܝ ܩܲܕܝܼܫܵܐ ܒܲܟܼܝܵܢܹܗ ܝܑܼܚܝܼܕܼܵܝܵܐ ܘܕܲܡܩܲܕܸܫ ܒܪܝܼܬܹܗ : ܒܗܵܝ̇ ܕܲܗܘ̤ܵܐ ܒܲܪܢܵܫܵܐ ܘܐܲܚܵܐ ܥܲܡܲܢ : ܐ̄ܢܵܫܵܐܝܼܬܼ ܗ̄ܘ̣ ܡܸܬܼܐܡܲܪ ܕܐܸܬܼܡܫܲܚ . ܡܸܕܸܡ ܕܙܵܕܹܩ ܘܲܦܐܸܐ ܠܐ̄ܢܵܫܘܼܬܼܵܐ : ܟܲܕܼ ܠܵܐ ܐܸܨܛܲܥܪܲܬ̤ ܡܸܛܠ ܐ̄ܢܵܫܘܼܬܹܗ ܡܫܘܼܚܬܹܗ . ܗܵܟܲܢܵܐ ܓܹܝܪ ܐܸܡ݂ܲܪ ܐܵܦ ܠܘܵܬܼ ܡܫܲܒܿܚܵܐ ܝܘܿܚܲܢܵܢ : ܕܘܵܠܹ̇ܐ ܠܲܢ ܕܲܢܡܲܠܸܐ ܟܠܵܗ̇ ܟܹܐܢܘܼܬܼܵܐ . ܐܸܢ ܕܹܝܢ ܬܸܬܼܐܡܲܪ ܘܕܲܐܠܵܗܵܐ ܗܘ̤ܵܐ ܥܲܡܹܗ : ܐܲܝܟܲܢ ܛܥܵܬ̤ ܐܸܢܘܿܢ ܠܤܘܿܦܸܤ̈ܛܹܐ ܨܢܝܼ̈ܥܹܐ : ܕܐܝܼܬܼܵܘܗܝ ܟܝܵܢܵܐܝܼܬܼ ܒܟܼܠܙܒܲܢ ܐܲܒܼܵܐ ܥܲܡ ܒܪܵܐ : ܘܗ̤ܘ ܐܝܼܬܼܵܘܗܝ ܒܹܗ ؟ ܐܵܘ ܠܵܐ ܥܵܗ̇ܕܝܼܢ ܕܐܸܡ݂ܲܪ ܡܫܝܼܚܵܐ : ܕܗܵܢܵܐ ܟܠܹܗ ܙܲܒܼܢܵܐ ܗܘܹ̇ܝܬܼ ܥܲܡܟܼܘܿܢ : ܘܠܵܐ ܝܑܼܕܲܥܬܵܢܝ ܦܝܼܠܝܼܦܲܐ ؟ ܡ̇ܢ ܕܠܝܼ ܚ̣ܙܵܐ : ܚ̣ܙܵܐ ܠܐܲܒܼܵܐ . ܘܐܸܢܵܐ ܘܐܵܒܼܝ : ܚܲܕܼ ܚܢܲܢ . ܠܵܐ ܡܗܲܝܡܸܢ ܐܲܢ̄ܬܿ ܕܐܸܢܵܐ ܒܐܵܒܼܝ : ܘܐܵܒܼܝ ܒܝܼ ܐܝܼܬܼܵܘܗܝ ؟ ܐܸܡ݂ܲܪ ܬܘܼܒܼ : ܟܲܕܼ ܡܡܲܠܸܠ ܥܲܡ ܬܲܠܡܝܼܕܼܵܘ̈ܗܝ : ܕܐܵܬܼ̇ܝܵܐ ܫܵܥܬܼܵܐ ܘܐܵܦ ܗܵܫܵܐ ܐܝܼܬܹܝܗ̇ : ܕܬܸܬܼܒܲܕܪܘܼܢ ܐ̄ܢܵܫ ܠܐܲܬܼܪܹܗ : ܘܬܸܫܒܿܩܘܼܢܵܢܝ ܒܲܠܚܘܿܕܲܝ . ܘܠܵܐ ܗܘܹ̇ܝܬܼ ܒܲܠܚܘܿܕܲܝ : ܕܐܵܒܝܼ ܥܲܡܝ ܐܝܼܬܼܵܘܗܝ . ܠܵܐ ܓܹܝܪ ܐܲܝܟܼ ܕܡܲܤܒܿܪܝܼܢ ܗܵܢܘܿܢ ܕܲܡܠܹܝܢ ܬܝܘܿܒܼܵܐ ܢܘܼܟܼܪܵܝܵܐ : ܕܟܲܕܼ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܐ̄ܚܪܹܢܵܐ ܒܪܵܐ : ܥܲܡ ܐ̄ܚܪܹܢܵܐ ܒܪܵܐ ܒܲܪ ܐ̄ܢܵܫܵܐ ܕܐܸܬܼܢܤܸܒܼ ܗܘ̤ܵܐ . ܦܤܵܩܵܐ ܗ̄ܘ̣ ܓܹܝܪ ܗܵܢܵܐ : ܐܵܦ ܦܘܼܪܫܵܢܵܐ pb. 559 ܕܲܬܼܪܹܝܢ ܒܢܝܼ̈ܢ . ܐܸܠܵܐ ܐܝܼܬܼܵܘܗܝ ܗ̄ܘ̣ܵܐ ܐܲܠܵܗܵܐ ܘܐܲܒܼܵܐ : ܥܲܡ ܒܪܵܐ . ܗܵܢܵܘ ܕܹܝܢ : ܥܲܡ ܐܵܠܵܗܵܐ ܡܸܠܬܼܵܐ ܕܐܸܬܼܓܲܫܲܡ ܘܲܗܘ̤ܵܐ ܒܲܪܢܵܫܵܐ . ܠܵܐ ܓܹܝܪ ܡܸܬܼܦܪܸܫ ܐܲܒܼܵܐ ܡ̣ܢ ܒܪܵܐ . ܐܸܢ ܕܹܝܢ ܬܘܼܒܼ ܗܵܝ̇ ܕܲܥܬܼܝܼܕܼ ܐܲܠܵܗܵܐ ܕܲܢܕܼܘܼܬܢܵܗ̇ ܠܐܲܪܥܵܐ ܒܝܲܕܼ ܓܲܒܼܪܵܐ ܝܼܫܘܿܥ : ܢܲܤܒܲܪ ܐ̄ܢܵܫ ܕܗܵܟܲܢܵܐ ܐܸܡ݂ܲܪ ܟܬܼܵܒܼܵܐ : ܕܝܼܚܝܼܕܼܵܝܵܐ ܒܪܵܐ : ܒܒܲܪܢܵܫܵܐ ܗܵܘ̇ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ ܥܬܼܝܼܕܼ ܕܲܢܕܲܘܼܢ ܠܐܲܪܥܵܐ : ܢܵܦܹ̇ܠ ܡ̣ܢ ܫܪܵܪܵܐ . ܦܲܐܝܵܐ ܕܹܝܢ ܠܕܼܚܠܲܬܼ ܐܲܠܵܗܵܐ ܕܬܸܤܬܲܟܲܠ : ܗܵܝ̇ ܕܐܸܡ݂ܲܪ ܡܫܝܼܚܵܐ : ܕܐܲܒܼܵܐ ܠܐ̄ܢܵܫ ܠܵܐ ܢܕܼܘܼܢ . ܐܸܠܵܐ ܟܠܹܗ ܕܝܼܢܵܐ : ܝܲܗܒܹܗ ܠܲܒܼܪܵܐ . ܕܟܼܠ ܐ̄ܢܵܫ ܢܝܲܩܲܪ ܠܲܒܼܪܵܐ : ܐܲܝܟܼ ܕܲܡܝܲܩܲܪ ܠܐܲܒܼܵܐ . ܐܲܠܵܗܵܐ ܓܹܝܪ ܡܸܠܬܼܵܐ ܕܲܗܘ̤ܵܐ ܒܲܪܢܵܫܵܐ : ܘܐܸܬܼܡܢܝܼ ܥܲܡ ܒܢܲܝ̈ܢܵܫܵܐ : ܘܐܸܫܬܲܡܲܗ ܥܲܡܲܢ ܐܲܟܼܘܵܬܲܢ : ܠܵܐ ܡܸܕܸܡ ܒܨܝܼܪ ܐܝܼܬܼܵܘܗܝ ܕܲܝܵܢܵܐ ܐܲܝܟܼ ܐܲܠܵܗܵܐ ܘܡܵܪܝܵܐ . ܕܚܲܕܼ ܗ̄ܘ̣ ܒܪܵܐ : ܕܐܝܼܬܼ ܒܹܗ ܐܲܠܵܗܵܐ ܘܐܲܒܼܵܐ . ܐܝܼܬܼܵܘܗܝ ܒܹܗ ܓܹܝܪ : ܐܲܝܟܼ ܕܐܸܡ̇ܪܹܬܼ : ܝܵܠܘܿܕܹܗ . ܘܗ̤ܘ ܬܘܼܒܼ : ܐܝܼܬܼܵܘܗܝ ܒܹܗ . ܐܲܟܼܙܢܵܐ ܓܹܝܪ ܕܚܲܕܼ ܗ̄ܘ̣ ܐܲܠܵܗܵܐ ܐܲܒܼܵܐ ܕܡܸܢܹܗ ܟܠ : ܗܵܟܲܢܵܐ ܐܵܦ ܚܲܕܼ ܗ̄ܘ̣ ܡܵܪܝܵܐ ܝܼܫܘܿܥ ܡܫܝܼܚܵܐ ܕܒܼܐܝܼܕܹܗ ܟܠ . ܡܲܗܦܟܼܝܼܢ ܕܹܝܢ ܠܡܸܕܸܡ ܕܠܵܐ ܫܲܦܝܼܪ : ܐܵܦ ܗܵܝ̇ ܕܐܲܡܝܼܪܵܐ ܠܛܘܼܒܼܵܢܵܐ ܦܵܘܠܘܿܣ : ܗ̤ܘ ܓܹܝܪ ܐܸܡ݂ܲܪ ܬܪܝܼܨܵܐܝܼܬܼ : ܕܐܲܠܵܗܵܐ ܗ̄ܘ̣ܵܐ ܒܲܡܫܝܼܚܵܐ : ܗܵܘ̇ ܕܪܲܥܝܼ ܠܥܵܠܡܵܐ ܥܲܡ ܪܲܒܿܘܼܬܹܗ . ܗܸܢܘܿܢ ܬܘܼܒܼ ܦܤܵܩܵܐ ܥܲܒܼܝܵܐ ܥܲܠ ܚܲܕܼ ܡܫܝܼܚܵܐ ܡܲܝܬܹܝܢ : ܘܲܡܦܲܪܫܝܼܢ ܠܹܗ ܠܐܲܠܵܗܵܐ ܡܸܠܬܼܵܐ : ܐܲܝܟܼ ܡ̇ܢ ܕܒܲܡܫܝܼܚܵܐ ܐ̄ܚܪܹܢܵܐ ܕܝܼܚܝܼܕܼܵܐܝܼܬܼ ܡܸܬܼܝܼܕܲܥ ܕܐܝܼܬܼܵܘܗܝ . ܕܲܗܘ̤ܵܐ ܡܸܬܼܪܢܸܐ ܕܲܥ̣ܡܲܪ ܒܒܲܪ ܐ̄ܢܵܫܵܐ : pb. 560 ܘܠܵܐ ܕܲܗܘ̤ܵܐ ܒܲܪܢܵܫܵܐ . ܐܸܠܵܐ ܢܝܼܫܵܐ ܕܲܟܼܬܼܵܒܼܵܐ ܐܲܠܵܗܵܝܵܐ : ܠܵܐ ܫܵܒܹ̇ܩ ܕܗܵܟܲܢܵܐ ܢܸܤܬܲܟܲܠ : ܐܘܿ ܚܲܟܿܝܼ̈ܡܹܐ . ܡܒܲܠܒܿܠܝܼܢ ܐܢ̄ܬܿܘܿܢ ܓܹܝܪ ܩܸܪܝܵܢܵܐ : ܕܡܵܘܒܿܠܝܼܢ ܐܢ̄ܬܿܘܿܢ ܚܲܝܠܵܐ ܕܤܘܼܟܵܠܵܐ ܠܡܸܕܸܡ ܕܠܵܐ ܙܵܕܹܩ . ܘܵܠܹ̇ܐ ܗ̄ܘ̣ܵܐ ܠܟܼܘܿܢ ܓܹܝܪ : ܕܟܼܠ ܚܘܼ̈ܫܵܒܼܝܼܢ ܬܸܫܒܘܿܢ ܠܡܲܫܡܲܥܬܹܗ ܕܲܡܫܝܼܚܵܐ : ܐܲܝܟܼ ܕܲܟܼܬܼܝܼܒܼ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܐܲܠܵܗܵܐ : ܕܡܪܲܥܸܐ ܠܥܵܠܡܵܐ ܥܲܡ ܪܲܒܿܘܼܬܹܗ : ܒܲܡܫܝܼܚܵܐ . ܒܗܵܝ̇ ܓܹܝܪ ܕܡܸܬܼܪܲܥܹܝܢ ܗ̣̄ܘܲܝܢ ܒܲܡܫܝܼܚܵܐ : ܬܲܪܥܘܼܬܲܢ ܥܲܡ ܐܲܠܵܗܵܐ ܐܲܒܼܵܐ ܗܵܘ̇ܝܵܐ ܗ̄ܘ̣ܵܬܼ . ܠܵܐ ܗ̄ܘ̣ܵܐ ܓܹܝܪ ܐ̄ܚܪܹܢܵܐ ܠܒܲܪ ܡܸܢܹܗ ܗ̄ܘ̣ ܒܲܟܼܝܵܢܵܐ ܐܲܠܵܗܵܐ ܡܸܠܬܼܵܐ ܕܡܸܢܹܗ . ܠܵܐ ܓܹܝܪ ܐܸܤܬܼܓܸܦ ܡܸܕܸܡ ܟܝܵܢܹܗ ܕܲܒܼܪܵܐ : ܐܵܦܸܢ ܗܘ̤ܵܐ ܒܲܪܢܵܫܵܐ . ܐܝܼܬܼܵܘܗܝ ܗ̄ܘ̣ܵܐ ܓܹܝܪ ܗ̤ܘ ܟܲܕܼ ܗ̤ܘ ܚܲܕܼ : ܥܲܡ ܕܓܘܼܫܡܹܗ . ܕܬܲܪܥܘܼܬܼܵܐ ܕܹܝܢ ܗܘ̤ܵܬܼ ܠܲܢ ܒܲܡܫܝܼܚܵܐ : ܘܲܕܼܗ̤ܘ ܐܝܼܬܼܵܘܗܝ ܫܲܝܢܲܢ : ܡ̇ܢ ܡܲܡܪܲܚ ܕܠܵܐ ܡܹܐܡܲܪ ؟ ܗ̤ܘܝܘܼ ܓܹܝܪ ܠܘܼܪܚܵܐ ܘܬܲܪܥܵܐ : ܘܒܹܗ ܥ̣ܡܲܪ ܟܠܹܗ ܡܘܼܠܵܝܵܐ ܕܐܲܠܵܗܘܼܬܼܵܐ ܓܘܼܫܡܵܢܵܐܝܼܬܼ . ܐܸܠܵܐ ܬܘܼܒܼ ܙܵܩܹ̇ܦ ܠܝܼ ܐܸܕܢܹܗ ܠܫܸܡܥܵܗ̇ ܕܗܵܕܹܐ : ܗܵܢܵܐ ܡܲܪܝܼܪܵܐ ܘܥܵܫܘܿܩܵܐ ܨܢܝܼܥܵܐ ܘܐܸܡܲ݁ܪ : ܐܸܢ ܐ̄ܚܪܹܢܵܐ ܗ̄ܘ̣ ܠܲܢ ܗܵܘ̇ ܕܲܥܡܲܪ : ܘܲܐ̄ܚܪܹܢܵܐ ܗ̄ܘ̣ ܗܵܘ̇ ܕܐܸܬܼܥܡܲܪ ܒܹܗ : ܐܲܝܟܲܢܵܐ ܠܵܐ ܐܵܠ̇ܨܵܐ ܕܢܸܬܼܦܲܪܫܘܼܢ ܩܢܘܿܡܹ̈ܐ ܘܢܸܬܼܝܲܕܼܥܘܼܢ ܝܑܼܚܝܼܕܼܵܐܝܼܬܼ ؟ ܐܸܡܲܪ ܠܝܼ : ܘܐܲܝܟܵܐ ܗ̣̄ܝ ܡܸܟܹܝܠ ܗܵܝ̇ ܕܚܲܕܼ ܦܲܪܨܘܿܦܵܐ ؟ ܚܲܕܼ ܓܹܝܪ ܦܲܪܨܘܿܦܵܐ : ܐܵܡ̇ܪܝܼܢ : ܕܐܝܼܬܼܵܘܗܝ ܕܲܡܫܝܼܚܵܐ . ܐܸܢ ܕܹܝܢ ܬܪܹܝܢ ܩܢܘܿܡ̈ܝܼܢ ܕܡܸܬܼܦܲܪܫܝܼܢ ܡ̣ܢ ܚܕܼܵܕܹ̈ܐ ܢܸܗܘܘܿܢ : ܗܵܘܹ̇ܝܢ ܠܗܘܿܢ ܘܲܬܼܪܹܝܢ ܦܲܪ̈ܨܘܿܦܝܼܢ . ܐܸܠܵܐ ܢܵܡܘܿܤܵܐ ܡܲܥܠܝܼܢ ܐܲܝܟܼ ܕܲܫܦܲܪ ܠܗܘܿܢ ܘܐܵܡ̇ܪܝܼܢ : ܕܲܡܦܲܪܫܝܼܢܲܢ pb. 561 ܩܢܘܿܡܹ̈ܐ : ܘܲܡܚܲܕܝܼܢܲܢ ܦܲܪܨܘܿܦܵܐ . ܘܐܲܝܟܲܢܵܐ ܠܵܘ ܫܵܛܝܼܘܼܬܼܵܐ ܗ̄ܝ̣ ܗܵܕܹܐ : ܘܲܕܼܠܵܐ ܫܸܡܥܵܐ : ܘܡ̣ܢ ܗܵܠܹܝܢ ܕܠܵܐ ܗܵܘ̈ܝܵܢ ؟ ܒܲܡܫܝܼܚܵܐ ܗ̄ܘ̣ ܓܹܝܪ : ܐܲܝܟܼ ܕܐܸܡ̇ܪܹܬܼ : ܕܲܐ̄ܚܪܹܢܵܐ ܗ̄ܘ̣ ܟܝܵܢܵܐ ܕܒܸܤܪܵܐ ܡ̣ܢ ܕܡܸܠܬܼܵܐ : ܗܵܘ̇ ܕܲܗܘ̤ܵܐ ܥܲܡܹܗ ܚܲܕܼ ܐܝܼܬܼ ܠܡܸܕܲܥ . ܡܸܛܠ ܕܹܝܢ ܕܚܲܕܼ ܒܪܵܐ ܘܡܵܪܝܵܐ ܐܵܡ̇ܪܝܼܢ ܟܬܼܵܒܹ̈ܐ : ܐܵܦ ܡܲܫܠܡܵܢܘܼܬܼܵܐ ܕܗܲܝܡܵܢܘܼܬܼܵܐ ܗܵܟܲܢܵܐ ܐܝܼܬܼ ܒܵܗ̇ : ܐܲܥܸܠܢ ܚ̄ܢܲܢ ܕܹܝܢ ܚܢܲܢ ܚܕܲܝܘܼܬܼܵܐ ܕܠܵܐ ܡܸܬܼܦܲܪܫܵܐ : ܕܗܘ̤ܵܬܼ ܠܡܸܠܬܼܵܐ ܕܡ̣ܢ ܐܲܒܼܵܐ ܥܲܡ ܦܲܓܼܪܵܐ : ܕܐܝܼܬܼ ܒܹܗ ܢܲܦܫܵܐ ܡܠܝܼܠܬܼܵܐ : ܡܵܘܕܹܝܢܲܢ ܕܚܲܕܼ ܐܝܼܬܼܵܘܗܝ ܒܪܵܐ : ܘܚܲܕܼ ܐܝܼܬܼܵܘܗܝ ܡܫܝܼܚܵܐ : ܘܡܸܛܠ ܕܚܲܕܼ ܗ̄ܘ̣ ܒܪܵܐ : ܚܲܕܼ ܦܲܪܨܘܿܦܵܐ ܐܵܡ̇ܪܝܼܢܲܢ : ܟܲܕܼ ܢܵܩ̇ܦܝܼܢܲܢ ܒܟܼܠܕܘܼܟ ܠܟܼܵܪܘܿܙܘܼܬܼܵܐ ܐܲܠܵܗܵܐ : ܘܲܠܗܵܢܘܿܢ ܕܡ̣ܢ ܪܹܫܝܼܬܼܵܐ ܗܘ̤ܵܘ ܚܲܙܵܝܹ̈ܐ ܘܲܡܫܲܡ̈ܫܵܢܹܐ ܕܝܼܠܵܗ̇ ܕܡܸܠܬܼܵܐ . ܠܗܵܢܘܿܢ ܕܹܝܢ ܕܲܠܒܲܪ ܡ̣ܢ ܗܵܕܹܐ ܡܸܕܸܡ ܐ̄ܚܪܹܝܢ ܡܸܤܬܲܟܿܠܝܼܢ : ܘܲܒܼܫܘܼ̈ܐܵܠܹܐ ܤܲܟܼ̈ܠܹܿܐ ܕܲܫ̈ܟܼܵܚܵܬܼܗܘܿܢ : ܠܡܸܕܸܡ ܕܠܵܐ ܦܐܸܐ ܫܵܪܟܿܝܼܢ : ܕܵܚ̇ܩܝܼܢܲܢ ܡ̣ܢ ܫܵܘܬܵܦܘܼܬܲܢ : ܟܲܕܼ ܐܵܡ̇ܪܝܼܢܲܢ ܠܗܘܿܢ : ܕܙܸܠܘ ܒܙܲܗܪܵܐ ܕܢܘܼܪܟܼܘܿܢ : ܘܲܒܼܫܲܠܗܹܒܼܝܼܬܼܵܐ ܕܝܲܩܕܵܢܟܼܘܿܢ . ܡܸܛܠ ܕܹܝܢ ܕܝܵܠܹ̇ܦ ܐ̄ܢܵܐ : ܕܐ̄ܢܵܫ̈ܝܼܢ ܡ̣ܢ ܤܲܟܼ̈ܠܹܐ ܡܸܬܼܟܲܪܟܝܼܢ ܘܐܵܡ̇ܪܝܼܢ : ܕܠܸܒܼܟܲܬ̤ ܠܲܡ ܠܘܵܬܼ ܟܠܗܘܿܢ ܐܲܦܸܤܩ̈ܘܿܦܹܐ ܕܡܲܕܢܚܵܐ ܒܝܼܫܘܼܬܼ ܬܲܪܥܝܼܬܹܗ ܕܢܸܤܛܘܿܪܝܼܣ : ܘܲܕܼܫܲܦܝܼܪ ܠܲܡ ܐܝܼܬܹܝܗ̇ ܐܵܡ̇ܪܝܼܢ : ܘܲܕܼܙܵܕܹܩ ܠܲܡ ܠܵܗ̇ ܠܡܸܩܲܦ : ܨܒܹܿܝܬܼ ܐܵܦ ܗܵܕܹܐ ܠܡܵܘܕܵܕܵܥܘܼ . ܟܠܗܘܿܢ ܗܵܠܹܝܢ ܐܲܦܸܤܩ̈ܘܿܦܹܐ ܕܡܲܕܼ ܢܚܵܐ : ܥܲܡ ܡܝܼܩܪܵܐ ܡܵܪܝ ܝܘܿܚܲܢܵܢ ܐܲܦܸܤܩܘܿܦܵܐ ܕܐܲܢܛܝܘܿܟܼ : ܒܝܲܕܼ ܟܬܼܵܒܼܵܐ ܓܲܠܝܵܐܬܼ pb. 562 ܠܟܼܠ ܐ̄ܢܵܫ ܐܵܘܕܲܥ̣ܘ : ܕܪܙܼܥܵܐ ܐܝܼܬܼܵܘܗܝ ܝܘܼܠܦܵܢܹܗ ܕܢܸܤܛܘܿܪܝܼܣ : ܘܚܲܝܒܼܘܼܗܝ ܘܐܲܚܪܡܘܼܗܝ ܥܲܡܲܢ : ܘܲܠܝܘܼܠܦܵܢܵܐ ܕܲܫܠܝܼ̈ܚܹܐ ܩܲܕܝܼܫܹ̈ܐ ܘܕܲܐܒܼܵܗܲܝ̈ܢ : ܫܵܠܡ̇ܝܼܢ . ܘܐܸܡ݂ܲܪܘ ܐܵܦ ܗܸܢܘܿܢ ܥܲܡܲܢ : ܕܝܵܠܕܲܬܼ ܐܲܠܵܗܵܐ ܗ̣̄ܝ ܒܬܼܘܼܠܬܼܵܐ ܩܲܕܝܼܫܬܼܵܐ : ܟܲܕܼ ܠܵܐ ܐܵܘܤܸܦ̣ܘ ܕܝܵܠܕܲܬܼ ܡܫܝܼܚܵܐ ܗ̣̄ܝ ܝܵܠܕܲܬܼ ܒܲܪܢܵܫܵܐ : ܐܲܝܟܼ ܕܐܵܡ̇ܪܝܼܢ ܗܵܠܹܝܢ ܕܵܘܲܝ̈ܵܐ ܕܫܵܠܡ̇ܝܼܢ ܠܢܸܤܛܘܿܪܝܼܣ . ܐܸܠܵܐ ܐܸܡ݂ܲܪܘ ܓܲܠܝܵܐܝܼܬܼ : ܕܚܲܕܼ ܐܝܼܬܼܵܘܗܝ ܡܫܝܼܚܵܐ ܘܲܒܼܪܵܐ ܘܡܵܪܝܵܐ . ܗܵܘ̇ ܕܡ̣ܢ ܐܲܠܵܗܵܐ ܐܲܒܼܵܐ : ܩܕܼܵܡ ܟܠܗܘܿܢ ܥܵܠܡܹ̈ܐ ܐܸܬܼܠܸܕܸܼ . ܕܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ . ܒܙܲܒܼ̈ܢܹܐ ܕܹܝܢ ܐ̄ܚܪ̈ܵܝܹܐ : ܗ̤ܘ ܟܲܕܼ ܗ̤ܘ ܒܲܒܼܤܲܪ ܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܘܠܹܗ ܟܲܕܼ ܠܹܗ ܐܵܡ̇ܪܝܼܢ ܕܐܝܼܬܼܵܘܗܝ ܡܫܲܠܡܵܢܵܐ ܒܐܲܠܵܗܘܼܬܹܗ : ܘܲܡܫܲܠܡܵܢܵܐ ܒܐ̄ܢܵܫܘܼܬܹܗ . ܚܲܕܼ ܦܲܪܨܘܿܦܵܐ ܡܵܘܕܹܝܢ ܕܐܝܼܬܼܵܘܗܝ : ܟܲܕܼ ܠܵܐ ܡܦܲܪܫܝܼܢ ܒܡܸܕܸܡ : ܠܲܬܼܪܹܝܢ ܒܢܝܼ̈ܢ ܐܵܘ ܠܲܬܼܪܹܝܢ ܡܫܝܼ̈ܚܝܼܢ . ܐܸܢ ܐ̄ܢܵܫ ܗܵܟܹܝܠ ܛܵܠܹ̇ܡ ܠܗܘܿܢ : ܕܲܠܒܲܪ ܡ̣ܢ ܗܵܠܹܝܢ ܡܗܲܝܡܢܝܼܢ : ܠܵܠ ܢܲܫܪܹܗ . ܐܸܠܵܐ ܐܲܝܟܼ ܡܲܛܥܝܵܢܵܐ ܘܐܲܝܟܼ ܒܪܹܗ ܕܐܵܟܹ̇ܠ ܩܲܪܨܵܐ : ܠܒܲܪ ܢܸܫܬܿܕܸܐ : ܕܠܵܐ ܢܕܲܚܘܼܢ ܠܐܲܝܠܹܝܢ ܕܨܵܒܹ̇ܝܢ ܕܲܬܼܪܝܼܨܵܐܝܼܬܼ ܢܸܪܕܘܿܢ . ܘܐܢ ܗ̤ܘ ܕܲܟܼܬܼܝܼ̈ܒܼܵܬܼܵܐ ܢܲܝܬܿܘܿܢ ܐܲܝܟܼ ܕܡ̣ܢ ܦܲܪܨܘܿܦܵܐ ܕܐ̄ܢܵܫܵܐ ܪܵܘܡ̈ܒܹܐ : ܗܵܠܹܝܢ ܠܵܐ ܢܸܬܼܩܲܒ̈ܠܵܢ . ܚܕܼܵܐ ܓܹܝܪ ܙܒܲܢ ܐܵܘܕܝܼܘ ܠܗܘܿܢ ܒܲܟܼܬܼܵܒܼܵܐ ܗܲܝܡܵܢܘܼܬܼܗܘܿܢ : ܘܬܼܘܼܒܼ ܡܸܕܸܡ ܕܲܠܩܘܼܒܼܠܵܐ ܠܡܸܟܼܬܲܒܼ ܠܑܵ ܡܸܫܟܿܚܝܼܢ . ܫܸܠܡܲܬ̤ ܐܸܓܲܪܬܵܐ ܕܫܲܕܲܪ ܩܘܼܪܸܠܘܿܣ ܠܛܘܼܒܼܵܢܵܐ ܘܵܠܹ̇ܪܝܵܢܵܐ . pb. 563 ܠܝܼܒܹܝܠܘܿܣ ܕܐܸܬܼܝܼܗܸܒܼ ܠܪܹܫܵܐ ܕܐܲܦܸܤܩ̈ܘܿܦܹܐ ܩܘܼܪܸܠܘܿܣ : ܡ̣ܢ ܦܵܘܠܹܐ ܐܲܦܸܤܩܘܿܦܵܐ ܕܲܚܡܸܨ : ܕܐܸܬܲܕܲܪ ܡ̣ܢ ܝܘܿܚܲܢܵܢ . ܠܡܵܪܝ ܕܡܸܛܠ ܟܠܗܹܝܢ ܩܲܕܝܼܫܵܐ ܘܚܲܤܝܵܐ ܐܲܦܸܤܩܘܿܦܵܐ ܩܘܼܪܸܠܘܿܣ : ܦܵܘܠܘܿܣ . ܒܡܵܪܲܢ ܫܠܵܡ . ܕܵܚܠܲܝ̈ ܠܐܲܠܵܗܑܵܐ ܘܙܲܟܵܝܹ̈ܐ ܡܲܠܟܼܝ̈ܢ : ܟܲܕܼ ܡܚܵܘܹ̇ܝܢ ܐܲܟܼܝܼܦܘܼܬܼܵܐ ܘܲܫܩܵܠ ܛܲܥܬܵܐ : ܗܵܘ̇ ܕܡ̣ܢ ܠܥܸܠ ܩܢܹܝܢ ܠܘܵܬܼ ܐܲܝܠܹܝܢ ܕܐܝܼܬܲܝܗܘܿܢ ܒܫܘܼܥܒܵܕܼܗܘܿܢ : ܘܝܲܬܿܝܼܪܵܐܝܼܬܼ ܠܘܵܬܼ ܥܹ̈ܕܵܬܼܵܐ ܩܲܕܝܼ̈ܫܬܼܵܐ ܕܐܲܠܵܗܵܐ : ܘܲܠܘܵܬܼ ܗܲܝܡܵܢܘܼܬܼܵܐ ܬܪܝܼܨܬܵܐ ܘܫܲܪܝܼܪܬܵܐ ܘܲܕܼܟܼܝܼܬܼܵܐ : ܗܵܝ̇ ܕܡ̣ܢ ܐܲܒܼܵܝ̈ܗܘܿܢ ܩܲܒܸܠ̣ܘ . ܟܬܼܝܼ̈ܒܼܵܬܼܵܐ ܫܲܕܼܪܲܘ ܒܝܲܕܼ ܢܲܨܝܼܚܵܐ ܛܪܝܼܒܘܼܢܵܐ ܘܢܘܿܛܵܪܵܐ ܐܵܪܝܼܤܛܘܼܠܵܐܘܿܣ ܠܘܵܬܼ ܚܲܤܝܘܼܬܼܵܟܼ : ܘܲܠܘܵܬܼ ܚܲܤܝܵܐ ܘܩܲܕܝܼܫܵܐ ܐܲܦܸܤܩܘܿܦܵܐ ܝܘܿܚܲܢܵܢ : ܘܲܠܘܵܬܼ ܚܲܤܝܵܐ ܘܩܲܕܝܼܫܵܐ ܐܲܒܼܘܼܢ ܐܵܩܵܩ ܐܲܦܸܤܘܿܦܵܐ ܕܚܵܠܵܒܿ : ܕܦܵܩ̈ܕܵܢ ܕܟܲܕܼ ܡܸܬܼܘܲܥܕܝܢ ܐܢ̄ܬܿܘܿܢ : ܐܵܘ ܐܲܦܝܼ̈ܢ ܠܘܼܩܒܲܠ ܐܲܦܝ̈ܢ : ܐܵܘ ܒܪܸܥܝܵܢܵܐ ܫܲܠܡܵܐ : ܬܸܬܿܠܘܼܢ ܫܪܵܝܵܐ ܠܪ̈ܘܼܥܵܡܹܐ ܕܲܢܒܲܥ̣ܘ : ܒܲܝܢܵܬܼ ܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ ܐܲܝܠܹܝܢ ܕܒܲܐܦܸܤܘܿܣ ܐܸܬܼܟܲܢܲܫܘ ܘܒܲܝܢܵܬܲܢ ܕܝܼܠܲܢ . ܘܲܒܼܥܹ̈ܕܵܬܼܵܐ ܩܲܕܝܼ̈ܫܵܬܼܵܐ ܕܐܲܠܵܗܵܐ : ܫܲܝܢܵܐ ܗܵܘ̇ ܕܲܡܪܲܥܸܐ ܠܐܲܠܵܗܵܐ ܬܲܪܡܘܿܢ . ܘܲܬܼܛܠܘܼܢ ܠܲܫܓܼܘܼ̈ܫܹܝܐ ܕܗܵܘܹ̇ܝܢ ܐܲܡܝܼܢܵܐܝܼܬܼ ܒܥܹ̈ܕܵܬܼܵܐ ܩܲܕܝܼ̈ܫܵܬܼܵܐ ܕܐܲܠܵܗܵܐ : ܬܸܫܠܡܘܼܢ ܕܹܝܢ ܘܲܠܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܘܬܲܚܪܡܘܼܢ ܠܝܘܼܠܦܵܢܹܗ ܒܝܼܫܵܐ . pb. 564 ܟܲܕܼ ܗܵܟܹܝܠ ܩܲܒܸܠ̣ܘ ܟܬܼܝܼ̈ܒܼܵܬܼܵܐ ܗܵܠܹܝܢ ܕܕܸܚܠܲܬܼ ܐܲܠܵܗܵܐ ܘܲܕܼܪܸܚܡܲܬܼ ܠܲܡܫܝܼܚܵܐ : ܩܲܕܝܼܫܵܐ ܐܲܦܸܤܩܘܿܦܵܐ ܚܘܿܚܲܢܵܢ ܗܵܘ̇ ܕܐܲܡܝܼܪ ܡ̣ܢ ܠܥܸܠ : ܘܩܲܕܝܼܫܵܐ ܐܲܦܸܤܩܘܿܦܵܐ ܐܵܩܵܩ : ܘܐܸܬܼܚܲܫܲܒܼܘ ܕܤܲܓܝܼ̈ܐܵܬܼܵܐ ܐܝܼܬܼ ܕܲܤܢܝܼ̈ܩܵܢ ܥܲܠ ܦܸܓܼܥܟܼܘܿܢ ܕܐܲܦܝܼ̈ܢ ܠܘܼܩܒܲܠ ܐܲܦܝܼ̈ܢ : ܡܸܛܠ ܕܠܵܐ ܙܲܒܼܢܵܐ ܤܲܓܝܼܐܵܐ ܢܸܥܒܲܪ ܒܬܼܘܼܗܵܝܵܐ : ܫܲܕܪܘܼܢܝ ܠܘܵܬܼ ܚܲܤܝܘܼܬܼܵܟܼ : ܕܐܸܬܼܪܲܢܸܐ ܥܲܡ ܩܲܕܝܼܫܘܼܬܼܵܟܼ : ܕܒܲܐܝܢܵܐ ܙܢܵܐ ܙܵܕܹܩ ܗܵܠܹܝܢ ܕܫܲܝܢܵܐ ܙܗܝܼܪܵܐܝܼܬܼ ܢܸܬܼܦܲܪ̈ܢܤܵܢ : ܘܲܠܗܵܢܵܐ ܤܘܼܥܪܵܢܵܐ ܡܝܲܬܿܪܵܐ : ܫܘܼܠܵܡܵܐ ܕܚܵܫܲܚ ܘܡܵܘܬܲܪ ܡܤܝܼܡ . ܟܲܕܼ ܗܵܟܹܝܠ ܐܸܬܹ̇̄ܝܬܼ ܘܦܸܓܼ̇ܥܹܬܼ ܘܡܲܠ̇ܠܹܬܼ : ܐܸܫ̇ܟ̇ܚܹܬܼ ܠܚܲܤܝܘܼܬܼܵܟܼ ܕܲܡܥܲܬܿܕܼܵܐ ܢܝܼܚܵܐܝܼܬܼ ܘܲܡܫܲܝܢܵܐܝܼܬܼ ܘܐܲܝܟܼ ܡܵܐ ܕܲܦܐܸܐ ܠܟܼܵܗ̈ܢܹܐ : ܠܲܡܦܲܪܢܸܤܘܼ ܤܘܼܥܪܵܢܵܐ ܗܵܢܵܐ . ܐܵܦ ܕܹܝܢ ܟܬܼܵܒܼܵܐ ܝܸܗ̇ܒܹܿܬܼ ܠܩܲܕܝܼܫܘܼܬܼܵܟܼ ܕܡܲܟܼܪܸܙ ܗܲܝܡܵܢܘܼܬܼܵܐ : ܗܵܝ̇ ܕܡ̣ܢ ܐܲܒܼܵܗ̈ܬܼܵܐ ܩܲܒܸܠܢܲܢ : ܬܪܝܼܨܵܬܵܐ : ܘܲܕܼܠܵܐ ܛܘܼܠܫܵܐ . ܗܵܘ̇ ܕܪܹܫܝܵܐ ܐܝܼܬܼܵܘܗܝ ܗ̄ܘ̣ܵܐ : ܘܲܕܼܫܵܘܹ̇ܐ ܠܥܲܡܠܵܐ ܘܲܠܨܲܝܼܦܘܼܬܼܵܐ . ܡܸܛܠ ܕܹܝܢ ܕܙܵܕܹܩ ܗ̄ܘ̣ܵܐ ܕܐܵܦ ܗܵܠܹܝܢ ܕܥܲܠ ܢܸܤܛܘܿܪܝܼܣ ܢܸܤ̈ܒܼܵܢ ܦܤܵܩܵܐ : ܗܵܘ̇ ܕܡ̣ܢ ܠܥܸܠ ܫ̣ܦܲܪ ܠܲܢ : ܥܵܒܹ̇ܕܼ ܐ̄ܢܵܐ ܟܲܕܼ ܩܲܪܝܼܒܼ ܐ̄ܢܵܐ ܠܘܵܬܼ ܚܲܤܝܘܼܬܼܵܟܼ ܕܩܲܪܝܼܒܼܵܐ : ܟܬܼܵܒܼܵܐ ܗܵܢܵܐ . ܒܝܲܕܼ ܗܵܘ̇ ܕܡܵܘܕܸܐ ܐ̄ܢܵܐ : ܕܲܡܩܲܒܿܠܝܼܢܲܢ ܠܟܼܝܼܪܵܛܘܿܢܝܼܵܐ ܕܚܲܤܝܵܐ ܘܩܲܕܝܼܫܵܐ ܡܲܟܤܝܼܡܵܢܘܿܣ . ܘܲܠܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܗܵܘ̇ ܕܡ̣ܢ ܩܕܼܝܼܡ ܗܘ̤ܵܐ ܒܩܘܼܤܛܲܢܛܝܼܢܵܦܘܿܠܝܼܣ ܫܵܠܡ̇ܝܼܢܲܢ . ܘܡܲܚܪܡܝܼܢܲܢ ܠܐܲܝܠܹܝܢ ܕܒܲܡܢܵܬܼܵܐ ܕܡܲܠܦܵܢܘܼܬܼܵܐ : ܪܲܫܝܼܥܵܐܝܼܬܼ ܐܲܡܝܼܪܵܢ ܠܹܗ . ܘܚܲܕܼܝܵܐܝܼܬܼ ܡܩܲܒܿܠܝܼܢܲܢ ܠܫܵܘܬܵܦܘܼܬܼܵܐ ܕܟܼܝܼܬܼܵܐ ܘܫܲܪܝܼܪܬܵܐ ܕܲܠܘܵܬܼܟܼܘܿܢ : ܐܲܝܟܼ ܡܝܵܤܵܐ ܕܐܸܬܼܝܗܸܒܼ ܠܕܼܸܚܠܲܬܼ ܐܲܠܵܗܵܐ ܕܒܼܵܟܼ ܡܸܢܲܢ : pb. 565 ܡܸܛܠ ܡܸܬܼܒܲܪܢܫܵܢܘܼܬܼܵܐ ܕܐܲܠܵܗܵܐ ܡܸܠܬܼܵܐ . ܗܵܘ̇ ܕܐܵܦ ܫܲܒܲܚܬܿ : ܘܐܲܝܟܼ ܗܲܝܡܵܢܘܼܬܼܵܐ ܕܝܼܠܵܟܼ ܩܲܒܸܿܠܬܹܗ : ܕܗܵܘ̇ ܕܐܵܦ ܦܸܚܡܵܐ ܕܝܼܠܹܗ ܤܝܼܡ ܒܲܟܼܬܼܵܒܼܵܐ ܗܵܢܵܐ . ܘܲܒܼܗܵܕܹܐ ܫܵܘܬܵܦܘܼܬܼܵܐ ܕܟܼܝܼܬܼܵܐ : ܫܪܵܝܵܐ ܝܵܗ̇ܒܝܼܢ ܚ̄ܢܲܢ : ܠܟܼܠܗܹܝܢ ܐܲܝܠܹܝܢ ܕܒܲܡܨܲܥܬܼܵܐ ܡ̣ܢ ܬܪ̈ܲܝܗܘܿܢ ܓܲܒܼ̈ܐ ܐܲܝܟܼ ܕܒܲܫܓܼܫܝܵܐ ܗ̤ܘܲܝ̈ . ܘܥܵܛܦܝܼܢܲܢ ܒܛܲܝܒܿܘܼܬܼܵܐ ܕܐܲܠܵܗܵܐ : ܠܘܵܬܼ ܫܲܝܢܵܐ ܩܲܕܝܼܡܵܝܵܐ ܕܥܹ̈ܕܵܬܼܵܐ . ܐܸܓܲܪܬܵܐ ܕܡܵܪܝ ܝܘܿܚܲܢܢ ܕܐܲܢܛܝܘܿܟܼ ܕܲܠܘܵܬܼ ܡܵܪܝ ܩܘܼܪܸܠܘܿܣ ܏ ܕܐܵܠܹܟܼܤܲܢܕܪܝܼܵܐ . ܠܚܲܤܝܵܐ ܘܪܵܚܹܡ ܐܲܠܵܗܵܐ ܐܲܦܸܤܦܘܿܦܵܐ ܩܘܼܪܸܠܘܿܣ : ܝܘܿܚܲܢܵܢ ܒܡܵܪܲܢ ܫܠܵܡ . ܩܕܵܡ ܙܲܒܼܢܵܐ : ܡ̣ܢ ܦܘܼܩܕܵܢܵܐ ܕܕܲܚ̈ܠܲܝ ܐܲܠܵܗܵܐ ܡܲܠܟܼܝ̈ܢ ܐܸܬܼܦܩܸܕܼܸ : ܕܤܘܼܢܗܵܕܘܿܣ ܕܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ ܒܐܲܦܸܤܘܿܣ ܡܸܛܪܵܦܘܿܠܝܼܣ ܬܸܬܼܟܲܢܲܫ : ܡܸܛܠ ܤܘܼܥܪ̈ܵܢܹܐ ܥܹܕܬܵܢܵܝܹ̈ܐ ܘܗܲܝܡܵܢܘܼܬܼܵܐ ܬܪܝܼܨܬܵܐ . ܟܲܕܼ ܕܹܝܢ ܐܸܬܼܘܲܥܲܕܼܢܲܢ ܐܵܦ ܚܢܲܢ ܠܲܡܕܼܝܼܢ̄ܬܼܵܐ ܗܵܝ̇ ܕܐܸܬܼܥܲܗܕܲܬ̤ : ܘܲܥܛܲܦܢܲܢ ܟܲܕܼ ܠܵܐ ܦܓܲܥܢ ܚ̄ܢܲܢ ܒܹܿܚܕܼܵܕܹ̈ܐ . ܝܲܐܝܼܪܬܵܐ ܗ̣̄ܝ ܕܹܝܢ : ܕܲܠܥܸܠ̈ܠܵܬܼܵܐ ܕܦܵܠܓ̈ܘܼܬܼܵܐ ܒܙܲܒܼܢܵܐ ܕܫܲܝܢܵܐ ܠܡܹܐܡܲܪ . ܐܸܤܬܲܕܲܡ ܕܹܝܢ ܠܘܵܬܼ ܦܵܠܓ̈ܘܼܬܼܵܐ ܥܹ̈ܕܵܬܼܵܐ ܡ̣ܢ ܗܵܕܹܐ : ܡܸܛܠ ܕܙܵܕܹܩ ܗ̄ܘ̣ܵܐ ܕܗܵܕܹܐ ܝܲܬܼܝܼܪܵܐܝܼܬܼ ܠܡܹܐܨܲܦ ܠܟܼܠ ܐ̄ܢܵܫ : pb. 566 ܕܐܲܝܟܲܢܵܐ ܢܹܐܬܼ̈ܝܵܢ ܠܐܵܘܝܘܼܬܼܵܐ : ܟܲܕܼ ܡܸܬܿܬܿܪܝܼܡܵܐ ܡ̣ܢ ܡܨܲܥܬܼܵܐ ܟܠܵܗ̇ ܦܵܠܓܘܼܬܼܵܐ . ܐܵܦ ܕܵܚ̈ܠܲܝ ܠܐܲܠܵܗܵܐ ܘܪ̈ܵܚܡܲܝ ܠܲܡܫܝܼܚܵܐ ܡܲܠܟܹ̈ܐ ܗ̤ܝ ܗܵܕܹܐ ܕܬܸܗܘܸܐ ܦܩܲܕܼܘ : ܕܢܲܝܬܸܐ ܠܲܚܕܼܵܝܘܼܬܼܵܐ ܠܥܹ̈ܕܵܬܹܗ ܕܲܡܫܝܼܚܵܐ . ܘܡܸܛܠܵܬܼܵܗ̇ ܕܝܼܠܵܗ̇ ܕܗܵܕܹܐ ܫܲܕܼܪܘ ܠܡܵܪܝ ܬܡܝܼܗܵܐ ܘܢܲܨܝܼܚܵܐ ܛܪܝܼܒܘܼܬܼܵܐ ܐܵܪܝܼܤܛܘܼܠܵܐܘܿܣ : ܕܢܲܝܬܸܐ ܟܬܼܝܼ݁̈ܒܼܵܬܼܗܘܿܢ ܡܗܲܝܡ̈ܢܵܬܼܵܐ ܕܦܵܩ̈ܕܵܢ : ܕܢܸܚܕܼܵܐ ܡ̣ܢ ܟܲܕܼܘܼ ܢܸܬܼܪܲܥܸܐ : ܘܲܢܪܝܼܡ ܠܟܸܫ̈ܠܹܐ ܡ̣ܢ ܡܨܲܥܬܼܵܐ : ܘܲܢܪܲܝܲܚ ܠܟܼܠܗܹܝܢ ܕܠܘܼܚܵܐ ܘܲܠܟܼܠܵܠܵܗ̇ ܥܵܩܬܼܵܐ . ܚܢܲܢ ܕܹܝܢ ܟܲܕܼ ܡܸܬܼܥܢܹܝܢ ܚ̄ܢܲܢ ܠܲܟܼܬܼܝܼ̈ܒܼܵܬܼܵܐ ܡܗܲܝ̈ܡܢܵܬܼܵܐ : ܘܡܸܚܕܼܵܐ ܘܒܲܪ ܫܥܬܹܗ ܫܲܕܲܪܢܲܢ : ܠܡܵܪܝ ܩܲܕܼܝܼܫ ܒܟܼܠ ܪܵܚܹ̇ܡ ܐܲܠܵܗܵܐ ܐܲܦܸܤܩܘܿܦܵܐ ܦܵܘܠܘܿܣ : ܟܲܕܼ ܫܸܦܪܲܬ̤ ܗܵܕܹܐ : ܐܵܦ ܠܩܲܕܝܼܫܵܐ ܚܲܤܝܵܐ ܐܲܒܼܘܼܢ ܐܵܩܵܩ : ܘܲܠܪ̈ܵܚܡܲܝ ܐܲܠܵܗܵܐ ܐܲܦܸܤܩ̈ܘܿܦܹܐ ܕܲܠܘܵܬܲܢ . ܚܠܵܦ ܕܹܝܢ ܙܗܝܼܪܘܼܬܼܵܐ ܤܲܓܝܼܐܬܼܵܐ ܗܵܕܹܐ ܥܒܲܕܼܢܲܢ : ܥܲܠ ܕܠܵܐ ܐܸܫܟܲܚܢܲܢ ܕܢܸܬܼܘܲܥܲܕܼ ܠܘܵܬܼ ܚܕܼܵܕܹ̈ܐ : ܘܐܲܝܠܹܝܢ ܕܐܸܬܼܦܩܸܕܼ ܡ̣ܢ ܕܵܚ̈ܠܲܝ ܠܐܲܠܵܗܵܐ ܡܲܠܟܲܝ̈ܢ : ܐܲܦܝܼ̈ܢ ܠܘܼܩܒܲܠ ܐܲܦܝܼ̈ܢ ܠܘܵܬܼ ܫܘܼܠܵܡܵܐ ܢܲܝܬܸܐ . ܟܲܕܼ ܦܲܩܸܕܼܢܵܝܗܝ : ܕܒܼܕܼܘܼܟܿܬܲܢ ܘܲܚܠܵܦܲܝܢ ܘܲܒܼܦܲܪܨܘܿܦܵܐ ܕܝܼܠܲܢ : ܢܦܲܪܢܸܣ ܗܵܠܹܝܢ ܕܫܲܝܢܵܐ . ܗܵܝ̇ ܕܐܝܼܬܹܝܗ̇ : ܩܕܼܵܡ ܟܠܡܸܕܸܡ . ܡܸܬܸܠ ܕܹܝܢ ܠܕܵܚܠܲܬܸ ܐܲܠܵܗܵܐ ܕܒܼܵܟܼ : ܤܝܵܡܵܐ ܐܲܝܢܵܐ ܕܡܸܢܲܢ ܫܲܘܝܵܐܝܼܬܼ ܗܘ̤ܵܐ ܡܸܛܠ ܡܸܬܼܒܲܪܢܵܫܢܘܼܬܼܵܐ ܕܡܵܪ̈ܲܢ ܝܼܫܘܿܥ ܡܫܝܼܚܵܐ : ܗܵܘ̇ ܕܫܲܕܲܪܢܲܢ ܠܕܸܚܠܲܬܼ ܐܠܵܗܵܐ ܕܒܼܵܟܼ : ܒܝܲܕܼ ܪܵܚܹ̇ܡ ܐܲܠܵܗܵܐ ܓܲܒܼܪܵܐ ܗܵܘ̇ ܕܐܸܬܼܥܲܗܲܕܼܢ ܡ̣ܢ ܠܥܸܠ : ܕܐܝܼܬܼܵܘܗܝ ܗܵܢܵܐ . ܡܸܛܠ ܕܹܝܢ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ : ܕܐܲܝܟܲܢ ܡܸܬܼܪܲܥܹܝܢܲܢ pb. 567 ܘܐܵܡ̇ܪܝܼܢܲܢ : ܘܥܲܠ ܙܢܵܐ ܕܡܸܬܼܒܲܪܢܫܵܢܘܼܬܹܗ ܕܝܼܚܝܼܕܼܷܵܝܵܐ ܒܪܹܗ ܕܐܲܠܵܗܵܐ : ܐܵܠܵܨܵܐܝܼܬܼ ܠܵܘ ܒܲܡܢܵܬܼܵܐ ܕܬܼܵܘܤܲܦܬܼܵܐ : ܐܸܠܵܐ ܒܐܵܕܼܫܹ̈ܐ ܕܫܘܼܪܵܪܵܐ : ܐܲܝܟܼ ܕܡ̣ܢ ܠܥܸܠ ܡ̣ܢ ܟܬܼܵܒܹ̈ܐ ܩܲܕܝܼܫܹ̈ܐ : ܘܡ̣ܢ ܡܲܫܠܡܵܢܘܼܬܼܵܐ ܕܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܩܲܒܸܿܠܢܲܢ ܘܲܠܒܲܟܼܢܲܢ : ܒܟܲܪ̈ܝܵܬܼܵܐ ܐܸܡ̇ܪܝܼܢܲܢ : ܟܲܕܼ ܠܵܐ ܡܵܘܤܦܝܼܢ ܚ̄ܢܲܢ ܟܠ ܟܠܹܗ ܡܸܕܸܡ : ܒܗܲܝܡܵܢܘܼܬܼܵܐ ܕܐܸܬܿܬܿܤܝܼܡܲܬ̤ ܡ̣ܢ ܐܲܒܼܵܗ̈ܬܼܵܐ ܩܲܕܝܼ̈ܫܹܿܐ ܕܲܒܼܢܝܼܩܝܼܵܐ . ܐܲܝܟܼ ܓܹܝܪ ܕܩܕܸܡܢ ܐܸܡܲܪܢ : ܠܘܵܬܼ ܟܠܵܗ̇ ܝܑܼܕܲܥܬܼܵܐ ܕܕܸܚܠܲܬܼ ܐܲܠܵܗܵܐ ܤܵܦ̇ܩܵܐ : ܘܲܠܟܼܠܹܗ ܝܘܼܠܦܵܢܵܐ ܒܝܼܫܵܐ ܕܗܲܪ̈ܵܛܝܼܩܘܿ ܡܒܲܛܠܵܐ . ܐܵܡܪܝܼܢ ܚ̄ܢܲܢ ܕܹܝܢ : ܟܲܕܼ ܦܵܤ̇ܥܝܼܢܲܢ ܥܲܠ ܠܵܐ ܡܸܬܿܕܲܪ̈ܟܵܢܝܵܬܼܵܐ : ܐܸܠܵܐ ܒܬܼܵܘܕܝܼܬܼܵܐ ܕܲܡܚܝܼܠܘܼܬܲܢ : ܐܵܚ̇ܕܝܼܢܲܢ ܒܐܲܦܲܝ̈ ܗܵܠܹܝܢ ܕܒܼܵܥܹ̇ܝܢ ܠܡܹܐܬܼܵܐ ܥܠܲܝܢ : ܒܗܵܠܹܝܢ ܕܡܸܢܼܚܲܫܲܒܼܝܼܢ ܚ̄ܢܲܢ : ܕܲܡ̈ܥܲܠܝܵܢ ܡ̣ܢ ܒܢܲܝ̈ ܐ̄ܢܵܫܵܐ . ܡܵܘܕܝܼܢܲܢ ܗܵܟܹܝܠ ܠܡܵܪܲܢ ܝܼܫܘܿܥ ܡܫܝܼܚܵܐ : ܒܪܹܗ ܕܐܲܠܵܗܵܐ ܝܑܼܚܝܼܕܼܵܝܵܐ : ܐܲܠܵܗܵܐ ܡܫܲܠܡܵܢܵܐ : ܘܒܲܪ ܐܲܢܵܫܵܐ ܡܫܲܠܡܵܢܵܐ ܡ̣ܢ ܢܲܦܫܵܐ ܡܠܝܼܠܬܼܵܐ ܘܦܲܓܼܪܵܐ . ܕܡ̣ܢ ܩܕܼܵܡ ܥܵܠܡܹ̈ܐ ܡ̇ܢ ܐܸܬܼܝܼܠܸܕܼ ܡ̣ܢ ܐܲܒܼܵܐ ܒܐܲܠܵܗܘܼܬܹܗ : ܒܫܘܼܠܵܡܵܐ ܕܹܝܢ ܕܝܵܘ̈ܡܵܬܼܵܐ : ܗ̤ܘ ܟܲܕܼ ܗ̤ܘ ܡܸܛܠܵܬܲܢ ܘܡܸܛܠ ܦܘܼܪܩܵܢܲܢ : ܡ̣ܢ ܡܲܪܝܲܡ ܒܬܼܘܼܬܼܵܐ ܒܐ̄ܢܵܫܘܬܹܗ . ܒܲܪ ܟܝܵܢܹܗ ܕܐܲܒܼܵܐ ܒܐܲܠܵܗܘܼܬܹܗ : ܘܒܲܪ ܟܝܵܢܲܢ ܕܝܼܠܲܢ ܒܐ̄ܢܵܫܘܼܬܹܗ . ܚܕܼܵܝܘܼܬܼܵܐ ܓܹܝܪ ܗܘ̤ܵܬܼ : ܕܲܬܼܪܹܝܢ ܟܝܵܢܹ̈ܐ . ܘܥܲܠ ܗܵܕܹܐ : ܚܲܕܼ ܡܫܝܼܚܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ ܡܵܘܕܼܝܢܲܢ . ܐܲܝܟܼ ܤܘܼܟܵܠܵܐ ܗܵܟܹܝܠ ܕܲܚܕܼܵܝܘܼܬܼܵܐ ܗܵܕܹܐ ܕܠܵܐ ܒܘܼܠܒܵܠܵܐ : ܡܵܘܕܝܼܢܲܢ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ ܝܵܠܕܲܬܼ ܐܲܠܵܗܵܐ : ܥܲܠ ܕܐܠܵܗܵܐ ܡܸܠܬܼܵܐ ܐܸܬܼܓܲܫܲܡ ܘܐܸܬܼܒܲܪܢܲܫ : ܘܡܸܢܹܗ pb. 568 ܕܒܲܛܢܵܐ ܚܲܝܼܕܼ ܠܹܗ ܠܗܲܝܟܼܠܵܐ ܕܐܸܬܼܢܤܸܒܼ ܡܸܢܵܗ̇ . ܠܩܵܠܹ̈ܐ ܕܹܝܢ ܕܡܸܛܠ ܡܵܪܲܢ ܕܲܫܠܝܼܚܹ̈ܐ ܘܲܡܤܲܒܿܪ̈ܵܢܹܐ : ܝܵܕܼܥ̇ܝܼܢ ܚ̄ܢܲܢ ܠܐ̄ܢܵܫܵܐ ܡܡܲܠܠܲܝ̈ ܐܲܠܵܥܵܝ̈ܬܼܵܐ : ܕܡܸܢܗܘܿܢ ܥܒܲܕܼܘ ܕܓܼܵܘܵܐ : ܐܲܝܟܼ ܕܲܠܚܲܕܼ ܦܲܪܨܘܿܦܵܐ : ܠܡܸܢܗܘܿܢ ܕܹܝܢ ܦܪܲܫ̣ܘ : ܐܲܝܟܼ ܕܠܲܬܼܪܹܝܢ ܟܝܵܢܹ̈ܐ : ܘܗܵܠܹܝܢ ܡ̇ܢ ܕܦܲܐ̈ܝܵܢ ܠܐܲܠܵܗܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܗܵܠܹܝܢ ܕܹܝܢ ܡܲܟܿܝܼ̈ܟܼܵܬܼܵܐ : ܠܐ̄ܢܵܫܘܼܬܹܗ ܐܲܫܠܸܡ̣ܘ . ܕܡܵܐ ܕܐܸܬܼܩܲܒܲܠ ܗܵܢܵܐ : ܫܸܠܡܲܬ̤ . ܕܡܸܛܠ ܕܢܸܬܿܬܿܪܝܼܡ ܟܠܹܗ ܚܸܪܝܵܢܵܐ : ܘܫܲܝܢܵܐ ܬܹܒܹܝܠܵܝܵܐ ܢܸܫܪܸܐ ܒܥܹ̈ܕܵܬܼܵܐ ܩܲܕܝܼ̈ܫܵܬܼܵܐ : ܘܲܕܼܢܸܬܿܬܿܪܝܼܡܘܼܢ ܡ̣ܢ ܡܨܲܥܬܼܵܐ ܟܸܫ̈ܠܹܐ ܕܲܢܒܲܥ̣ܘ : ܢܩܲܒܸܠ ܩܵܬܼܵܪܵܤܝܼܣ ܕܢܸܤܛܘܿܪܝܼܣ : ܗܵܘ̇ ܕܡ̣ܢ ܩܕܝܼܡ ܗܘ̤ܵܐ ܐܲܦܸܤܩܘܿܦܵܐ ܒܩܘܼܤܛܲܢܛܝܼܢܵܦܘܿܠܝܼܣ : ܟܲܕܼ ܡܲܚܪܡܝܼܢܲܢ ܩܵܠܵܘ̈ܗܝ ܒܝܼ̈ܫܹܐ ܘܛܲܢ̈ܦܹܐ : ܒܗܵܝ̇ ܕܥܹ̈ܕܬܼܵܐ ܩܲܕܝܼ̈ܫܬܼܵܐ ܕܲܠܘܵܬܲܢ : ܗܲܝܡܵܢܘܼܬܼܵܐ ܬܪܝܼܨܬܵܐ ܘܲܚܠܝܼܡܬܼܵܐ ܩܲܢ̈ܝܵܢ . ܘܗܵܕܹܐ ܡܵܛܪ̈ܵܢ ܘܡܲܫ̈ܠܡܵܢ ܠܥܲܡ̈ܡܹܐ : ܐܲܝܟܼ ܕܐܵܦ ܚܲܤܝܘܼܬܼܵܟܼ ܕܝܼܠܵܟܼܫ ܫܵܠܡ̇ܝܼܢܲܢ ܕܹܝܢ : ܘܲܠܟܼܝܼܪܵܛܘܿܢܝܼܵܐ ܕܚܲܤܝܵܬ ܘܕܼܵܚܹ̇ܠ ܠܐܲܠܵܗܵܐ ܐܲܦܸܤܩܘܿܦܵܐ ܟܲܟܤܝܼܡܵܢܘܿܣ : ܕܥܹܕܬܵܐ ܩܲܕܝܼܫܬܼܵܐ ܕܐܲܠܵܗܵܐ ܕܩܘܼܤܛܲܢܝܼܢܵܦܘܿܠܝܼܣ . ܘܲܒܼܢܲܝ̈ ܫܵܘܬܵܦܘܼܬܼܵܐ ܐܝܼܬܲܝܢ : ܕܟܼܠܗܘܿܢ ܐܲܝܠܹܝܢ ܕܐܝܼܬܼ ܒܟܼܠܵܗ̇ ܬܹܒܹܝܠ : ܕܵܚܲܝ̈ ܠܐܲܠܵܗܵܐ ܐܲܦܸܤܩ̈ܘܿܦܹܐ : ܐܲܝܠܹܝܢ ܕܗܲܝܡܵܢܘܼܬܼܵܐ ܬܪܝܼܨܬܵܐ ܘܲܕܼܠܵܐ ܡܘܼܡܲܠ ܐܲܚܝܼܕܝܼܢ ܘܢܵܛ̇ܪܝܼܢ . ܗ̤ܘܲܝܬܿ ܚܠܝܼܡ ܘܲܡܨܲܠܸܐ ܥܠܲܝܢ : ܡܵܪܝ ܕܵܚܹ̇ܠ ܠܐܲܠܵܗܵܐ ܘܚܲܤܝܵܐ : ܐܲܚܘܼܢ ܫܲܪܝܼܪܵܐ . pb. 569 ܐܸܓܲܪܬܵܐ ܕܛܘܼܒܼܵܢܵܐ ܩܘܼܪܸܠܘܿܣ ܠܘܵܬܹܗ ܓܝܘܿܚܲܢܵܢ ܕܐܲܢܛܝܘܿܟܼܝܵܐ . ܠܡܵܪܝ ܐܲܚܘܼܢ ܚܲܒܿܝܼܒܼܵܐ ܘܒܲܪ ܬܸܫܡܸܫܬܲܢ ܝܘܿܚܲܢܵܢ : ܩܘܼܪܸܠܘܿܣ ܒܡܵܪܲܢ ܫܠܵܡ . ܢܸܚܕܘܿܢ ܫܡܲܝܵܐ : ܘܐܲܪܥܵܐ ܬܕܘܼܨ . ܐܸܬܬܿܪܲܥ ܓܹܝܪ ܤܝܵܓܼܵܐ ܕܒܲܡܨܲܥܬܼܵܐ : ܘܐܸܬܼܒܲܛܲܠ ܗܵܘ̇ ܡܵܐ ܕܲܡܥܝܼܩ ܗ̄ܘ̣ܵܐ . ܘܲܙܢܵܐ ܕܟܼܠܵܗ̇ ܦܠܝܼܓܼܘܼܬܼܵܐ ܐܸܬܿܬܿܪܝܼܡ : ܟܲܕܼ ܦܵܪܘܿܩܵܐ ܕܟܼܠ ܡܫܝܼܚܵܐ ܝܲܗ̣̄ܒܼ ܫܲܝܢܵܐ ܠܥܹ̈ܕܵܬܹܗ . ܙܲܡܸܢ̣ܘ ܠܲܢ ܕܹܝܢ ܠܘܵܬܼ ܗܵܕܹܐ : ܘܲܡܗܲܝ̈ܡܢܹܐ ܘܪ̈ܲܚܡܲܝ ܐܲܠܵܗܵܐ ܡܲܠܟܹ̈ܐ : ܗܵܢܘܿܢ ܕܐܝܼܬܲܝܗܘܿܢ ܛܲܢܵܢܹ̈ܐ ܚܠܝܼ̈ܨܐ ܕܗܲܝܡܵܢܘܼܬܼܵܐ ܕܐܲܒܼܵܗܲܝ̈ܗܘܿܢ . ܘܚܲܬܼܝܼܬܼܵܐܝܼܬܼ ܡ̇ܢ : ܕܠܵܐ ܙܘܼܥܙܵܥܵܐ ܠܗܲܝܡܵܢܘܼܬܼܵܐ ܬܪܝܼܨܬܵܐ : ܒܢܲܦ̈ܫܵܬܼܗܘܿܢ ܢܵܛ̇ܪܝܼܢ ܕܲܗܘ̤ܵܘ ܩܢܹܝܢ ܫܘܼܡܵܗܵܐ ܕܬܸܫܒܿܘܿܚܬܼܵܐ ܠܥܵܠܲܡ : ܟܲܕܼ ܠܡܲܠܟܿܘܼܬܼܗܘܿܢ ܡܚܵܘܹ̇ܝܢ ܡܢܲܨܲܚܬܼܵܐ . ܠܗܵܠܹܝܢ ܕܐܵܦ ܡܵܪܝܵܐ ܕܚܲܝ̈ܠܵܘܼܬܼܵܐ : ܒܐܝܼܕܼܵܐ ܥܲܬܝܼܪܬܵܐ ܡܦܲܠܸܓܼ ܛܵܒܼ̈ܬܼܵܐ . ܘܝܵܗܹ̇ܒܼ ܠܗܘܿܢ ܡ̇ܢ : ܕܢܹܐܚܕܘܼܢ ܠܐܲܝܠܹܝܢ ܕܩܵܝ̇ܡܝܼܢ ܠܘܼܩܒܲܠܗܘܿܢ : ܡܫܲܟܸܿܢ ܠܗܘܿܢ ܕܹܝܢ ܘܙܵܟܼܘܼܬܼܵܐ . ܠܵܐ ܓܹܝܪ ܡܕܲܓܸܠ ܟܲܕܼ ܐܵܡ݂ܲܪ : ܕܚܲ ܐ̄ܢܵܐ ܐܵܡܲ݁ܪ ܡܵܪܝܵܐ : ܕܠܲܡܫܲܒܿܚܵܢܲܝ̈ ܐܹܫܲܒܲܚ . ܟܲܕܼ ܐܸܬܼ݂ܵܐ ܗܵܟܹܝܠ ܠܐܵܠܹܟܼܤܲܢܕܪܝܼܵܐ : ܪܵܚܹ̇ܡ ܐܲܠܵܗܵܐ ܒܲܪ ܬܸܫܡܸܫܬܲܢ ܐܲܚܘܼܢ ܡܵܪܝ ܦܵܘܠܹܐ ܐܲܦܸܤܩܘܿܦܵܐ : ܚܲܕܼܘܼܬܼܵܐ ܐܸܬܼܡܠܝܼܢܲܢ : ܘܛܵܒܼ pb. 570 ܙܵܕܼܩܵܐܝܼܬܼ : ܐܲܝܟܼ ܡ̇ܢ ܕܓܲܒܼܪܵܐ ܕܐܲܝܟܼ ܗܵܢܵܐ ܗܘ̤ܵܐ ܡܸܨܥܵܝܵܐ : ܘܩܲܒܸܿܠ̣ ܥܠܵܘܗܝ ܕܢܸܬܼܩܲܪܲܒܼ ܠܥܲܡܠܹ̈ܐ ܕܲܩܫܹܝܢ ܡ̣ܢ ܚܲܝܠܹܗ : ܡܸܛܠ ܕܠܲܝܤܵܡܵܐ ܕܐܵܟܹ̇ܠ ܩܲܪܨܵܐ ܢܸܙܟܸܿܐ : ܘܠܲܐܝܠܹܝܢ ܕܐܸܬܼܦܲܠܲܓܼܘ ܠܘܵܬܼ ܚܕܼܵܕܹ̈ܐ ܢܩܲܪܸܒܼ : ܟܲܕܼ ܡܪܝܼܡ ܠܟܸܫ̈ܠܹܐ ܕܲܫܕܹܝܢ ܒܲܡܨܲܥܬܼܵܐ : ܒܐܵܘܝܘܼܬܼܵܐ ܘܲܫܠܵܡܵܐ ܢܟܲܠܸܠ ܠܥܹ̈ܕܵܬܼܵܐ ܕܲܠܘܵܬܼܟܼܘܿܢ ܘܲܠܘܵܬܲܢ . ܠܲܙܢܵܐ ܡ̇ܢ ܓܹܝܪ ܗܵܘ̇ ܕܡܸܛܠܵܬܹܗ ܐܸܬܼܦܲܠܲܓܼ : ܝܲܬܿܝܼܪܘܼܬܼܵܐ ܗ̣̄ܝ ܠܡܹܐܡܲܪ : ܤܵܒܲܪ ܐ̄ܢܵܐ ܕܹܝܢ ܕܙܵܕܹܩ : ܕܗܵܠܹܝܢ ܕܦܲܐ̈̄ܝܵܢ ܠܙܲܒܼܢܵܐ ܕܲܫܠܵܡܵܐ ܠܡܸܬܼܪܲܥܵܝܘܼ ܘܲܠܡܹܐܡܲܪ . ܚܕܲܝܢ ܚ̄ܢܲܢ ܗܵܟܹܝܠ ܒܦܸܓܼܥܹܗ ܕܪܵܚܹ̇ܡ ܐܲܠܵܗܵܐ : ܓܲܒܼܪܵܐ ܗܵܘ̇ ܕܡ̣ܢ ܠܥܸܠ ܐܲܥܗܸܕܼܢܲܢ . ܗܵܘ̇ ܕܲܟܼܒܲܪ ܤ̣ܒܲܪ ܠܹܗ : ܕܐܵܓܼܘܿܢܵܐ ܤܲܓܝܼܐܵܐ ܗܵܘܹ̇ܐ ܠܹܗ ܕܲܢܦܝܼܣ ܠܲܢ : ܕܙܵܕܹܩ ܠܡܲܝܬܵܝܘܼ ܠܥܹ̈ܕܵܬܼܵܐ ܕܐܲܠܵܗܵܐ ܠܘܵܬܼ ܫܲܝܢܵܐ : ܘܲܢܒܲܛܸܠ ܠܓܼܘܼܚܟܵܐ ܕܒܲܪܵܝܹܐ . ܥܲܡ ܕܹܝܢ ܗܵܠܹܝܢ : ܘܲܠܥܘܼܩܤܵܐ ܕܚܵܪܥܘܼܬܹܗ ܕܐܵܟܹ̇ܠ ܩܲܪܨܵܐ ܢܲܩܗܸܐ . ܗܵܟܲܢ ܕܹܝܢ ܐܸܫܟܲܚ ܠܲܢ ܕܲܡܛܲܝܒܼܝܼܢܲܢ ܠܘܵܬܼ ܗܵܕܹܐ : ܐܲܝܟܼ ܕܐܵܦ ܠܵܐ ܚܲܕܼ ܥܲܡܠܵܐ ܢܸܗܘܸܐ ܠܹܗ ܟܠ ܟܠܹܗ : ܥܲܗܝܼܕܝܼܢܲܢ ܓܹܝܪ ܠܦܵܪܘܿܩܲܢ ܕܐܸܡ݂ܲܪ : ܫܠܵܡܵܐ ܕܝܼܠܝ ܝܵܗܹ̇ܒܼ ܐ̄ܢܵܐ ܠܟܼܘܼܢ : ܫܠܵܡܵܐ ܕܝܼܠܝ ܡܲܪܦܸܐ ܐ̄ܢܵܐ ܠܟܼܘܿܢ . ܝܲܠܝܼܦܝܼܢ ܚ̄ܢܲܢ ܕܹܝܢ ܘܒܲܨ̈ܠܵܘܵܬܼܵܐ ܠܡܹܐܡܲܪ : ܡܵܪܝܵܐ ܐܲܠܵܗܲܢ ܫܠܵܡܵܐ ܗܲܒܼ ܠܲܢ . ܟܠܡܸܕܸܡ ܓܹܝܪ . ܝܲܗ̣̄ܒܼܬܿ ܠܲܢ . ܐܲܝܟܼ ܕܐܸܢܗ̤ܘ ܕܐ̄ܢܵܫ ܡܸܫܬܵܘܬܲܦ ܒܲܫܠܵܡܵܐ ܕܡܸܬܼܝܼܗܸܒܼ ܡ̣ܢ ܐܲܠܵܗܵܐ : ܠܵܐ ܤܢܝܼܩܵܐ ܗܵܘܹ̇ܐ ܕܟܼܠܗܹܝܢ ܛܵܒܼ̈ܬܼܵܐܘ ܕܡ̣ܢ ܝܲܬܿܝܼܪܘܼ ܕܹܝܢ ܟܠ ܟܠܹܗ : ܘܲܕܼܠܵܐ ܥܸܠܬܼܵܐ ܕܫܵܘ̇ܝܵܐ ܗܘ̤ܵܐ ܤܸܕܼܩܵܐ ܕܥܹ̇ܕܼܵܬܼܵܐ : ܗܵܫܵܐ ܝܲܬܿܝܼܪܵܐܝܼܬܼ ܐܸܫܬܲܪܲܪܢܲܢ . ܒܗܵܝ̇ pb. 571 ܕܪܵܚܹ̇ܡ ܐܲܠܵܗܵܐ ܡܵܪܝ ܦܵܘܠܹܐ ܐܲܦܸܤܩܘܿܦܵܐ : ܟܲܪܛܲܝܤܵܐ ܝܲܗ̣̄ܒܼ ܠܲܢ : ܕܐܝܼܬܼ ܒܹܗ ܬܵܘܕܝܼܬܼܵܐ ܠܵܐ ܥܕܼܝܼܠܬܼܵܐ ܕܗܲܝܡܵܢܘܼܬܼܵܐ . ܘܗܵܕܹܐ ܐܵܡܲܪ ܗ̄ܘ̣ܵܐ ܟܲܕܼ ܡܚܲܬܸܡ : ܕܐܸܬܿܬܿܤܝܼܡܲܬ̤ ܡ̣ܢ ܚܲܤܝܘܼܬܼܵܟܼ : ܘܡ̣ܢ ܪ̈ܵܚܡܲܝ ܐܲܠܵܗܵܐ ܐܲܦܸܤ̈ܩܘܿܦܹܐ ܕܬܲܡܵܢ . ܗܵܝ̇ ܕܹܝܢ ܡܲܟܼܬܿܒܼܵܢܘܼܬܼܵܐ ܐܝܼܬܹܿܝܗ̇ ܗܵܟܲܢܵܐ : ܘܲܒܼܗܹܝܢ ܒܡܸܠܹ̈ܐ ܐܸܬܿܬܿܤܝܼܡܲܬ̤ ܒܐܸܓܲܪܬܵܐ ܗܵܕܹܐ . ܡܸܛܠ ܕܹܝܢ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ : ܕܐܲܝܟܲܢ ܡܸܬܼܪܲܥܹܝܢ ܚ̄ܢܲܢ ܘܐܵܡ̇ܪܝܼܢܲܢ : ܘܥܲܠ ܙܢܵܐ ܕܡܸܬܼܒܲܪܢܫܵܢܘܼܬܹܗ ܕܝܼܚܝܼܕܼܵܝܵܐ ܒܪܹܬ ܕܐܲܠܵܗܵܐ : ܐܵܠܨܵܐܝܼܬܼ ܠܵܘ ܒܲܡܢܬܐ ܕܬܼܵܘܤܲܦܬܼܵܐ : ܐܸܠܵܐ ܒܐܵܕܼܫܹ̈ܐ ܕܫܘܼܪܵܪܵܐ : ܐܲܝܟܼ ܕܡ̣ܢ ܠܥܸܠ ܡ̣ܢ ܟܬܼܵܒܹ̈ܐ ܩܲܕܝܼ̈ܫܹܐ : ܘܡ̣ܢ ܡܲܫܠܡܵܢܘܼܬܼܵܐ ܕܐܲܒܲܗ̈ܬܼܵܐ ܩܲܕܝܼ݁̈ܫܹܐ : ܩܲܒܸܿܠܢܲܢ ܘܲܠܒܲܟܼܢܲܢ : ܒܟܲܪ̈ܝܵܬܼܵܐ ܐܵܡ̇ܪܝܼܢ ܚ̄ܢܲܢ : ܟܲܕܼܸ ܠܵܐ ܡܵܘܤܦܝܼܢ ܚ̄ܢܲܢ ܟܠ ܟܠܹܗ : ܒܗܲܝܡܵܢܘܼܬܼܵܐ ܕܐܸܬܿܬܿܤܪܝܼܡܲܬ̤ ܡ̣ܢ ܐܲܒܼܵܗ̈ܬܼܵܐ ܩܲܕܝܼ̈ܫܹܐ ܕܲܒܼܢܝܼܩܝܼܵܐ . ܐܲܝܟܼ ܓܹܝܪ ܕܩܲܕܸܡܢ ܐܸܡܲܪܢ : ܠܘܵܬܼ ܟܠܵܗ̇ ܝܑܼܕܲܥܬܼܵܐ ܕܕܸܚܠܲܬܼ ܐܵܠܵܗܵܐ ܤܵܦ̇ܩܵܐ : ܘܲܠܟܼܠܹܗ ܝܘܼܠܦܵܢܵܐ ܒܝܼܫܵܐ ܕܗܲܪ̈ܵܛܝܼܩܘ ܡܒܲܛ̇ܠܵܐ . ܐܵܡ̇ܪܝܼܢܲܢ ܕܹܝܢ : ܠܵܘ ܟܲܕܼ ܦܵܤ̇ܥܝܼܢܲܢ ܥܲܠ ܠܵܐ ܡܸܬܿܕܼܪ̈ܟܢܝܵܬܼܵܐ : ܐܸܠܵܐ ܒܬܼܵܘܕܝܼܬܼܵܐ ܕܲܡܚܝܼܠܘܼܬܲܢ : ܐܵܚ̇ܕܝܼܢܲܢ ܒܐܲܦܲܝ̈ ܗܵܠܹܝܢ ܕܒܼܵܥܹ̇ܝܢ ܠܡܹܐܬܼܵܐ ܥܠܲܝܢ : ܒܗܵܠܹܝܢ ܕܡܸܚܲܫܒܼܝܼܢ ܚ̄ܢܲܢ : ܕܲܡܥܲܠ̈ܝܵܢ ܡ̣ܢ ܒܢܲܝ̈ ܐ̄ܢܵܫܵܐ . . ܡܵܘܕܹܝܢ ܚܢܲܢ ܗܵܟܹܝܠ ܠܡܵܪܲܢ ܝܼܫܘܿܥ ܡܫܝܼܚܵܐ : ܒܪܹܗ ܕܐܲܠܵܗܵܐ ܝܑܼܚܝܼܕܼܵܝܵܐ : ܐܲܠܵܗܵܐ ܡܫܲܠܡܵܢܵܐ : ܘܒܲܪ ܐ̄ܢܵܫܵܐ ܡܫܲܠܡܢܵܐ ܡ̣ܢ ܢܲܦܫܵܐ ܡܠܝܼܠܬܼܵܐ ܘܦܲܓܼܪܵܐ . ܕܡ̣ܢ ܩܕܼܵܡ ܥܵܠܡܹ̈ܐ ܡ̇ܢ ܐܸܬܼܝܼܠܸܕܼ ܡ̣ܢ ܐܲܒܼܵܐ ܒܐܲܠܵܗܘܼܬܹܗ : ܒܫܘܼܠܵܡܵܐ ܕܹܝܢ ܕܝܵܘ̈ܡܵܬܼܵܐ : ܗ̤ܘ ܟܲܕܸ ܗ̤ܘ ܡܸܛܠܵܬܲܢ pb. 572 ܘܡܸܛܠ ܦܘܼܪܩܵܢܲܢ : ܡ̣ܢ ܡܲܪܝܲܡ ܒܬܼܘܼܠܬܼܵܐ ܒܐ̄ܢܵܫܘܼܬܹܗ . ܒܲܪ ܟܝܵܢܹܗ ܕܐܲܒܼܵܐ ܒܐܲܠܵܗܘܼܬܹܗ : ܘܒܲܪ ܟܝܵܢܲܢ ܕܝܼܠܲܢ ܒܐ̄ܢܵܫܘܼܬܹܗ . ܚܕܼܵܝܘܼܬܼܵܐ ܓܹܝܪ ܗܘ̤ܵܬܼ : ܕܲܬܼܪܹܝܢ ܟܝܵܢܹ̈ܐ . ܘܥܲܠ ܗܵܕܹܐ : ܚܲܕܼ ܡܫܝܼܚܵܐ : ܚܲܕܼ ܒܪܵܐ : ܚܲܕܼ ܡܵܪܝܵܐ ܡܵܘܕܝܼܢܲܢ . ܐܲܝܟܼ ܤܘܼܟܵܠܵܐ ܕܲܚܕܼܵܝܘܼܬܼܵܐ ܗܵܕܹܐ ܕܠܵܐ ܒܘܼܠܒܵܠܵܐ : ܡܵܘܕܹܝܢ ܚ̄ܢܲܢ ܠܲܒܼܬܼܘܼܠܬܼܵܐ ܩܲܕܝܼܫܬܼܵܐ ܝܵܠܕܲܬܼ ܐܲܠܵܗܵܐ : ܥܲܠ ܕܐܲܠܵܗܵܐ ܡܸܠܬܼܵܐ ܐܸܬܼܓܲܫܲܡ ܘܐܸܬܼܒܲܪܢܲܫ : ܘܡܸܢܹܗ ܕܒܲܛܢܵܐ ܚܲܝܸܕܼ ܠܹܗ ܠܗܲܝܟܿܠܵܐ ܕܐܸܬܼܢܤܸܒܼ ܡܸܢܵܗ̇ . ܠܩܵܠܹ̈ܐ ܕܹܝܢ ܕܡܸܛܠ ܡܵܪܲܢ ܕܲܫܠܝܼܚܹ̈ܐ ܘܕܲܡܤܲܒܿܪܵܢܹܐ : ܝܵܕܼܥ̇ܝܼܢܲܢ ܠܐ̄ܢܵܫܵܐ ܡܡܲܠܠܲܝ̈ ܐܲܠܵܗܵܝ̈ܬܼܵܐ : ܕܡܸܢܗܘܿܢ ܥ̣ܒܲܕܼܘ ܕܓܼܵܘܵܐ : ܐܲܝܟܼ ܕܲܠܚܲܕܼ ܦܲܪܨܘܿܦܵܐ . ܠܡܸܢܗܘܿܢ ܕܹܝܢ ܦܪܲܫ̣ܘ : ܐܲܝܟܼ ܕܠܲܬܼܪܹܝܢ ܟܝܵܢ̈ܐ . ܘܗܵܠܹܝܢ ܡ̇ܢ ܕܲܦܐܹܝܢ ܠܐܲܠܵܗܵܐ : ܠܐܲܠܵܗܘܼܬܹܗ ܕܲܡܫܝܼܚܵܐ . ܗܵܠܹܝܢ ܕܹܝܢ ܡܲܟܿܝܼ̈ܟܹܐ : ܠܐ̄ܢܵܫܘܼܬܹܗ ܐܲܫܠܸܡ̣ܘ . ܟܲܕܼ ܦܓܲܥܢܲܢ ܒܡܸܠܲܝ̈ܟܿܘܿܢ ܗܵܠܹܝܢ ܐܲܠܵܗܵܝ̈ܬܼܵܐ : ܘܐܸܫܟܲܚܢ ܚ̄ܢܲܢ ܘܠܢܲܦܫܲܢ ܕܗܵܟܲܢܵܐ ܡܗܲܝܡܢܼܢܲܢ : ܚܲܕܼ ܓܹܝܪ ܡܵܪܝܵܐ : ܚܕܼܵܐ ܗܲܝܡܵܢܘܼܬܼܵܐ : ܚܕܼܵܐ ܡܲܥܡܘܿܕܼܝܼܬܼܵܐ . ܫܲܒܲܚܢܲܢ ܠܐܲܠܵܗܵܐ ܦܵܪܘܿܩܵܐ ܕܟܼܠ : ܟܲܕܼ ܚܵܕܼܝܢܲܢ ܒܲܚܕܼܵܕܹ̈ܐ : ܕܗܲܝܡܵܢܘܼܬܼܵܐ ܕܫܵܠ̇ܡܵܐ ܠܲܟܼܬܼܵܒܹ̈ܐ ܐܲܠܵܗܵܝܹ̈ܐ : ܘܲܠܡܲܫܠܡܵܢܘܼܬܼܵܐ ܕܐܲܒܼܵܗ̈ܬܼܵܐ ܩܲܕܝܼ̈ܫܹܐ : ܐܲܚܝܼ̈ܕܼܵܢ ܥܹܕܵܬܼ̈ܐ ܕܲܠܘܵܬܲܢ ܘܲܠܘܵܬܼܟܼܘܿܢ . ܡܸܛܠ ܕܹܝܢ ܕܝܼܠܦܹ̇ܬܼ : ܕܐ̄ܢܵܫ̈ܝܼܢ ܕܲܡܥܵܕܝܼܢ ܠܡܸܬܼܥܲܕܵܠܘܼ : ܘܒܲܕܡܘܼܬܼ ܕܲܒܿܘܿܪܹ̈ܐ ܕܒܲܪܵܐ ܙܵܐܡ̇ܝܼܢ : ܘܡܸܠܹ̈ܐ ܒܝܼ̈ܫܵܬܼܵܐ ܥܠܲܝ ܓܵܤܹ̇ܝܢ : ܐܲܝܟܼ ܗܵܘ̇ ܕܡ̣ܢ ܫܡܲܝܵܐ ܐܵܡܲ݁ܪ ܐ̄ܢܵܐ ܕܐܸܬܼ݂ܵܐ ܦܲܓܼܪܹܗ ܩܲܕܝܼܫܵܐ ܕܲܡܫܝܼܚܵܐ : ܘܠܵܘ ܡ̣ܢ ܒܬܼܘܼܠܬܼܵܐ : ܐܸܬܼܚܲܙܝܲܬ̤ ܠܝܼ ܕܐܵܠܨܵܐ : ܕܡܸܠܹ̈ܐ ܙܥܘܿܪ̈ܝܵܬܼܵܐ ܡܸܛܠ ܗܵܕܹܐ ܠܘܵܬܼܗܘܿܢ ܐܹܡܲܪ . ܐܘܿ ܤܲܟܼ̈ܠܹܐ : ܗܵܠܹܝܢ ܕܒܲܠܚܘܿܕܼ pb. 573 ܠܡܸܛܠܲܡ ܝܵܕܼܥ̇ܝܼܢ : ܐܲܝܟܲܢ ܠܗܵܕܹܐ ܬܲܪܥܝܼܬܼܵܐ ܫܪܸܟܼܬܿܘܿܢ : ܘܗܵܕܹܐ ܟܠܵܗ̇ ܠܸܠܘܼܬܼܵܐ ܐܸܬܼܪܲܢܝܼܬܿܘܿܢ ؟ ܙܵܕܹܩ ܗ̄ܘ̣ܵܐ ܠܟܼܘܿܢ ܓܹܝܪ ܚܲܬܿܝܼܬܼܵܐܝܼܬܼ ܠܡܸܬܼܪܲܢܵܝܘܼ : ܕܐܲܝܟܼ ܕܲܒܼܤܘܿܓܼܵܐܐ : ܟܠܹܗ ܐܵܓܼܘܿܢܵܐ ܕܲܗܘ̤ܵܐ ܠܲܢ ܡܸܛܠ ܗܲܝܡܵܢܘܼܬܼܵܐ : ܥܲܠ ܕܐܵܡ̇ܪܝܼܢܲܢ ܕܝܵܠܕܲܬܼ ܐܲܠܵܗܵܐ ܐܝܼܬܹܿܝܗ̇ ܒܬܼܘܼܠܬܼܵܐ . ܐܸܠܵܐ ܐܸܢ ܗ̤ܘ ܕܡ̣ܢ ܫܡܲܝܵܐ : ܘܠܵܘ ܡܸܢܵܗ̇ ܐܵܡ̇ܪܝܼܢܲܢ ܕܲܗܘ̤ܵܐ ܦܲܓܼܪܵܐ ܩܲܕܝܼܫܵܐ ܕܦܵܪܘܿܩܵܐ ܕܟܼܠܲܢ ܡܫܝܼܚܵܐ : ܐܲܝܟܲܢ ܡܸܬܼܝܲܕܼܥܵܐ ܝܵܠܕܲܬܼ ܐܲܒܠܵܗܵܐ ؟ ܠܡ̇ܢ ܓܹܝܪ ܝܸܠܓܕܲܬ̤ : ܐܸܢ ܗ̤ܘ ܕܠܵܐ ܫܲܪܝܼܪܵܐ ܕܝܸܠܕܲܬ̤ ܒܲܒܼܤܲ ܠܥܲܡܲܢܘܼܐܹܝܠ ؟ ܢܸܬܼܒܲܤܪܘܼܢ ܗܵܟܹܝܠ ܐܲܝܠܹܝܢ ܕܗܵܠܹܝܢ ܒܕܼܵܘ ܡܸܛܠܵܬܼܝ . ܠܵܐ ܓܹܝܪ ܡܕܲܓܸܠ ܛܘܼܒܼܵܢܵܐ ܐܹܫܲܥܝܵܐ ܢܒܼܝܼܵܐ ܕܐܸܡ݂ܲܪ : ܕܗܵܐ ܒܬܼܘܼܠܬܼܵܐ ܬܸܒܼܛܲܢ ܘܬܹܐܠܲܕܼ ܒܪܵܐ : ܘܢܸܩܪܘܿܢ ܫܡܹܗ ܥܲܡܲܢܘܼܐܹܝܠ . ܗܵܘ̇ ܕܡܸܢܼܦܲܫܲܩ : ܥܲܡܲܢ ܐܲܠܵܗܲܢ . ܫܲܪܝܼܪ ܗ̄ܘ̣ ܕܹܝܢ ܡ̣ܢ ܟܠ ܦܪܘܿܣ : ܐܵܦ ܛܘܼܒܼܵܢܵܐ ܓܲܒܼܪܝܹܠ ܕܐܸܡ݂ܲܪ ܠܘܵܬܼ ܛܘܼܒܼܵܢܝܼܬܼܵܐ ܒܬܼܘܼܠܬܼܵܐ : ܠܵܐ ܬܸܕܚܠܝܼܢ ܡܲܪܝܲܡ : ܐܸܫܟܲܚܬܿܝ ܓܹܝܪ ܛܝܒܿܘܼܬܼܵܐ ܠܘܵܬܼ ܐܲܠܵܗܵܐ . ܗܵܐ ܓܹܝܪ ܬܸܒܼܛܝܼܢ ܘܬܹܐܠܕܝܼܢ ܒܪܵܐ : ܘܬܸܩܪܹܝܢ ܫܡܹܗ ܝܼܫܘܿܥ : ܗ̤ܘ ܓܹܝܪ ܢܲܚܝܘܗܝ ܠܥܲܡܹܗ ܡ̣ܢ ܚܛܵܗܲܝ̈ܗܘܿܢ . ܐܸܡܲܬܼܝ ܕܹܝܢ ܕܐܵܡ̇ܪܝܼܢܲܢ ܡ̣ܢ ܫܡܲܝܵܐ : ܘܡ̣ܢ ܠܥܸܠ ܠܡܵܪܲܢ ܝܼܫܘܿܥ ܡܫܝܼܚܵܐ : ܠܵܘ ܐܲܝܟܼ ܡ̇ܢ ܕܡ̣ܢ ܠܥܸܠ ܘܡ̣ܢ ܫܡܲܝܵܐ ܢܚܸܬܼ ܦܲܓܼܪܹܗ ܩܲܕܝܼܫܵܐ : ܕܐܲܝܟܼ ܗܵܠܹܝܢ ܐܵܡ̇ܪܝܼܢܲܢ : ܐܸܠܵܐ ܟܲܕܼ ܡܸܬܿܕܢܹܝܢ ܚ̄ܢܲܢ ܠܛܘܼܒܼܵܢܵܐ ܦܵܘܠܘܿܣ ܕܩܵܥܹ̇ܐ ܓܲܠܝܵܐܝܼܬܼ : ܕܒܲܪܢܵܫܵܐ ܩܲܕܝܼܡܵܝܵܐ ܥܲܦܪܵܢܵܐ ܕܡ̣ܢ ܐܲܪܥܵܐ : ܘܒܲܪܢܵܫܵܐ ܕܲܬܼܪܹܝܢ ܡܵܪܝܵܐ ܡ̣ܢ ܫܡܲܝܵܐ . ܥܲܗܝܼܕܝܼܢܲܢ ܕܹܝܢ : pb. 574 ܘܠܹܗ ܠܦܵܪܘܿܩܲܢ ܕܐܸܡ݂ܲܪ : ܕܠܵܐ ܐ̄ܢܵܫ ܤܠܸܩ̣ ܠܲܫܡܲܝܵܐ : ܐܸܠܵܐ ܗܵܘ̇ ܕܲܢܚܸܬܼ ܡ̣ܢ ܫܡܲܝܵܐ ܒܪܹܗ ܕܐ̄ܢܵܫܵܐ : ܟܲܕܼ ܛܵܒܼ ܗܘ̤ܵܐ ܒܲܒܼܤܲܪ : ܐܲܝܟܼ ܕܐܸܡ̇̄ܪܹܬܼ ܗܵܫܵܐ : ܡ̣ܢ ܒܬܼܘܼܠܬܼܵܐ ܩܲܕܝܼܫܬܼܵܐ . ܡܸܛܠ ܕܹܝܢ ܕܐܲܠܵܗܵܐ ܡܸܠܬܼܵܐ : ܗܵܘ̇ ܕܐܸܬܼ݂ܵܐ ܡ̣ܢ ܠܥܸܠ ܘܡ̣ܢ ܫܡܲܝܵܐ : ܤܲܪܸܩ̣ ܗ̤ܘ ܠܹܗ ܘܲܢܤܲܒܼ ܕܡܘܼܬܼܵܐ ܕܥܲܒܼܕܵܐ : ܘܐܸܬܼܩܪܝܼ ܒܲܪ ܐ̄ܢܵܫܵܐ : ܟܲܕܼ ܟܲܬܲܪ ܐܲܝܟܼ ܕܐܝܼܬܼܵܘܗܝ ܗ̄ܘ̣ܵܐ : ܗܵܢܵܘ ܕܹܝܢ ܐܲܠܵܗܵܐ . ܠܵܐ ܡܸܫܬܲܚܠܦܵܢܵܐ ܓܹܝܪ ܘܠܵܐ ܡܸܫܬܲܓܼܢܝܵܢܵܐ ܐܝܼܬܼܵܘܗܝ ܒܲܟܼܝܵܢܹܗ : ܐܲܝܟܼ ܡ̇ܢ ܕܚܲܕܼ ܡܸܬܼܝܼܕܲܥ ܥܲܡ ܦܲܓܚܼܪܹܗ : ܡ̣ܢ ܫܡܲܝܵܐ ܡܸܬܼܐܡܲܪ ܕܲܢܚܸܬܼ . ܐܸܫܬܲܡܲܗ ܕܹܝܢ ܘܒܲܪܢܵܫܵܐ ܡ̣ܢ ܫܡܲܝܵܐ : ܟܲܕܼ ܐܝܼܬܼܵܘܗܝ ܡܫܲܠܡܵܢܵܐ ܒܐܲܠܵܗܘܼܬܹܗ : ܘܲܡܫܲܠܡܵܢܵܐ ܗ̤ܘ ܟܲܕܼ ܗ̤ܘ ܒܐ̄ܢܵܫܘܼܬܹܗ . ܘܐܲܝܟܼ ܕܲ : ܒܼܚܲܕܼ ܦܲܪܨܘܿܦܵܐ : ܡܸܬܼܝܼܕܥ . ܚܲܕܼ ܓܹܝܪ ܡܵܪܝܵܐ ܡܫܝܼܚܵܐ : ܐܵܦܸܢ ܝܑܼܕܼܝܼܥ ܫܘܼܚܠܵܦܵܐ ܕܲܟܼܝܵܢܹ̈ܐ : ܕܡ̣ܢ ܗܵܠܹܝܢ ܚܕܼܵܝܘܼܬܼܵܐ ܠܵܐ ܡܸܬܼܡܲܠܠܵܢܝܼܬܼܵܐ ܐܵܡ̇ܪܝܼܢܲܢ ܕܐܸܤܬܲܥܪܲܬ̤ . ܠܐܲܝܠܹܝܢ ܕܹܝܢ ܕܐܵܡ̇ܪܝܼܢ : ܓܡܘܼܙܵܓܼܵܐ ܐܵܘ ܒܘܼܠܒܵܠܵܐ : ܐܵܘ ܚܒܼܘܼܟܵܝܵܐ ܗ̤ܘܵܐ ܠܐܲܠܵܗܵܐ ܡܸܠܬܼܵܐ ܥܲܡ ܒܸܤܪܵܐ : ܬܸܬܿܛܦܝܼܣ ܚܤܝܘܼܬܼܵܟܼ ܠܲܡܫܲܬܲܩܘܼ . ܟܡܵܐ ܙܲܒܼ̈ܢܝܼܢ ܓܹܝܪ ܐ̄ܢܵܫ̈ܝܼܢ ܘܗܵܠܹܝܢ ܥܠܲܝ ܡܲܛܒܼܝܼܢ : ܐܲܝܟܼ ܡ̇ܢ ܕܗܵܟܲܢ ܐܸܬܼܪܲܥ̇ܝܼܬܼ ܐܵܘ ܐܸܡ̇ܪܹܬܼ . ܐܸܠܵܐ ܕܹܝܢ ܗܵܢܵܐ ܟܠܹܗ ܡܲܒܼܥܲܕܼ ܐ̄ܢܵܐ ܕܐܸܬܼܪܲܥܸܐ ܡܸܕܸܡ ܕܐܲܝܟܼ ܗܵܢܵܐ : ܕܤܵܒܲ̇ܪܢܵܐ ܕܲܦܩܲܪܘ ܠܗܘܿܢ ܗܵܠܹܝܢ ܕܐܵܦܸܵܢ ܤ̣ܒܲܪܘ ܕܛܸܠܵܢܝܼܬܼܵܐ ܕܫܘܼܚܠܵܦܵܐ : ܠܐܲܦܲܝ̈ ܟܝܵܢܹܗ ܕܐܲܠܵܗܵܐ ܡܸܫܟܿܚܵܐ ܕܬܸܕܼܟܲܫ . ܡܩܵܘܸܐ ܓܹܝܪ ܗܵܘ̇ ܡܵܐ ܕܐܝܼܬܼܵܘܗܝ ܐܲܡܝܼܢܵܐܝܼܬܼ : ܘܠܵܐ ܐܸܫܬܲܚܠܲܦ . ܐܸܠܵܐ : ܐܵܦ ܠܵܐ ܡܸܫܬܲܚܠܲܦ pb. 575 ܒܡܸܕܸܡ : ܐܵܘ ܡܩܲܒܸܿܠ ܫܘܼܓܼܢܵܝܵܐ . ܥܲܡ ܕܹܝܢ ܗܵܕܹܐ : ܘܲܕܼܠܵܐ ܚܵܫܘܿܫܵܐ ܐܝܼܬܼܵܘܗܝ ܡܸܠܬܹܗ ܕܐܲܠܵܗܵܐ ܡܵܘܕܹܝܢ ܚ̄ܢܲܢ : ܐܵܦܸܢ ܗ̤ܘ ܒܚܸܟܼܡܬܼܵܐ ܡܥܲܠܲܝܬܼܵܐ : ܒܲܡܕܲܒܿܪܵܢܘܼܬܹܗ ܕܐ̄ܪܵܙܵܐ ܠܚܲܫܹ̈ܐ ܕܲܓܼܕܲܫ̣ܘ ܠܒܸܤܪܹܗ : ܚܵܙܹ̇ܝܢܲܢ ܕܲܠܢܲܦܫܹܗ : ܒܲܡܕܲܒܿܪܵܢܘܼܬܼܵܗ ܕܐ̄ܪܵܙܵܐ ܠܚܲܫܹ̈ܐ ܕܲܓܼܕܲܫ̣ܘ ܠܒܸܤܪܹܗ : ܚܵܙܹ̇ܝܢܲܢ ܕܲܠܢܲܦܫܹܗ ܡܙܲܕܸܩ ܠܗܘܿܢ . ܗܵܟܲܢ ܗܵܟܹܝܠ ܐܵܦ ܚܲܟܿܝܼܡ ܒܟܼܠ ܦܲܛܪܘܿܣ ܐܸܡ݂ܲܪ : ܕܲܡܫܝܼܚܵܐ : ܚܠܵܦܝܢ ܚܲܫ̣ ܒܲܒܼܤܲܪ : ܘܠܵܘ ܒܲܟܼܝܵܢܵܐ ܕܐܲܠܵܗܘܼܬܹܗ ܠܵܐ ܡܸܬܼܡܲܠܠܵܢܝܼܬܼܵܐ . ܡܸܛܠ ܓܹܝܪ ܕܢܸܬܼܗܲܝܡܲܢ ܕܗ̤ܘ ܐܝܼܬܼܵܘܗܝ ܦܵܪܘܿܩܵܐ ܕܟܼܠ : ܕܝܼܠܹܗ ܥܵܒܹ̇ܕܼ ܠܗܘܿܢ ܡܕܲܒܿܪܵܢܵܐܝܼܬܼ ܠܚܲܫܹ̈ܐ ܕܒܸܤܪܵܐ : ܘܲܠܘܵܬܹܗ ܐܲܝܟܼ ܕܐܸܡ̇ܪܹܬܼ ܡܲܤܸܩ ܠܗܘܿܢ . ܐܲܝܟܼ ܗܵܝ̇ ܕܲܒܼܝܲܕܼ ܩܵܠܵܐ ܕܲܢܒܼܝܼܵܐ ܩܕܲܡ ܙܲܒܼܢܵܐ ܐܸܬܼܐܲܡܪܲܬ̤ ܐܲܝܟܼ ܕܡܸܢܹܗ : ܕܝܲܨܝ ܝܸܗ̇ܒܹܿܬܼ ܠܡܲܚ̈ܘܼܬܼܵܐ ܘܦܲܟܲܝ̈ ܠܫܘܼܩܵܦܵܐ : ܦܲܪܨܘܿܦܝ ܕܹܝܢ ܠܵܐ ܐܲܦ̇ܢܝܼܬܼ ܡ̣ܢ ܒܸܤܬܿܬܼܵܐ ܕܪܘܼܩܵܐ . ܕܲܠܝܘܼܠܦܵܢܵܐ ܕܹܝܢ ܕܐܲܒܼܵܗ̈ܬܼܵܐ ܫܠܡ̇ܝܼܢܲܢ ܒܟܼܠ ܕܘܼܟ : ܝܲܬܿܝܼܪܵܐܝܼܬܼ ܕܹܝܢ ܠܲܕܲܛܘܼܒܼܵܢܵܐ ܘܢܲܨܝܼܚܵܐ ܐܲܒܼܘܼܢ ܐܵܬܵܢܵܤܝܼܘܿܣ : ܟܲܕܼ ܡܸܫܬܲܐ ܠܝܼܢܲܢ ܕܟܼܠ ܟܠܹܗ ܒܡܸܕܸܡ ܠܵܐ ܢܸܤܛܸܐ ܡܸܢܹܗ : ܬܸܬܿܛܦܝܼܣ ܡ̇ܢ ܚܲܤܝܘܼܬܼܟܼܘܿܢ : ܠܵܐ ܕܹܝܢ ܐ̄ܢܵܫ ܡ̣ܢ ܗܵܠܹܝܢ ܐ̄ܚܪ̈ܵܢܹܐ ܡܸܬܼܦܲܠܲܓܼ . ܤܵܐܹ̇ܡ ܗ̄ܘܹ̇ܝܬܼ ܕܹܝܢ ܘܬܲܚܘ̈ܝܵܬܼܵܐ ܡܸܢܗܘܿܢ ܤܲܓܿܝܼ̈ܐܵܬܼܵܐ : ܟܲܕܼ ܡܫܲܪܲܪ ܐ̄ܢܵܐ ܠܡܸ̈ܠܲܝ ܡܸܢܗܹܝܢ : ܐܸܠܘܼ ܠܵܐ ܕܵܚܹ̇ܠ ܗ̄ܘܹ̇ܝܬܼ ܡ̣ܢ ܡܸܬܼܚܵܐ ܕܐܸܓܲܪܬܵܐ : ܕܕܲܠܡܵܐ ܐܵܪܵܐ ܡܸܛܠ ܗܵܕܹܐ ܢܲܡܐܸܢ ܐ̄ܢܵܫ ܒܩܸܪܝܵܢܵܗ̇ . ܠܵܐ ܕܹܝܢ ܡܩܲܒܿܠܝܼܢ ܚ̄ܢܲܢ : ܘܠܵܐ ܒܚܲܕܼ ܡ̣ܢ ܙܢܝܼ̈ܢ : ܠܡܸܙܕܲܥܙܵܥܘܼ ܡ̣ܢ ܐ̄ܢܵܫ̈ܝܼܢ ܗܲܝܡܵܢܘܼܬܼܵܐ ܕܐܸܬܿܬܲܚܡܲܬ̤ . ܗܵܢܵܘ ܕܹܝܢ ܤܝܵܡܵܐ ܕܗܲܝܡܵܢܘܼܬܼܵܐ pb. 576 ܕܐܸܬܿܬܿܤܝܼܡ ܡ̣ܢ ܐܲܒܼܵܗܵܝ̈ܢ ܩܲܕܝܼ̈ܫܹܐ : ܗܵܠܹܝܢ ܕܒܲܙܒܲܢ ܒܢܝܼܩܝܼܵܐ ܐܸܬܼܟܲܢܲܫܘ . ܐܵܦܠܵܐ ܕܹܝܢ ܡܲܦܤܝܼܢܬ ܠܢܲܦܫܲܢ ܐܵܘ ܠܲܐ̄ܚܪ̈ܵܢܹܐ : ܕܐܵܘ ܡܸܠܬܼܵܐ ܢܫܲܚܠܦܘܼܢ ܒܐܲܝܠܹܝܢ ܕܐܸܬܿܬܿܤܝܼܡ ܬܲܡܵܢ : ܐܵܘ ܕܐܵܦܸܢ ܚܕܸܵܐ ܐܵܬܼܘܼܬܼܵܐ ܢܸܥܒܿܪܘܼܢ . ܒܲܕܼ ܥܲܗܼܕܼܝܼܢ ܚܢܲܢ ܠܗܵܘ̇ ܕܐܸܡ݂ܲܪ : ܕܠܵܐ ܬܫܲܚܠܸܦ ܬܚܘܼ̈ܡܹܐ ܕܡ̣ܢ ܥܵܠܲܡ : ܗܵܠܹܝܢ ܕܤܵܡ̣ܘ ܐܲܒܼܵܗܲܝܣ̈ܟ . ܠܵܐ ܓܹܝܪ ܐܝܼܬܲܝܗܘܿܢ ܗ̄ܘ̣ܵܘ ܗܸܢ̣ܘܿܢ ܗܵܠܹܝܢ ܕܲܡܡܲܠܠܝܼܢ : ܐܸܠܵܐ ܪܘܼܚܵܐ ܕܐܲܠܵܗܵܐ ܘܐܲܒܼܵܐ ܗܵܘ̇ ܕܢܵܦܹ̇ܿܩ ܡܸܢܹܗ . ܠܵܐ ܕܹܝܢ ܐܝܼܬܼܵܘܗܝ ܢܘܼܟܼܪܵܝܵܐ ܕܲܒܼܪܵܐ ܒܡܸܠܬܼܵܐ ܕܐܝܼܬܼܵܘܼܬܼܵܐ . ܘܒܼܵܗ̇ ܒܗܵܕܹܐ : ܡܸܠܹ̈ܐ ܕܩܲܕܝܼ̈ܫܹܐ : ܡܓܼܵܘܝܲܝ̈ ܒܐ̄ܪܵܙܹܐ : ܡܫܲܪܪ̈ܵܢ ܠܲܢ . ܒܲܦܪܲܟܿܤܝܼܣ ܡ̇ܢ ܓܹܝܪ ܕܲܫܠܝܼܚܹ̈ܿܐ ܟܬܼܝܼܒܼ : ܟܲܕܼ ܕܹܝܢ ܐܸܬܼ݂ܵܘ ܠܡܘܼܤܝܼܵܐ : ܒܵܥܹ̇ܝܢ ܗ̄ܘ̣ܵܘ ܠܡܹܐܙܲܠ ܠܒܼܝܼܬܼܘܼܢܝܼܵܐ : ܘܠܵܐ ܐܲܪܦܝܼ ܐܸܢܘܿܢ ܪܘܼܚܹܗ ܕܝܼܫܘܿܥ . ܟܵܬܹ̇ܒܼ ܕܹܝܢ ܘܛܘܼܒܼܵܢܵܐ ܦܵܘܠܘܿܣ : ܗܵܠܹܝܢ ܕܹܝܢ ܕܐܝܼܬܲܝܗܘܿܢ ܒܲܒܼܤܲܪ : ܠܡܸܫܦܲܪ ܠܐܲܠܵܗܵܐ ܠܵܐ ܡܸܫܟܿܚܝܼܢ . ܐܲܢ̄ܬܿܘܢ ܕܹܝܢ : ܠܵܐ ܐܝܼܬܲܝܟܿܘܿܢ ܒܲܒܼܤܲܪ : ܐܸܠܵܐ ܒܪܘܼܚ : ܐܸܢ ܗ̤ܘ ܕܪܘܼܚܹܗ ܕܐܲܠܵܗܵܐ ܥܵܡܲ݁ܪ ܒܟܼܘܿܢ . ܐܸܢ ܕܹܝܢ ܐ̄ܢܵܫ ܪܘܼܚܹܗ ܕܲܡܫܝܼܚܵܐ ܠܲܝܬܿ ܒܹܗ : ܗܵܢܵܐ ܠܵܐ ܐܝܼܬܼܵܘܗܝ ܕܼܝܼܠܹܗ . ܡܵܐ ܕܹܝܢ ܕܐ̄ܢܵܫܝܼ̈ܢ ܗܵܠܹܝܢ ܕܲܡܥܵܕܝܼܢ ܠܲܡܥܲܩܵܡܘܼ ܬܪ̈ܝܼܨܵܬܼܵܐ : ܠܡܸ̈ܠܲܝ ܕܝܼܠܝ ܡܫܲܚܠܦܝܼܢ ܠܡܸܕܼܡ ܕܫܵܦܲܪ ܠܗܘܿܢ : ܠܵܐ ܬܸܬܿܕܲܡܲܪ ܒܗܵܕܹܐ ܚܤܝܘܼܬܼܵܟܼ : ܟܲܕܼ ܝܵܕܼܥܵܐ ܕܟܼܠܗܘܿܢ ܗܲܪ̈ܲܤܝܘܿܛܹܐ : ܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ ܡܟܲܢܫܝܼܢ ܡܠܘܿܐܵܐ ܠܛܵܥܝܘܼܬܼܗܘܿܢ : ܟܲܕܼ ܠܐܲܝܠܹܝܢ ܕܲܬܼܪܝܼܨܵܐܝܼܬܼ ܒܝܲܕܼ ܪܘܼܚܵܐ ܩܲܕܝܼܫܵܐ ܐܸܬܼܐܡܲܪ : ܒܚܘܼܫܵܒܲܝ̈ܗܘܿܢ ܒܝܼ̈ܫܹܐ pb. 577 ܡܫܲܚܠܦܝܼܢ : ܘܥܲܠ ܪܹܫܗܘܿܢ ܕܵܠܹ̇ܝܢ ܠܫܲܠܗܹܒܼܝܼܬܼܵܐ ܕܠܵܐ ܕܵܥ̇ܟܵܐ . ܡܸܛܠ ܕܹܝܢ ܕܝܼܠܸܦܢ ܚ̄ܢܲܢ ܕܐܵܦ ܠܐܸܓܲܪܬܵܐ ܕܐܲܒܼܘܼܢ ܢܵܨܝܼܚܵܐ ܐܵܬܵܢܵܤܝܼܘܿܣ ܕܲܠܘܵܬܼ ܛܘܼܒܼܵܢܵܐ ܐܹܦܝܼܩܛܛܘܿܣ : ܕܐܝܼܬܼ ܒܵܗ̇ ܬܪܝܼܨܘܼܬܼܵܐ ܕܗܲܝܡܵܢܘܼܬܼܵܐ : ܐ̄ܢܵܫ̈ܝܼܢ ܫܲܚܠܸܦ̣ܘ ܘܝܲܗ̣̄ܒܼܘ : ܐܲܝܟܼ ܕܡ̣ܢ ܗܵܕܹܐ ܢܸܚܤܪܘܼܢ ܤܲܓܝܼ̈ܐܹܐ : ܥܲܠ ܗܵܕܹܐ : ܟܲܕܼ ܡܸܕܸܡ ܕܚܵܫܲܚ ܘܡܸܬܼܒܿܥܸܐ ܠܐܲܚܹ̈ܐ ܡܸܫܟܿܚܝܼܢ ܚܢܲܢ ܡ̣ܢ ܨܚܵܝܵܐ ܩܲܕܡܵܝܵܐ ܕܲܠܘܵܬܲܢ : ܕܗܵܘ̇ ܕܡܸܕܸܡ ܠܵܐ ܛܵܥܹ̇ܐ ܒܹܗ : ܘܫܲܕܲܪܢܲܢ ܕܹܝܢ ܦܸܚܡܵܐ ܠܚܲܤܝܘܼܬܼܟܼܘܿܢ . ܦܸܚܡܵܐ ܕܐܸܓܲܪܬܵܐ ܕܐܸܬܼܟܲܬܼܒܲܬ̤ ܠܛܘܼܒܼܵܢܵܐ ܐܹܦܝܼܩܛܹܛܘܿܣ ܐܲܦܸܤܩܘܿܦܵܐ ܕܩܘܿܪܲܢܬܘܿܣ : ܡ̣ܢ ܩܲܕܝܼܫܵܐ ܐܸܵܬܵܢܵܤܝܼܣ ܐܲܦܸܤܩܘܿܦܵܐ ܕܐܵܠܹܟܼܤܲܢܕܪܝܼܵܐ : ܗܵܘ̇ ܕܡ̣ܢ ܐܵܪ̈ܝܵܢܘܿ ܥܲܠ ܐܲܦܲܝ̈ ܗܲܝܡܵܢܘܼܬܼܵܐ ܫܲܪܝܼܪܬܵܐ ܪܕܼܘܦܝܵܐ ܤܲܝܒܲܪ : ܘܐܸܬܼܢܲܨܲܚ ܒܡܵܘܕܝܵܢܘܼܬܼܵܐ . ܐ . ܐܸܢܵܐ ܤܵܒܲܪ ܗ̄ܘܹ̇ܝܬܼ ܕܡ̣ܢ ܟܲܕܼܘ : ܟܠܵܗ̇ ܤܪܝܼܩܘܼܬܼ ܡܲܡܠܠܵܐ ܕܗܲܪܲܤܝܘܿܛܹܐ ܕܲܒܼܟܼܠ ܐܲܬܲܪ ܫܲܠܝܵܐ ܗ̄ܘ̣ܵܬܼ : ܡ̣ܢ ܒܵܬܲܪ ܟܢܘܼܫܝܵܐ ܩܲܕܝܼܫܵܐ ܕܲܗܘ̤ܵܐ ܒܢܝܼܩܝܼܵܐ . ܗܲܝܡܵܢܘܼܬܼܵܐ ܓܹܝܪ ܕܒܼܵܗ̇ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ ܐܸܬܼܬܵܘܕܝܲܬ̤ : ܘܤܵܦܩܵܐ ܗ̣̄ܝ ܠܲܥܩܘܼܪܝܵܐ ܕܟܼܠ ܪ̈ܘܼܫܥܝܼܬܢ : ܘܲܠܩܘܼܝܵܡܵܐ ܕܗܲܝܡܵܢܘܼܬܼܵܐ ܫܲܪܝܼܪܬܵܐ ܕܒܲܡܫܝܼܚܵܐ . ܡܸܛܠ ܗܵܕܹܐ ܟܹܝܬܼ ܐܵܦ ܗܵܫܵܐ : ܟܢܘܼ̈ܫܝܹܐ ܡܦܲܪ̈ܫܹܐ ܗܘ̤ܵܘ ܒܓܲܐܠܝܼܵܐ ܘܒܸܐܤܦܵܢܝܼܵܐ ܘܲܒܼܪܗܘܿܡܹܐ . ܘܟܼܠܗܘܿܢ ܐܲܝܠܹܝܢ ܕܐܸܬܼܘܲܥܲܕܸܼܘ : ܠܘܵܬܼ ܐܲܝܠܹܝܢ pb. 578 ܕܲܥܕܲܟܹܝܠ ܟܤܹܝܢ ܗ̄ܘ̣ܵܘ ܒܢܲܝ̈ ܪܸܥܝܵܢܹܗ ܕܐܵܪܝܼܘܿܣ : ܐܵܡܲ݁ܪ ܐ̄ܢܵܐ ܕܹܝܢ ܠܐܵܘܟܤܲܢܛܝܼܣ ܕܡܲܕܝܘܿܠܵܢܹܐ : ܘܠܐܘܼܪܤܵܩܝܼܣ ܘܲܠܘܵܠܝܼܣ ܘܲܠܓܼܵܐܝܘܿܣ ܕܡ̣ܢ ܦܲܢܢܘܿܢܝܵܐ : ܒܚܲܕܼ ܚܘܼܫܵܒܼܵܐ ܐܲܝܟܼ ܕܡ̣ܢ ܚܲܕܼ ܪܘܼܚܵܐ ܐܲܚܪܸܡ̣ܘ . ܘܲܟܼܬܲܒܼܘ ܠܟܼܠ ܕܘܼܟܿ : ܡܸܛܠ ܕܗܵܠܹܝܢ ܫܡܵܗܹ̈ܐ ܕܲܟܼܢܘܼ̈ܫܝܹܐ ܠܢܲܦܫܗܘܿܢ ܡܸܬܼܦܲܪܤܝܼܢ ܗ̄ܘ̣ܵܘ ܘܲܡܟܲܢܹܝܢ : ܕܐܵܦܠܵܐ ܚܲܕܼ ܟܢܘܼܫܝܵܐ ܢܸܫܬܲܡܲܗ ܒܥܹܕܬܵܐ ܩܵܬܼܘܿܠܝܼܩܹܐ : ܐܸܠܵܐ ܒܲܠܚܘܿܕܼ ܗܵܘ̇ ܕܲܒܼܢܝܼܩܝܼܵܐ : ܕܐܝܼܬܼܵܘܗܝ ܙܵܟܼܘܼܬܼܵܐ ܘܲܥܩܘܼܪܝܵܐ ܕܟܼܠ ܗܹܪܹ̈ܤܝܼܵܣ : ܝܲܬܿܝܼܪܵܐܝܼܬܼ ܕܹܝܢ ܕܐܵܪܝܵܢܘܼܬܼܵܐ : ܕܡܸܛܠܵܬܼܵܗ̇ ܟܢܲܫ̣ܘ ܗܵܝܕܹܝܢ ܐܵܠܨܵܐܝܼܬܼ . ܐܲܝܟܲܢܵܐ ܬܘܼܒܼ ܗܵܟܹܝܠ ܡ̣ܢ ܒܵܬܲܪ ܗܵܠܹܝܢ ܟܠܗܹܝܢ : ܠܲܡܦܲܠܵܓܼܘܼ ܐܵܘ ܠܲܡܥܲܩܵܡܘܼ ܐ̄ܢܵܫ̈ܝܼܢ ܡܲܡܪܚܝܼܢ : ܐܸܢ ܠܵܘ ܡ̣ܢ ܐܵܪ̈ܵܝܵܢܘܿ ܐܝܼܬܲܝܗܘܿ ؟ ܠܵܘ ܓܹܝܪ ܡܸܕܸܡ ܕܬܸܡܗܵܐ ܥܵܒܼܕܼܝܼܢ : ܐܸܢ ܗܵܠܹܝܢ ܕܲܥܠܲܝܗܘܿܢ ܟܬܼܝܼ̈ܒܼܵܢ ܡܨܲܚܹܝܢ : ܐܲܝܟܲܢܵܐ ܕܐܵܦ ܚܲܠܦܹ̈ܐ ܡܵܐ ܕܫܵܡ̇ܥܝܼܢ : ܕܲܦܬܲܟܼܪܹ̈ܐ ܕܥܲܡܡܹ̈ܐ ܤܹܐܡܵܐ ܘܕܲܗܒܼܵܐ : ܫܵܛܝܘܼܬܼܵܐ ܚܵܫ̇ܒܿܝܼܢ ܠܡܲܠܦܵܢܘܼܬܼܵܐ ܕܲܨܠܝܼܒܼܵܐ ܐܲܠܵܗܵܝܵܐ . ܐܸܢ ܕܹܝܢ ܡ̣ܢ ܗܵܠܹܝܢ ܕܡܸܤܬܲܒܼܪܝܼܢ ܕܲܬܼܪܝܼܨܵܐܝܼܬܼ ܡܗܲܝܡܢܝܼܢ : ܘܡܲܚܒܼܝܼܢ ܡܸܕܡ ܕܐܸܫܬܿܠܲܚ ܡ̣ܢ ܐܲܒܼܵܗ̈ܬܼܵܐ ܐܝܼܬܲܝܗܘܿܢ ܗܵܠܹܝܢ ܕܲܒܼܝܲܕܼ ܥܘܼܩܵܒܹ̈ܐ ܠܲܡܒܲܒܠܵܠܘܼ ܨܵܒܹ̇ܝܢ : ܠܵܐ ܡܸܕܵܡ ܐ̄ܚܪܹܝܢ ܥܵܒܼ̇ܕܝܼܢ : ܐܸܠܵܐ ܐܲܝܟܼ ܕܲܟܼܝܼܒܼ : ܕܡܲܫܩܹܝܢ ܠܩܲܪ̈ܝܼܒܹܐ ܬܸܛܪܵܐ ܕܪܘܼܓܼܙܵܐ . ܗܵܪܓܝܼܢ ܕܹܝܢ ܕܠܵܐ ܝܘܼܬܪܵܢ : ܠܗܲܡܦܟܼܵܢܘܼܬܼܵܐ ܕܲܦܫܝܼ̈ܛܹܐ . ܒ . ܗܵܠܹܝܢ ܕܹܝܢ ܗܵܟܲܢܵܐ ܟܵܬܹ̇̄ܒܼ ܐ̄ܢܵܐ : ܡܸܛܠ ܕܲܩܹ̇ܝܬܼ ܗܵܠܹܝܢ ܕܲܩܕܼܵܡ ܐܲܒܼܵܗܘܼܬܼܵܟܼ ܗ̤ܘܲܝ̈ ܘܐܸܬܼܟܿܬܸܒܼ ܒܥܘܼܗܕܵܢܵܐ . ܐܲܝܠܹܝܢ ܕܐܸܫܬܿܘܿܦ ܕܹܝܢ ܠܵܐ ܐܸܬܼܟܿܬܸܒܼ : ܕܐܵܦ ܠܵܐ ܥܘܼܗܕܵܢܗܹܝܢ ܢܵܫܪܲܟܼ ܠܗܵܠܹܝܢ pb. 579 ܕܡ̣ܢ ܒܵܬܲܪܟܸܢ . ܡܲܢܘܼ ܓܹܝܪ ܫܡܲܥ̣ ܡܸܡܬܼܘܿܡ : ܐܵܘ ܡܲܢ̣ܘܼ ܝܑܼܠܸܦ̣ ܐܵܘ ܐܲܠܸܦ̣ ؟ ܡ̣ܢ ܨܸܗܝܘܿܢ ܓܹܝܪ ܢܦܲܩ̣ ܢܵܡܘܿܤܵܐ : ܘܦܸܬܼܓܼܵܡܹܗ ܕܡܵܪܝܵܐ ܡ̣ܢ ܐܘܿܪܵܫܠܸܵܡ . ܗܵܠܹܝܢ ܡ̣ܢ ܐܲܝܡܸܢܵܐ ܢܒܲܥ̣ ܗ̣̄ܘܲܝ̈ ؟ ܐܵܘ ܐܲܝܕܵܐ ܫܝܘܿܠ ܓܤܵܬ̤ : ܕܢܸܬܼܐܡܲܪ ܕܒܲܪ ܟܝܵܢܵܐ ܗ̄ܘ̣ ܕܐܲܠܵܗܵܘܼܬܹܗ ܕܡܸܠܬܼܵܐ ܦܲܓܼܪܵܐ ܕܡ̣ܢ ܡܲܪܝܲܡ ؟ ܐܵܘ ܕܗ̤ܘ ܡܸܠܬܼܵܐ ܠܒܸܤܪܵܐ ܘܓܲܪ̈ܡܹܐ ܘܤܲܥܪܵܐ ܘܲܠܟܼܠܹܗ ܦܲܓܼܪܵܐ ܐܬܸܫܬܲܚܠܲܦ ܘܐܸܫܬܲܓܼܢܝܼ ܡ̣ܢ ܟܝܵܢܹܗ ؟ ܡܲܢ̣ܘܼ ܕܹܝܢ ܫܡܲܥ̣ ܒܥܹܕܬܵܐ : ܐܵܘ ܠܲܓܼܡܵܪ ܡ̣ܢ ܟܪܸ̈ܤܛܝܵܢܹܐ : ܕܲܒܼܡܲܤܒܿܪܵܢܘܼܬܼܵܐ ܘܠܵܐ ܒܲܟܼܝܵܢܵܐ ܦܲܓܼܪܵܐ ܠܒܸܫ̣ ܡܵܪܲܢ ؟ ܐܵܘ ܡܲܢ̣ܘܼ ܗܵܢܵܐ ܟܠܹܗ ܐܲܪܫܲܥ̣ ܠܡܸܬܼܚܲܫܲܒܼܘܼ ܘܲܠܡܹܐܡܲܪ : ܕܗ̤ܝ ܐܲܠܵܗܘܼܬܼܵܐ ܒܲܪܬܼ ܟܝܵܢܹܗ ܕܐܲܒܼܵܐ ܐܸܬܼܓܲܙܪܲܬ̤ : ܘܠܵܐ ܡܫܲܡܠܲܝܬܼܵܐ ܡ̣ܢ ܡܫܲܡܠܝܼܘܼܬܼܵܐ ܗܘ̤ܵܬܼ . ܘܗܵܘ̇ ܕܲܒܼܩܲܤܝܵܐ ܒܨܨ̈ܐ ܐܸܬܼܩܲܒܲܥ ܠܵܐ ܗ̄ܘ̣ܵܐ ܦܲܓܼܪܵܐ ܗܵܘ̇ : ܐܸܠܵܐ ܗܵܘ̇ ܠܲܡ ܟܝܵܢܵܐ ܡܟܼܝܼܢܵܢܵܐ ܕܚܟܼܡܬܼܵܐ ؟ ܡܲܢ̣ܘ ܕܹܝܢ ܫܡܲܥ̣ : ܕܠܵܐ ܗ̄ܘ̣ܵܐ ܡ̣ܢ ܡܲܪܝܲܡ : ܐܸܠܵܐ ܡ̣ܢ ܟܝܵܢܹܗ ܕܝܼܠܹܗ ܓܒܲܠ̣ ܠܝܵܬܹܗ ܦܲܓܼܪܵܐ ܚܵܫܘܿܫܵܐ ܗ̤ܘ ܡܸܠܬܼܵܐ ؟ ܘܢܸܩܪܸܐ ܟܪܸܤܛܝܵܢܵܐ ܠܐܵܝܠܹܝܢ ܕܗܵܠܹܝܢ ܡܡܲܠܸܠ . ܡܲܢ̣ܘܼ ܕܹܝܢ ܐܸܫܟܲܚ ܗܵܢܵܐ ܪܘܼܫܥܵܐ ܕܲܕܼܠܵܐ ܢܡܵܘܿܣ : ܕܐܵܦܸܢ ܥܲܠ ܬܲܪܥܝܼܬܹܗ ܢܲܝܬܸܐ ܘܢܹܐܡܲܪ : ܕܡ̇ܢ ܕܐܵܡܲ݁ܪ ܠܲܡ ܕܡ̣ܢ ܡܲܪܝܲܡ ܗ̄ܘ̣ ܦܲܓܼܪܹܗ ܕܡܵܪܲܢ : ܠܵܐ ܗ̄ܘ̣ܵܐ ܒܲܬܼܠܝܼܬܼܵܝܘܼܬܼܵܐ : ܐܸܠܵܐ ܒܲܪܒܼܝܼܥܵܝܘܼܬܼܵܐ ܥܲܠ ܐܲܠܵܗܘܼܬܼܵܐ ܡܸܬܼܚܲܫܲܒܼ ؟ ܘܡܸܛܠ ܗܵܢܵܐ ܗܵܠܹܝܢ ܕܗܵܟܲܢܸܵܐ ܐܵܡ̇ܪܝܼܢ : ܡ̣ܢ ܟܝܵܢܵܐ ܕܐܲܠܵܗܘܼܬܼܵܐ ܤܵܝ̇ܡܝܼܢ ܠܦܲܓܼܪܵܐ ܗܵܘ̇ ܕܦܵܪܘܿܩܲܢ ܠܒܸܫ̣ . ܡ̣ܢ ܐܲܝܟܵܐ ܕܹܝܢ ܬܘܼܒܼ ܟܲܝ ܒܕܼܵܘ ܐ̄ܢܵܫ̈ܝܼܢ ܪܘܼܫܥܵܐ ܕܦܵܚܹ̇ܡ ܠܗܵܢܵܐ ܕܐܸܬܼܐܡܲܪ : ܐܲܝܟܼ ܕܢܹܐܡܪܘܼܢ ܕܠܵܐ ܛܠܸܐ ܗ̄ܘ̣ܵܐ ܦܲܓܼܪܵܐ ܡ̣ܢ ܐܲܠܵܗܘܼܬܹܗ ܕܡܸܠܬܼܵܐ : ܐܸܠܵܐ ܐܝܼܬܼܵܝܵܐܝܼܬܼ ܥܲܡܹܗ ܐܝܼܬܼܵܘܗܝ : ܡܸܛܠ ܕܡ̣ܢ ܟܝܵܢܵܗ̇ pb. 580 ܕܚܸܟܼܡܬܼܵܐ ܐܸܬܼܩܲܝܲܡ ؟ ܐܲܝܟܲܢܵܐ ܕܹܝܢ ܠܡܸܬܼܦܲܪܬܵܟܼܘܼ ܐܲܡܪܲܚ̣ܘ ܗܵܠܹܝܢ ܕܡܸܬܼܩܪܹܝܢ ܟܪܸ̈ܤܛܝܵܢܹܐ : ܕܡܵܪܲܢ ܗܵܘ̇ ܕܡ̣ܢ ܡܲܪܝܲܡ ܕܢܵܚ̣ : ܒܪܵܐ ܕܐܲܠܵܗܵܐ ܐܝܼܬܼܵܘܗܝ ܒܲܟܼܝܵܢܵܐ . ܒܲܒܼܤܲܒܪ ܕܹܝܢ : ܡ̣ܢ ܙܲܪܥܵܐ ܗܵܘ̇ ܕܒܹܝܬܼ ܕܵܘܝܼܕܼ : ܡ̣ܢ ܦܲܓܼܪܵܐ ܕܲܙܗܝܼܬܼܵܐ ܡܲܪܝܡ ؟ ܗܵܠܹܝܢ ܕܹܝܢ ܗܵܟܲܢܵܐ ܗܘ̤ܵܘ ܡܲܪ̈ܲܚܹܐ ܕܢܹܐܡܪܘܼܢ : ܕܲܡܫܝܼܚܵܐ ܗܵܘ̇ ܕܚܲܫ̣ ܒܲܒܼܤܲܪ ܘܐܸܨܛܠܸܒܼ : ܠܵܐ ܠܲܡ ܐܝܼܬܼܵܘܗܝ ܡܵܪܝܵܐ ܘܦܵܪܘܿܩܵܐ ܘܐܲܠܵܗܵܐ ܘܲܒܼܪܹܗ ܕܐܲܒܼܵܐ ؟ ܐܵܘ ܐܲܝܟܲܢܵܐ ܟܪܸ̈ܤܛܝܵܢܹܐ ܨܵܒܹ̇ܝܢ ܠܡܸܬܼܩܪܵܝܘܼ : ܐܲܝܠܹܝܢ ܕܐܵܡ̇ܪܝܼܢ ܕܥܲܠ ܒܲܪܢܵܫܵܐ ܙܲܕܝܼܩܵܐ ܐܲܝܟܼ ܕܥܲܠ ܚܲܕܼ ܡ̣ܢ ܢܒܿܝܹ̈ܐ ܐܸܬܼ݂ܵܐ ܡܸܠܬܼܵܐ : ܘܠܵܘ ܗ̤ܘ ܗܘ̤ܵܐ ܒܲܪ ܐ̄ܢܵܫܵܐ ܒܲܢܤܝܒܼܘܼܬܼܵܐ ܕܦܲܓܼܪܵܐ ܕܡ̣ܢ ܡܲܪܝܲܡ . ܐܸܠܵܐ ܐ̄ܚܪܹܝܢ ܠܲܡ ܐܝܼܬܼܵܘܗܝ ܡܫܝܼܚܵܐ : ܘܲܐ̄ܚܪܹܝܢ ܐܝܼܬܼܵܘܗܝ ܡܸܠܬܼܵܐ ܗܵܘ̇ ܕܲܩܕܼܵܡ ܡܲܪܝܲܡ : ܘܲܩܕܼܵܡ ܥܵܠܡܹ̈ܐ ܐܝܼܬܼܵܘܗܝ ܒܪܵܐ ܕܐܲܒܼܵܐ . ܘܲܐ̄ܚܪܹܝܢ ܠܲܒܼܪܹܗ ܕܐ̄ܢܵܫܵܐ ܤܵܝܡ̇ܪܝܼܢ : ܘܲܐ̄ܚܪܹܝܢ ܠܐܲܠܵܗܵܐ ܡܸܠܬܼܵܐ ܐܵܡ̇ܪܝܼܢ ؟ ܓ . ܗܵܠܹܝܢ ܗܵܟܲܢܵܐ ܡܦܲܪܫܵܐܝܼܬܼ ܪ̈ܫܝܼܡܵܢ ܗ̣̄ܘܲܝ̈ ܕܐܸܬܼܐܡܲܪ ܒܥܘܼܗܕܵܢܵܐ : ܟܲܕܼ ܚܲܕܼ ܪܸܥܝܵܢܵܐ : ܕܲܠܚܲܕܼ ܢܝܼܫܵܐ ܕܪܘܼܫܥܵܐ ܚܲܬܿܝܼܬܼܵܐ ܩܲܢ̈ܝܵܢ ܗ̣̄ܘܲܝ̈ . ܘܡܸܛܠ ܗܵܠܹܝܢ ܡܸܬܼܚܪܹܝܢ ܗ̄ܘ̣ܵܘ ܘܢܵܨ̇ܝܢ ܥܲܡ ܚܕܼܵܕܹ̈ܐ : ܗܵܠܹܝܢ ܕܡܸܫܬܲܒܼܗܪܝܼܢ ܒܬܼܵܘܕܝܼܬܼܵܐ ܕܐܲܒܼܵܗ̈ܬܼܵܐ ܕܵܗܘ̤ܵܬܼ ܒܢܝܼܩܝܼܵܐ . ܐܸܢܵܐ ܕܹܝܢ ܬܸܗ̇ܪܹܬܼ ܒܕܸܚܠܲܬܼ ܐܲܠܵܗܵܐ ܕܒܼܵܟܼ : ܕܚܲܡܡܤܸܢ̣ܬܿ ܘܠܵܐ ܒܠܲܡ̣ܬܼܿ ܠܐܲܝܠܹܝܢ ܕܗܵܠܹܝܢ ܐܵܡ̇ܪܝܼܢ : ܗܲܝܡܵܢܘܼܬܼܵܐ ܕܹܝܢ ܕܕܸܚܠܲܬܼ ܐܲܠܵܗܵܐ ܤܵܡ̣ܬܿ ܩܕܼܸܵܡܲܝܗܘܿܢ . ܕܗܵܐ ܕܫܲܡ̣ܥܘܼܗ̇ : ܐܵܘ ܢܸܫܬܿܩܘܼܢ : ܐܵܘ ܐܸܢ ܡܸܬܼܚܪܹܝܢܬ : ܥܲܡ ܫܲܪܟܵܐ ܕܗܲܪ̈ܲܤܝܘܿܛܹܐ ܢܸܬܼܚܲܫܒܘܼܢ . ܗܵܠܹܝܢ ܓܹܝܪ ܕܐܸܬܼܡܲܠܲܠ : ܠܵܐ ܠܡܸܐܡܵܪܘܼ ܘܠܵܐ ܠܡܸܫܬܿܡܵܥܘܼ ܒܹܝܬܼ ܟܪܸ̈ܤܛܝܵܢܹܐ ܙܵܕܹܩ : ܐܸܠܵܐ ܢܘܼܟܼܪ̈ܵܝܵܢ ܐܸܢܹܝܢ ܒܟܼܠ ܙܬܝܼ̈ܢ ܠܡܲܠܦܵܢܘܼܬܼܵܐ pb. 581 ܕܲܫܠܝܼܚܘܼܬܼܵܐ . ܡܸܛܠ ܗܵܢܵܐ ܕܹܝܢ ܐܵܦ ܐܸܢܵܐ ܗܵܠܹܝܢ ܕܡܸܢܗܘܿܢ ܐܸܬܼܐܡܲܪ : ܕܒܸܐܓܲܪܬܵܐ ܓܲܠܝܵܐܝܼܬܼ ܢܸܬܼܪ̈ܲܫܡܵܢ ܥܸܒܼ̇ܕܼܬܼ ܐܸܢܹܝܢ . ܕܤܵܦܩܵܐܝܼܬܼ ܡ̣ܢ ܫܸܡܥܵܐ ܒܲܠܚܘܿܕܼ : ܟܠܢܵܫ ܢܸܚܙܸܐ ܒܸܗܬܿܬܼܵܐ ܘܪܘܼܫܥܵܐ ܕܲܒܼܗܘܿܢ . ܘܐܵܦܸܢ ܙܵܕܹܩ ܗ̄ܘ̣ܵܐ ܓܹܝܪ ܒܝܲܕܼ ܐܲܪ̈ܝܼܟܼܵܬܼܵܐ : ܠܲܡܩܲܛܪܵܓܼܘܼ ܘܲܠܡܲܟܵܤܘܼ ܠܠܵܐ ܝܑܼܕܲܥܬܼܵܐ ܕܗܵܢܘܿܢ ܕܗܵܠܹܝܢ ܬܸܬܼܚܲܫܲܒܼܘ . ܐܸܠܵܐ ܤܵܦܹ̇ܩ ܥܕܲܡܵܐ ܠܗܵܠܹܝܢ ܒܐܸܓܲܪܬܲܢ : ܕܠܵܐ ܢܵܘܤܸܦ ܬܘܼܒܼ ܠܡܸܟܼܬܲܒܼ ܓܘܼܕܵܦܵܐ ܕܡܸܢܗܘܿܢ : ܗܵܠܹܝܢ ܓܹܝܪ ܕܗܵܟܲܢܵܐ ܓܲܠܝܵܐ ܫܟܼܝܼܪܘܼܬܼܗܹܝܢ : ܠܡܲܗܦܵܟܼܘܼ ܘܠܲܡܥܲܩܵܒܼܘܼ ܒܝܲܬܿܝܼܪ̈ܵܬܼܵܐ ܠܵܐ ܘܵܠܹ̇ܐ . ܕܠܵܐ ܠܗܵܠܹܝܢ ܕܡܸܬܼܚܪܹܝܢ ܚܠܵܦܲܝܗܹܝܢ : ܐܲܝܟܼ ܗܵܘ̇ ܕܦܘܼܫܵܟܼܵܐ ܐܝܼܬܼ ܥܠܲܝܗܹܝܢ ܢܸܤܬܲܒܼܪ̈ܵܢ . ܐܸܠܵܐ ܒܲܠܚܘܿܕܼ ܤܵܦܹ̇ܩ ܠܲܡܦܲܢܵܝܘܼ ܘܲܠܡܹܐܡܲܪ ܠܘܼܩܒܲܠ ܗܵܠܹܝܢ : ܕܗܵܠܹܝܢ ܠܵܐ ܐܝܼܬܲܝܗܹܝܢ ܕܥܹܕܬܵܐ ܩܲܕܝܼܫܬܼܵܐ ܕܲܒܼܟܼܠ ܐܲܬܲܪ : ܘܠܵܐ ܗ̄ܘ̣ܵܐ ܗܵܠܹܝܢ ܐܸܬܼܪܲܥܝܼܘ ܐܲܒܼܵܗܲܝܣ̈ܢ ܛܘܼ̈ܒܼܵܢܹܐ . ܕܠܵܐ ܕܹܝܢ ܗܵܠܹܝܢ ܥܸܠܬܼܵܐ ܓܘܼܡܕܵܢܝܼܬܼܵܐ ܡܸܫܟܿܚܵܢܹ̈ܐ ܕܒܼܝܼ̈ܫܬܼܵܐ ܢܸܤܒܼܘܼܢ ܠܢܦܫܗܘܿܢ : ܫܲܦܝܼܪ ܗ̄ܘ̣ ܕܡ̣ܢ ܟܬܼܵܒܹ̈ܐ ܐܲܠܵܗܵܝܹ̈ܐ ܩܲܠܝܼܠ ܢܥܲܗܸܕܼ : ܕܲܟܼܒܪ ܐܵܦܸܢ ܗܵܟܲܢܵܐ ܢܸܬܼܟܲܚܕܼܘܼܢ ܘܢܸܫܬܲܐܠܘܼܢ ܡ̣ܢ ܚܘܼܫܵܒܲܝ̈ܗܘܿܢ ܨܵܐܹ̈ܐ . ܕ . ܡ̣ܢ ܐܲܝܟܵܐ ܠܟܼܘܿܢ ܠܡܹܐܡܲܪ ܐܘܿ ܛܵܠܘܿܡܹ̈ܐ : ܕܦܲܓܼܪܵܐ ܒܲܪ ܟܝܵܢܵܐ ܗ̄ܘ̣ ܕܐܲܠܵܗܘܼܬܹܗ ܕܡܸܠܬܼܵܐ ؟ ܡ̣ܢ ܗܵܕܹܐ ܓܹܝܪ ܫܲܦܝܼܪ ܠܲܡܫܲܪܵܝܘܼ : ܕܡܵܐ ܕܗܵܕܹܐ ܐܸܬܼܚܲܙܝܲܬ̤ ܢܲܫܝܼܫܬܼܵܐ : ܐܵܦ ܗܵܠܹܝܢ ܐ̄ܚܪ̈ܵܢܝܵܬܼܵܐ ܐܲܝܟܼ ܗܵܕܹܐ ܥܲܡܵܗ̇ ܢܸܬܼܝܲܕܼ̈ܥܵܢ . ܡ̣ܢ ܟܬܼܵܒܹ̈ܐ ܗܵܠܹܝܢ ܠܵܐ ܡܲܨܝܵܐ ܠܡܸܫܟܵܚܘܼ . ܕܐܲܠܵܗܵܐ ܓܹܝܪ ܒܦܲܓܼܪܵܐ ܐ̄ܢܵܫܝܵܐ ܗܘ̤ܵܐ : ܐܵܡ̇ܪܝܼܢ . ܘܐܲܒܼܵܗܲܝ̈ܢ ܬܘܼܒܼ ܕܲܒܼܢܝܼܩܵܝܼܵܐ ܐܸܬܼܟܲܬܲܫܘ : ܠܵܘ ܗ̄ܘ̣ܵܐ ܠܦܲܕܓܼܪܵܐ : ܐܸܠܵܐ ܠܹܗ ܠܲܒܼܪܵܐ ܐܸܡ݂ܲܪܘ ܕܐܝܼܬܼܵܘܗܝ ܒܲܪ ܟܝܵܢܹܗ ܕܐܲܒܼܵܐ . ܠܦܲܓܼܪܵܐ ܕܹܝܢ ܡ̣ܢ ܡܲܪܝܲܡ ܐܵܘܕܝܼܘ pb. 582 ܕܐܝܼܬܼܵܘܗܝ : ܐܲܝܟܼ ܟܬܼܵܒܹ̈ܐ ܐܲܠܵܗܵܝܹ̈ܐ : ܐܵܘ ܗܵܟܹܝܠ ܟܦܘܿܪܘ ܒܤܘܼܢܗܵܕܘܿܣ ܕܢܝܼܩܝܼܵܐ : ܘܝܼܕܼܝܼܥܵܐ ܕܐܲܝܟܼ ܗܵܪ̈ܲܤܝܘܿܛܹܐ ܗܵܠܹܝܢ ܡܲܥܠܝܼܢ ܐܢ̄ܬܿܘܿܢ : ܐܵܘ ܐܸܢ ܨܸܒܹ̇ܝܢ ܐܢ̄ܬܿܘܿܢ ܕܲܒܼ̈ܢܲܝܵܐ ܕܐܲܒܼܵܗ̈ܬܼܵܐ ܢܬܸܗܘܘܿܢ : ܠܵܐ ܬܸܬܼܪܲܥܘܿܢ ܠܒܲܪ ܡ̣ܢ ܡܵܐ ܕܢܸܡܘܿܢ ܐܲܟܼܬܸܒܼܘ . ܐܵܦ ܗܵܕܹܐ ܓܹܝܪ : ܠܲܫܟܼܝܼܪܘܼܬܼܗܹܝܢ ܕܡܸܠܝ̈ܟܿܘܿܢ ܡܨܝܢ ܐܢ̄ܬܿܘܿܢ ܠܡܸܤܬܲܟܵܠܘܼ . ܐܸܢ ܓܹܝܪ ܒܲܪ ܟܝܵܢܹܗ ܗ̄ܘ̣ ܡܸܠܬܼܵܐ ܕܦܲܓܼܪܵܐ ܕܐܝܼܬܼܵܘܗܝ ܡ̣ܢ ܐܲܪܥܵܐ ܟܝܵܢܹܗ : ܒܲܪ ܟܝܵܢܹܗ ܗ̄ܘ̣ ܕܹܝܢ ܡܸܠܬܼܵܐ ܕܐܲܒܼܵܐ : ܐܲܝܟܼ ܬܵܘܕܝܼܬܼܵܐ ܕܐܲܒܼܵܗܝ̈ܢ : ܡܸܫܬܿܟܲܚ ܠܹܗ ܐܵܦ ܗ̤ܘ ܐܲܒܼܵܐ : ܟܝܵܢܹܗ ܕܦܲܓܼܪܵܐ ܗܵܘ̇ ܕܡ̣ܢ ܐܲܪܥܵܐ ܐܝܼܬܼܵܘܗܝ . ܘܡܵܢܵܐ ܡܸܟܹܝܠ ܥܵܕܼܠܝܼܢ ܐܢ̄ܬܿܘܿܢ ܠܐܲܪ̈ܝܵܢܘܿ ܕܩܵܪܹܝܢ ܠܲܒܼܪܵܐ ܒܪܝܼܬܼܵܐ : ܟܲܕܼ ܐܲܢ̄ܬܿܘܿܢ ܐܵܦ ܠܹܗ ܠܐܲܒܼܵܐ : ܒܲܪ ܟܝܵܢܵܐ ܕܲܒܼܪܝܼܬܼܵܐ ܤܵܝ̇ܡܝܼܢ ܐܢ̄ܬܿܘܿܢ ؟ ܘܡܸܫܬܼܿܪܓܠܝܼܢ ܐܢ̄ܬܿܘܿܢ ܬܘܼܒܼ ܠܲܐ̄ܚܪܹܝܢ ܪܘܼܫܥܵܐ : ܒܕܼܵܐܡ̇ܪܝܼܢ ܐܢ̄ܬܿܘܿܢ ܕܲܠܒܸܤܪܵܐ ܘܲܠܓܲܪ̈ܡܹܐ ܘܲܠܤܲܥܪܵܐ ܘܠܲܓܼܝܵܕܹ̈ܐ ܘܲܠܟܼܠܹܗ ܦܲܓܼܪܵܐ ܐܸܬܼܗܦܸܟܼ ܡܸܠܬܼܵܐ ܘܐܸܫܬܲܚܠܲܦ ܡ̣ܢ ܟܝܵܢܹܗ . ܘܲܠܡܵܢܵܐ ܡܸܟܹܝܠ ܠܵܐ ܐܵܡ̇ܪܝܼܢ ܐܢ̄ܬܿܘܿܢ ܓܲܠܝܵܐܝܼܬܼ : ܕܡ̣ܢ ܐܲܪܥܵܐ ܗܘ̤ܵܐ ؟ ܡ̣ܢ ܐܲܪܥܵܐ ܓܹܝܪ ܐܝܼܬܼܵܘܗܝ ܟܝܵܢܹܗ ܕܦܲܓܼܪܵܐ . ܡ̣ܢ ܐܲܝܟܵܐ ܕܹܝܢ ܗܵܕܹܐ ܟܠܵܗ̇ ܤܲܟܼܠܘܼܬܼܵܐ : ܕܐܲܢ̄ܬܿܘܿܢ ܥܲܡܟܼܘܿܢ ܬܸܬܼܟܵܬܼܿܫܘܼܢ ؟ ܐܵܦܸܢ ܓܹܝܪ ܟܲܕܼ ܐܵܡ̇ܪܝܼܢ ܐܢ̄ܬܿܘܿܢ ܕܒܲܪ ܟܝܵܢܹܗ ܗ̄ܘ̣ ܡܸܠܬܼܵܐ ܕܦܲܓܼܪܵܬܐ : ܐ̄ܚܪܹܢܵܐ ܥܲܡ ܐ̄ܚܪܹܢܵܐ ܡܸܫܬܵܘܕܥܝܼܢ ܐܢ̄ܬܿܘܿܢ . ܒܡܸܫܬܲܠܦܵܢܘܼܬܼܵܠ ܕܹܝܢ ܕܲܠܒܸܤܪܵܐ . ܫܘܼܚܠܵܦܵܐ ܕܝܼܠܹܗ ܕܡܸܠܬܼܵܐ ܐܲܝܟܼ ܕܒܲܫܪܲܓܼܪ̈ܲܓܼܝܵܬܼܵܐ ܚܵܙܹ̇ܝܢ ܐܢ̄ܬܿܘܿܢ . ܘܡܲܢ̣ܘܼ ܡܸܟܹܝܠ : ܕܟܲܕܼ ܗܵܠܹܝܢ ܡܡܲܠܠܝܼܢ ܐܢ̄ܬܿܘܿܢ : ܢܤܲܝܒܲܪܟܼܘܿܢ ؟ ܝܲܬܿܝܼܪ ܓܹܝܪ ܡ̣ܢ ܟܠ ܗܹܪܹܤܝܼܣ : ܐܲܢ̄ܬܼܿܘܿܢ ܠܪܘܼܫܥܵܐ ܐܸܨܛܠܝܼܬܿܘܿܢ . ܐܸܢ ܓܹܝܪ ܒܲܪ ܟܝܵܢܹܗ ܗ̄ܘ̣ ܡܸܠܬܼܵܐ ܕܦܲܓܼܪܵܐ : ܝܲܬܿܝܼܪ ܗ̄ܘ̣ ܥܘܼܗܕܵܢܵܐ ܕܲܚܫܲܚܬܼܵܗ̇ ܕܡܪܝܲܡ . pb. 583 ܡܸܛܠ ܕܡܸܫܟܿܚܵܐ ܗ̣̄ܝ ܕܢܸܗܘܸܐ ܐܝܼܬܼܵܘܗܝ ܦܲܓܼܪܵܐ ܐܲܡܝܼܢܵܐܝܼܬܼ : ܐܲܝܟܼ ܕܐܝܼܬܼܵܘܗܝ ܗ̤ܘ ܡܸܠܬܼܵܐ . ܐܸܢ ܐܲܝܟܼ ܕܐܲܢ̄ܬܿܘܿܢ ܡܸܬܼܪܲܥܹܝܢ ܕܒܲܪ ܟܝܵܢܹܗ ܗ̄ܘ̣ ܕܦܲܓܼܪܵܐ : ܡܵܢܵܐ ܕܹܝܢ ܡܸܬܼܒܿܥܸܐ ܗ̄ܘ̱ܵܐ ܡܹܐܬܼܝܹܗ ܕܡܸܠܬܼܵܐ : ܐܵܘ ܕܗ̤ܘ ܒܲܪ ܟܝܵܢܹܗ ܢܸܠܒܲܫ ܗ̄ܘ̣ܵܐ : ܐܵܘ ܢܸܫܬܲܚܠܲܦ ܡ̣ܢ ܟܝܵܢܹܗ ܘܢܸܗܘܸܐ ܦܲܓܼܪܵܐ ؟ ܠܵܐ ܗ̄ܘ̣ܵܐ ܓܹܝܪ ܝܵܬܼܵܗ̇ ܢܸܤܒܲܬ̤ ܐܲܠܵܗܘܼܬܼܵܐ : ܐܵܘ ܒܲܪ ܟܝܵܢܵܗ̇ ܠܸܒܼܫܲܬ̤ . ܠܵܐ ܓܹܝܪ ܚܛ̣ܵܐ ܡܸܠܬܼܵܐ ܗܵܘ̇ ܕܠܲܐ̄ܚܪ̈ܵܢܹܐ ܡ̣ܢ ܚܛܵܗܹ̈ܐ ܦܵܪܹܩ : ܕܢܸܫܲܚܠܲܦ ܠܦܲܓܼܪܵܐ : ܘܲܢܩܲܪܸܒܼ ܝܵܬܹܗ ܚܠܵܦܵܘܗܝ ܕܸܒܼܚܬܼܵܐ : ܘܗ̤ܘ ܠܹܗ ܢܸܦܪܘܿܩ . ܗ . ܐܸܠܵܐ ܠܵܘ ܗܵܟܲܢܵܐ : ܚܵܣ ! ܡ̣ܢ ܙܲܪܥܹܗ ܓܹܝܪ ܕܐܲܒܼܪܵܗܵܡ ܢܤܲܒܼ : ܐܲܝܟܼ ܕܐܸܡ݂ܲܪ ܫܠܝܼܚܵܐ : ܘܡܸܛܠ ܗܵܢܵܐ ܙܵܕܹܩ ܗ̄ܘ̣ܵܐ ܕܢܸܬܿܕܲܡܸܐ ܠܐܲܚܵܘ̈ܗܝ : ܘܢܸܤܲܒܼ ܦܲܓܼܪܵܐ ܒܲܪ ܕܡܘܼܬܲܢ . ܡܸܛܠ ܗܵܢܵܐ ܐܵܦ ܒܩܘܼܫܬܼܵܐ ܡܸܬܼܒܲܥܝܵܐ ܡܲܪܝܲܡ : ܕܡܸܢܵܗ̇ ܢܲܤܒܹܗ : ܘܐܲܝܟܼ ܕܝܼܠܹܗ ܚܠܵܦܲܝܢ ܩܲܪܒܹܗ . ܘܲܠܗܵܕܹܐ ܡܚܵܘܸ̇ܐ ܗ̄ܘ̣ܵܐ ܒܲܢܒܼܝܼܘܼܬܹܗ ܐܹܫܲܥܝܵܐ ܟܲܕܼ ܐܵܡܲ݁ܪ : ܕܗܵܐ ܒܬܼܘܼܠܬܼܵܐ ܒܵܛ̇ܢܵܐ ܘܝܵܠ̇ܕܵܐ ܒܪܵܐ : ܘܢܸܬܼܩܪܸܐ ܫܡܹܗ ܥܲܡܲܢܘܼܐܹܝܠ . ܘܲܠܓܲܒܼܪܝܹܠ ܕܡܸܫܬܲܕܲܪ ܠܘܵܬܼܵܗ̇ : ܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܠܘܵܬܼ ܒܬܼܘܼܠܬܼܵܐ : ܐܸܠܵܐ ܠܘܵܬܼ ܒܬܼܘܼܠܬܼܵܐ ܕܲܡܟܼܝܼܪܵܐ ܗ̄ܘ̣ܵܬܼ ܠܓܲܒܼܪܵܐ : ܕܡ̣ܢ ܡܟܼܝܼܪܵܗ̇ ܢܚܵܘܹܝܗ̇ ܠܡܲܪܝܲܡ ܕܐܲܢ̄ܬܿܬܼܵܐ ܗ̣̄ܝ ܫܲܪܝܼܪܬܵܐ . ܘܲܡܗܲܗܸܕܼ ܟܬܼܵܒܼܵܐ ܝܲܠܕܹܗ : ܘܐܵܡܲ݁ܪ : ܕܲܟܼܪܲܟܼܬܹܗ ܒܥܲܙܪܘܼܪܹ̈ܐ : ܘܐܲܪܡܝܵܬܹܗ ܒܐܘܿܪܝܵܐ . ܘܬܼܘܼܒܼ ܐ̄ܚܪ̈ܵܢܹܐ : ܟܲܕܼ ܝܵܗ̇ܒܿܝܼܢ ܛܘܼܒܼܵܐ ܠܲܬܿܕܲܝ̈ܵܐ ܕܐܲܢܩ̣ܘܼܗܝ . ܘܲܕܩܲܪܸܒܼ ܩܘܼܪܒܵܢܵܐ : ܡܸܛܠ ܕܦܵܬܲܚ ܡܲܪܒܿܥܵܐ ܗ̄ܘ̣ܵܐ ܗܵܘ̇ ܕܐܸܬܼܝܼܠܸܕܼ . ܗܵܠܹܝܢ ܗܵܟܹܝܠ ܟܠܗܹܝܢ : ܡܫܵܘ̈ܕܥܵܢܝܵܬܼܵܐ ܗ̣̄ܘܲܝ̈ pb. 584 ܕܝܲܠܕܵܗ̇ ܕܲܒܼܬܼܘܼܠܬܼܵܐ . ܐܵܦ ܓܲܒܼܪܝܹܠ ܕܹܝܢ ܙܗܝܼܪܵܐܝܼܬܼ ܤܲܒܿܪܵܗ̇ ܗ̄ܘ̣ܵܐ ܘܐܸܡ݂ܲܪ : ܠܵܐ ܗ̄ܘ̣ܵܐ ܫܚܝܼܡܵܐܝܼܬܼ ܗܵܘ̇ ܕܡܸܬܼܝܼܠܸܕܼ ܒܹܟܼܝ : ܕܠܵܐ ܢܸܤܬܿܒܲܪ ܕܡ̣ܢ ܠܒܲܪ ܥܵܐܹ̇ܠ ܠܹܗ ܓܘܼܫܡܵܐ : ܐܸܠܵܐ ܡܸܢܹܟܼܝ ܠܲܡ : ܕܬܸܬܼܗܲܝܡܲܢ ܕܡܸܢܵܗ̇ ܐܝܼܬܼܵܘܗܝ ܟܝܵܢܵܐܝܼܬܼ ܗܵܘ̇ ܕܡܸܬܼܝܼܠܸܕܼ . ܟܲܕܼܸ ܓܹܝܪ ܓܲܠܝܵܐܝܼܬܼ ܐܵܦ ܗ̤ܘ ܟܝܵܢܵܐ ܗܵܕܹܐ ܡܚܵܘܸܐ : ܕܠܵܐ ܡܲܨܝܵܐ ܒܬܼܘܼܠܬܼܵܐ ܠܡܲܝܬܵܝܘܼ ܚܲܠܒܼܵܐ : ܐܸܠܵܐ ܠܘܼܩܕܲܡ ܝܼܠܸܕܼܬ̤ : ܘܠܵܐ ܡܲܨܝܵܐ ܕܲܒܼܚܲܠܒܼܵܐ ܢܸܬܼܪܲܒܸܿܐ ܦܲܓܼܪܵܐ ܘܢܸܬܼܟܪܸܟܼ ܒܥܲܙܪܘܼܪܹ̈ܐ : ܟܲܕܼ ܠܵܐ ܠܘܼܩܕܲܡ ܟܝܵܢܵܐܝܼܬܼ ܐܸܬܼܝܼܠܸܕܼ ܒܲܫܪܵܪܵܐܘ ܗܵܢܵܘ ܗܵܘ̇ ܕܐܸܬܼܓܙܲܪ ܒܲܪ ܬܡܵܢܝܵܐ ܝܵܘܡ̈ܝܼܢ : ܠܗܵܢܵܐ ܫܸܡܥܘܿܢ ܥܲܠ ܕܪ̈ܵܥܵܘܗܝ ܩܲܒܸܠ̣ : ܗܵܢܵܐ ܗܘ̤ܵܐ ܛܲܠܝܵܐ ܘܲܪܒܵܐ : ܘܲܠܬܲܪܬܲܥܸܤܪܹ̈ܐ ܫܢ̈ܝܼܢ ܤ̣ܡܲܟܼ : ܘܲܠܫܲܢ̄ܬܼܵܐ ܕܬܼܠܵܬܼܝܼܢ ܡܲܛܝܼ . ܘܠܵܐ ܗ̄ܘ̣ܵܐ ܐܲܝܟܼ ܕܐ̄ܢܵܫ̈ܝܼܢ ܐܲܤܒܲܪܘ : ܕܗ̤ܘ ܟܝܵܢܵܐ ܕܡܸܠܬܼܵܐ ܐܸܫܬܲܚܠܲܦ ܘܐܸܬܼܓܙܲܪ : ܗܵܘ̇ ܕܠܵܐ ܡܸܫܬܲܚܠܦܵܢܵܐ ܘܠܵܐ ܡܸܫܬܲܓܼܢܝܵܢܵܐ ܐܝܼܬܼܵܘܗܝ : ܐܲܝܟܲܢܵܐ ܗ̤ܘ ܦܵܪܘܩܲܢ ܐܸܡ݂ܲܪ : ܚܙܵܐܘܼܢܵܢܝ ܚܙܵܐܘܼܢܵܢܝ : ܕܐܸܢܵܐ ܐ̄ܢܵܐ ܘܠܵܐ ܐܸܫܬܲܚ̇ܠܦܹܬܼ . ܘܦܵܘܠܘܿܣ ܫܠܝܼܚܵܐ ܡܲܟܼܬܸܒܼ : ܕܝܼܫܘܿܥ ܡܫܝܼܚܵܐ : ܐܸܬܼܡܵܠܝ ܘܝܵܘܡܵܢܵܐ ܗ̤ܘܝܘܼ ܘܠܥܵܠܲܡ ܥܵܠܡܝܼܢ . ܐܸܠܵܐ ܒܗܵܘ̇ ܦܲܓܼܪܵܐ ܕܐܸܬܼܝܼܠܸܵܕܼ : ܘܐܸܬܼܓܙܲܪ ܘܐܸܬܿܛܥܸܢ : ܘܐܸܟܲܠ̣ ܘܲܠ̣ܠܝܼ : ܘܲܒܼܩܲܤܵܐ ܒܨܨ̈ܐ ܐܸܬܼܩܲܒܲܥ ܘܚܲܫ̣ : ܒܹܗ ܐܝܼܬܼܵܘܗܝ ܗ̄ܘ̣ܵܐ ܗܵܘ̇ ܠܵܐ ܚܵܫܘܿܫܵܐ ܘܠܵܐ ܓܫܝܼܡܵܐ ܡܸܠܬܼܵܐ ܐܲܠܵܗܵܐ . ܗܵܢܵܐ ܗܘ̤ܵܐ ܗܵܘ̇ ܕܲܒܼܩܲܒܼܪܵܐ ܐܸܬܿܬܿܤܝܼܡ : ܟܲܕܼ ܐܸܙܲܠ̣ ܒܢܲܦܫܹܗ ܠܡܲܟܼܪܵܙܘܼ ܠܪ̈ܘܼܚܬܼܵܐ ܕܲܒܼܒܹܝܬܼ ܐܲܤܝܪܹ̈ܐ : ܐܲܝܟܼ ܡܵܐ ܕܐܸܡ݂ܲܪ ܦܲܛܪܘܿܣ . pb. 585 ܘ . ܗܵܝ̇ ܕܝܲܬܿܝܼܪܵܐܝܼܬܼ ܡܚܵܘ̇ܝܵܐ ܠܵܐ ܝܑܼܕܲܥܬܼܗܘܿܢ ܕܗܵܠܹܝܢ ܕܐܵܡ̇ܪܝܼܢ : ܕܠܲܓܲܪ̈ܡܹܐ ܘܒܸܤܪܵܐ ܐܸܫܬܲܚܠܲܦ ܐܵܠܵܗܵܐ ܡܸܠܬܼܵܐ . ܐܵܢ ܓܹܝܪ ܗܵܕܹܐ ܐܝܼܬܹܝܗ̇ ܗ̄ܘ̣ܵܬܼ : ܠܵܐ ܡܸܬܼܒܿܥܸܐ ܗ̄ܘ̣ܵܐ ܒܹܝܬܼ ܩܒܼܘܼܪܵܐ : ܐܸܠܵܐ ܗ̤ܘ ܓܘܼܫܡܵܐ ܐܵܙܹ̇ܠ ܗ̄ܘ̣ܵܐ ܠܡܲܟܼܪܵܙܘܼ ܠܢܲܦ̈ܫܵܬܼܵܐ ܕܒܲܫܝܘܿܠ . ܗܵܫܵܐ ܕܲܒܼܿܢܲܦܫܹܗ ܗ̄ܘ̣ ܐܸܙܲܠ̣ : ܠܦܲܓܼܪܵܐ ܕܹܝܢ ܟܪܲܟܼ ܝܵܘܤܸܦ ܒܟܸܠܬܼܵܐ : ܘܤܵܡܹܗ ܒܓܼܵܓܼܘܼܠܬܼܵܐ . ܘܓܲܠܝܵܐ ܗ̣̄ܝ ܠܟܼܠܢܵܫ : ܕܠܵܘ ܗ̤ܘ ܦܲܓܼܪܵܐ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܐܸܠܵܐ ܦܲܓܼܪܵܐ ܗ̄ܘ̣ܵܐ ܕܡܸܠܬܼܵܐ . ܘܲܠܗܵܢܵܐ : ܬܐܘܿܡܵܐ : ܟܲܕܼ ܩܵܡ̣ ܡ̣ܢ ܒܹܝܬܼ ܡܝܼ̈ܬܹܐ : ܓܲܫ̣ ܘܲܚ̣ܙܵܐ ܫܘܼ̈ܡܬܼܵܐ ܕܨܨ̈ܐ : ܗܵܠܹܝܢ ܕܤܲܝܒܲܪ ܗ̄ܘ̣ܵܐ ܗ̤ܘ ܡܸܠܬܼܵܐ ܟܲܕܼ ܡܸܬܼܩܲܒܥܝܼܢ ܒܦܲܓܼܪܹܗ . ܘܟܲܕܼ ܡܨܐ ܗ̄ܘ̣ܵܐ ܕܢܸܟܼܠܸܬܐ : ܠܵܐ ܟܠ̣ܵܐ . ܐܸܠܵܐ ܐܲܝܟܼ ܕܝܼܠܹܗ ܢܵܤܹ̇ܒܼ ܗ̄ܘ̣ܵܐ ܠܗܹܝܢ ܥܠܵܘܗܝ : ܠܗܵܠܹܝܢ ܕܦܲܓܼܪܵܐ ܐܝܼܬܵܝܗܹܝܢ . ܗܵܟܲܢܵܐ ܕܟܲܕܼ ܦܲܓܼܪܵܐ ܒܵܠܲܥ̇ ܗ̄ܘ̣ܵܐ ܡܹܐܢܲܪ : ܐܲܝܟܼ ܡ̇ܢ ܕܗ̤ܘ ܚܵܐܹܫ̇ ܗ̄ܘ̣ܵܐ : ܕܲܠܡܵܢܵܐ ܡܚܲܝܬܵܢܝ ؟ ܘܟܲܕܼ ܛܵܒܼ ܠܵܐ ܡܓܲܫܡܐ ܐܝܼܬܼܵܘܗܝ ܒܠܲܟܼܝܵܢܹܗ : ܩܲܕܸܡ ܐܸܡ݂ܲܪ : ܕܓܘܼܫܡܝ ܝܼܗ̇ܒܹܿܬܼ ܠܡܲܚ̈ܘܵܬܼܵܐ ܘܦܲܟܲܝ̈ ܠܫܘܼܩܵܦܵܐ : ܘܐܲܦܲܝ̈ ܠܵܐ ܐܲܦܢ̇ܝܼܬܼ ܡ̣ܢ ܪܘܿܩܵܐ . ܗܵܠܹܝܢ ܓܹܝܪ ܕܦܲܓܼܪܹܗ ܕܡܸܠܬܼܵܐ ܚܲܫ̣ ܒܗܹܝܢ : ܗ̤ܘ ܡܸܠܬܼܵܐ ܥܲܡܹܗ ܤܒܲܠ̣ ܐܸܢܹܝܢ : ܕܲܚܢܲܢ ܒܚܲܫܵܐ ܕܝܼܚܝܼܕܵܝܹܗ ܕܐܲܠܵܗܵܐ ܢܸܬܼܦܪܸܩ . ܘܲܬܼܡܝܼܗܵܐ ܗ̄ܘ̣ܵܬܼ ܘܲܦܪܝܼܫܵܐ : ܕܗ̤ܘ ܗ̄ܘ̣ܵܐ ܟܲܕܼ ܗ̤ܘ ܗܵܘ̇ ܕܚܵܐܹ̇ܫ ܘܠܵܐ ܚܵܐܹ̇ܫ : ܚܲܫ̣ ܓܹܝܪ : ܕܦܲܓܼܪܹܗ ܕܝܼܠܹܗ ܚܵܐܹ̇ܫ ܗ̄ܘ̣ܵܐ : ܘܗ̤ܘ ܐܝܼܬܼܵܘܗܝ ܗ̄ܘ̣ܵܐ ܒܗܵܘ̇ ܕܚܵܐܹ̇ܫ . ܠܵܐ ܚܲܫ̣ ܕܹܝܢ : ܡܸܛܠ ܕܗ̤ܘ ܡܸܠܬܼܵܐ ܟܝܵܢܵܐܝܼܬܼ ܐܝܼܬܼܵܘܗܝ ܠܵܐ ܚܵܫܘܿܫܵܐ . ܘܗܵܘ̇ ܠܵܐ ܓܫܝܼܡܵܐ ܐܝܼܬܼܵܘܗܝ ܗ̄ܘ̣ܵܐ ܒܗܘ̇ ܦܲܓܼܪܵܐ ܚܵܫܘܿܫܵܐ : ܦܲܓܼܪܵܐ ܕܹܝܢ ܐܝܼܬܼܵܘܗܝ pb. 586 ܗ̄ܘ̣ܵܐ ܕܐܲܠܵܗܵܐ ܡܸܠܬܼܵܐ ܠܵܐ ܚܵܫܘܿܫܵܐ . ܥܵܒܹ̇ܕܼ ܗ̄ܘ̣ܵܐ ܓܹܝܪ ܗܵܕܹܐ : ܡܸܛܠ ܚܵܘܒܿܬܲܢ ܕܲܦܪܲܥ̣ ܒܲܩܢܘܿܡܹܗ . ܕܡܵܐ ܕܩܲܒܸܿܠ̣ ܕܝܼܠܲܢ ܥܠܵܘܗܝ : ܘܩܲܪܒܲܢ ܒܢܲܦܫܹܗ ܕܸܒܼܚܬܼܵܐ ܠܐܲܒܼܘܼܗܝ : ܬܫܸܬܿܘܼܗܝ : ܬܸܫܬܿܒܸܩ ܤܲܟܼܠܘܼܬܲܢ ܒܚܘܼܤܵܝܹܗ . ܘܢܸܗܦܘܿܟܼ ܢܚܲܕܬܲܢ ܒܡܵܘܗܲܒܼܬܹܗ : ܐܲܝܟܼ ܡܸܠܬܹܗ ܕܲܠܝܼܚܵܐ : ܕܟܼܠ ܡܸܕܸܡ ܢܸܬܼܚܲܕܲܬܼ ܡ̣ܢ ܕܪܹܫ ܒܲܡܫܝܼܚܵܐ . ܙ . ܘܗܵܠܹܝܢ ܠܵܐ ܗ̄ܘ̣ܵܐ ܒܡܲܤܒܿܪܵܢܘܼܬܼܵܐ ܗ̤ܘܲܝ̈ : ܐܲܝܟܼ ܕܐ̈ܢܵܫ̈ܝܼܢ ܐܲܤܒܲܪܘ : ܐܸܠܵܐ ܫܲܪܝܼܪܵܐܝܼܬܼ ܒܩܘܼܫܬܼܵܐ ܒܗܵܝ̇ ܕܲܗܘ̤ܵܐ ܒܲܪ ܐ̄ܢܵܫܵܐ ܦܵܪܘܿܩܲܢ : ܕܟܼܠܹܗ ܒܲܪܢܵܫܵܐ ܦܵܪܘܿܩܵܐ ܗܘ̤ܵܐ . ܐܸܢ ܓܹܝܪ ܒܡܲܤܒܿܪܵܢܘܼܬܼܵܐ ܐܝܼܬܼܵܘܗܝ ܗ̄ܘ̣ܵܐ ܒܦܲܓܼܪܵܐ ܐܲܠܵܗܵܐ ܡܸܠܬܼܵܐ : ܐܲܝܟܼ ܪܸܥܝܵܢܵܐ ܕܗܵܠܹܝܢ : ܗܲܓܵܓܼܵܐ ܐܝܼܬܼܵܘܗܝ ܗ̄ܘ̣ܵܐ : ܘܡܸܫܬܿܟܲܚ ܠܹܗ ܕܲܒܼܟܲܕܵܒܼܘܼܬܼܵܐ ܡܸܬܼܐܡܲܪ ܦܘܼܪܩܵܢܲܢ : ܘܲܩܝܵܡܬܼܵܐ ܕܡ̣ܢ ܒܹܝܬܼ ܡܝܼ̈ܬܹܐ : ܐܲܝܟܼ ܪܘܼܫܥܹܗ ܡܚܲܒܿܠܵܐ ܕܡܵܐܢܝܼ . ܐܸܠܵܐ ܗܵܐ : ܠܵܘ ܒܗܲܓܵܓܼܵܐ ܗ̄ܘ̣ ܦܘܼܪܩܵܢܲܢ : ܘܠܵܐ ܕܦܲܓܼܪܵܐ ܒܲܠܚܘܿܕܼ : ܐܸܠܵܐ ܕܟܼܠܹܗ ܒܲܪ ܐ̄ܢܵܫܵܐ : ܕܢܲܦܫܵܐ ܘܲܕܼܦܲܓܼܪܵܐ . ܒܩܘܼܫܬܼܵܐ ܓܹܝܪ : ܗܘ̣ܵܐ ܦܘܼܪܩܵܢܲܢ . ܡܵܕܹܝܢ : ܐ̄ܢܵܫܵܝܵܐ ܗ̄ܘ̣ ܟܝܵܢܵܐܝܼܬܼ ܗܵܘ̇ ܕܡ̣ܢ ܡܲܪܝܲܢ : ܐܲܝܟܼ ܤܘܼܟܵܠܵܐ ܕܲܟܼܬܼܵܒܹ̈ܐ ܐܲܠܵܗܵܝܹ̈ܐ . ܘܫܲܪܝܼܪܵܐܝܼܬܼ : ܦܲܓܼܪܵܐ ܐܝܼܬܼܵܘܗܝ ܗ̄ܘ̣ܵܐ ܗܵܘ̇ ܕܦܵܪܘܿܩܲܢ . ܡܸܛܠ ܕܗ̤ܘ ܗܘ̤ܵܐ ܟܲܕܼܸ ܗ̤ܘ ܗܵܢܵܐ ܕܝܼܠܲܢ . ܚܵܬܲܢ ܓܹܝܪ ܐܝܼܬܹܝܗ̇ ܡܲܪܝܲܡ : ܡܸܛܠ ܕܟܼܠܲܢ ܡ̣ܢ ܐܵܕܼܵܡ ܚܲܕܼ ܚܢܲܢ . ܘܥܲܠ ܗܵܕܹܐ : ܠܡܸܬܼܦܲܠܵܓܼܘܼ ܐ̄ܢܵܫ ܠܵܐ ܡܵܨܐ : ܐܸܢ ܡܵܐ ܕܐܲܟܼܬܸܒܼ ܠܘܼܩܵܐ ܢܸܥܗܲܕܼ . ܡ̣ܢ ܒܵܬܲܪ ܓܹܝܪ ܕܩܵܡ̣ ܡܵܪܲܢ ܡ̣ܢ ܒܹܝܬܼ ܡܝܼ̈ܬܹܐ : ܟܲܕܼ ܤܵܒܼ̇ܪܝܼܢ ܗ̄ܘ̣ܵܘ ܬܲܠܡܝܼ̈ܕܹܐ : ܕܠܵܐ ܒܦܲܓܼܪܵܐ ܗ̄ܘ̣ ܕܡ̣ܢ ܡܲܪܝܲܡ ܚܵܙܹ̇ܝܢ ܠܹܗ . ܐܸܠܵܐ ܚܠܵܦ ܗܵܢܵܐ ܒܪܘܼܚܵܐ ܡܸܬܼܒܲܩܹܝܢ : ܐܸܡ݂ܲܪ ܠܘܵܬܼܗܘܿܢ pb. 587 ܟܲܕܼ ܡܠܲܒܸܿܒܼ ܠܲܪܗܝܼܒܼܘܼܬܼܗܘܿܢ : ܕܲܚܙܵܘ ܐܝܼܕܲܝ̈ ܘܪܸ̈ܓܼܠܲܝ : ܘܩܘܼܒܵܥܵܐ ܕܨܨ̈ܐ : ܕܐܸܢܵܐ ܐ̄ܢܵܐ . ܓܘܿܫܘܼܢܵܢܝ ܘܲܚܙܵܘ : ܠܪܘܼܚܵܐ ܒܸܤܪܵܐ ܘܓܲܪ̈ܡܹܐ ܠܲܝܬܿ ܠܵܗ̇ : ܐܲܝܟܼ ܕܚܵܙܹ̇ܝܢ ܐܢ̄ܬܿܘܿܢ ܕܐܝܼܬܼ ܠܝܼ . ܘܟܲܕܼ ܗܵܠܹܝܢ ܐܸܡ݂ܲܪ : ܚ̣ܵܘܝܼ ܐܸܢܘܿܢ ܐܝܼܕܼܵܘ̈ܗܝ ܘܪܸ̈ܓܼܠܵܘܗܝ . ܡ̣ܢ ܗܵܠܹܝܢ ܕܹܝܢ ܬܘܼܒܼ ܡܨܝܢ ܠܡܸܬܼܡܟܤܵܤܘܼ ܗܵܠܹܝܢ ܕܐܲܡܪܲܚ̣ܘ ܠܡܹܐܡܲܪ : ܕܲܠܒܸܤܪܵܐ ܘܓܲܪ̈ܡܹܐ ܐܸܫܬܲܓܼܢܝܼ ܡܵܪܲܢ . ܠܵܐ ܓܹܝܪ ܐܸܡ݂ܲܪ : ܐܲܝܟܼ ܕܚܵܙܹ̇ܝܢ ܐܢ̄ܬܿܘܿܢ ܕܐܝܼܬܲܝ ܒܸܤܪܵܐ ܘܓܲܪ̈ܡܹܐ : ܐܸܠܵܐ ܕܐܝܼܬܼ ܠܝܼ . ܕܠܵܐ ܢܸܤܬܿܒܲܪ ܕܗ̤ܘ ܐܲܠܵܗܵܐ ܡܸܠܬܼܵܐ ܐܸܫܬܲܚܠܲܦ ܠܗܵܠܹܝܢ : ܐܸܠܵܐ ܒܕܲܗܘ̤ܵܐ ܒܗܵܠܹܝܢ : ܘܕܲܩܕܼܵܡ ܡܵܘܬܵܐ ܘܒܼܵܬܲܪ ܩܝܵܡܬܼܵܐ ܕܐܝܼܬܼܵܘܗܝ ܢܸܬܼܗܝܡܲܢ . ܚ . ܐܸܢ ܬܲܚܘܝܼܬܼܵܐ ܕܗܵܠܹܝܢ ܗܵܟܲܢܵܐ ܗܵܟܹܝܠ ܐܝܼܬܹܝܗ̇ : ܝܲܬܿܝܼܪܬܵܐ ܗ̣̄ܝ ܠܡܸܬܼܩܲܪܵܒܼܘܼ ܠܗܵܠܹܝܢ ܐ̄ܚܪ̈ܵܢܝܵܬܼܵܐ : ܘܲܠܡܸܕܼܪܲܫ ܡܸܕܸܡ ܥܠܲܝܗܹܝܢ : ܡܵܐ ܕܦܲܓܼܪܵܐ ܗܵܘ̇ ܕܐܝܼܬܼ ܗ̄ܘ̣ܵܐ ܒܹܗ ܡܸܠܬܼܵܐ : ܠܵܐ ܐܝܼܬܼܵܘܗܝ ܗ̄ܘ̣ܵܐ ܒܲܪ ܟܝܵܢܵܗ̇ ܕܐܲܠܵܗܘܼܬܼܵܐ : ܐܸܠܵܐ ܡ̣ܢ ܡܲܪܝܲܡ ܫܲܪܝܼܪܵܐܝܼܬܼ ܐܸܬܼܝܼܠܸܕܼ . ܘܗ̤ܘ ܡܸܠܬܼܵܐ ܠܒܸܪܵܐ ܘܓܲܪ̈ܡܹܐ ܠܵܐ ܐܸܫܬܲܚܠܲܦ : ܐܸܠܵܐ ܒܒܸܪܤܪܵܐ ܥ̣ܡܲܪ ܘܥܲܒܼܕܹܗ ܕܝܼܠܹܗ : ܘܚܲܕܼ ܐܝܼܬܼܵܘܗܝ ܥܲܡܹܗ ܠܥܗܵܠܲܡ ܀ ܗܵܝ̇ ܕܹܝܢ ܕܐܸܡ݂ܲܪ ܝܘܿܚܲܢܵܢ ܛܘܼܒܼܵܢܵܐ : ܕܡܸܠܬܼܵܐ ܒܸܤܪܵܐ ܗܘ̤ܵܐ : ܗܵܢܵܘ ܪܸܥܝܵܢܵܗ̇ : ܘܡܲܨܝܵܐ ܕܢܸܤܬܲܟܲܠ ܗܵܕܹܐ ܡ̣ܢ ܗܵܝ̇ ܕܕܼܵܡ̇ܝܵܐ ܠܵܗ̇ : ܕܐܲܝܟܲܢܵܐ ܕܐܸܡ݂ܲܪ ܦܵܘܠܘܿܣ : ܕܲܡܫܝܼܚܵܐ ܗܘ̤ܵܐ ܠܵܘܛܬܼܵܐ ܚܠܵܦܲܝܢ . ܘܠܵܘ ܗ̤ܘ ܒܲܩܢܘܿܡܹܗ ܗܘ̤ܵܐ ܠܵܘܛܬܼܵܐ : ܐܸܠܵܐ ܡܸܛܠ ܕܠܵܘܛܬܼܵܐ ܕܠܵܦܲܢ ܢܲܤܲܒܼ : ܐܲܡܝܼܪܵܐ ܕܠܵܘܛܬܼܵܐ ܗܘ̤ܵܐ . ܗܵܟܲܢܵܐ ܐܵܦ ܗܵܝ̇ ܕܒܸܪܵܐ ܗܘ̤ܵܐ : ܠܵܐ ܗ̄ܘ̣ܵܐ ܕܐܸܫܬܲܚܠܲܦ ܠܒܸܪܵܐ : ܐܸܠܵܐ ܕܲܢܤܲܒܼ ܦܲܓܼܪܵܐ pb. 588 ܚܠܵܦܲܝܢ : ܘܲܗܘ̤ܵܐ ܒܲܪܢܵܫܵܐ ܐܵܡ̇ܪܝܼܢܲܢ . ܫܲܘܝܵܐ ܗ̣̄ܝ ܓܹܝܪ ܕܢܹܐܡܲܪ ܕܡܸܠܬܼܵܐ ܒܸܤܪܵܐ ܗܘ̤ܵܐ : ܘܲܕܼܢܹܐܡܲܪ ܕܒܲܪܢܵܫܵܐ ܗܘ̤ܵܐ . ܐܲܝܟܼ ܗܵܝ̇ ܕܲܟܼܬܼܝܼܒܼܵܐ ܒܝܘܠܹܝܠ : ܕܐܹܫܘܿܕܼܸ ܪܘܼܚܝ ܥܲܠ ܟܠܒܲܤܲܪ . ܘܗܵܐ ܠܵܐ ܗ̄ܘ̣ܵܐ ܥܕܲܡܵܐ ܠܚܲܝ̈ܘܵܬܼܵܐ ܐܝܼܬܼܵܘܗܝ ܗ̄ܘ̣ܵܐ ܫܘܼܘܼܕܵܝܵܐ : ܐܸܠܵܐ ܠܲܒܼܢܲܝ̈ ܐ̄ܢܵܫܵܬ ܒܲܠܚܘܿܕܼ : ܗܵܢ̇ܘܿܢ ܕܡܸܛܠܵܬܼܗܘܿܢ ܐܵܦ ܒܲܪܢܵܫܵܐ ܗܘ̤ܵܐ ܡܵܪܲܢ ܀ ܡܵܐ ܗܵܟܹܝܠ ܕܪܸܥܝܵܢܹܗ ܕܦܸܬܼܓܼܵܡܵܐ ܗܵܢܵܐ ܐ̄ܢܵܫ ܢܸܤܬܲܟܲܠ : ܘܵܠܝܵܐܝܼܬܼ ܡܸܬܸܼܤܲܪܝܼܢ ܡܸܢܹܗ : ܐܲܝܠܹܝܢ ܕܐܲܤܒܲܪܘ ܕܡ̣ܢ ܩܕܼܵܡ ܡܲܪܝܲܡ ܐܝܼܬܼܵܘܗܝ ܗܵܘ̇ ܕܡܸܢܵܗ̇ ܐܸܬܼܢܤܸܒܼ . ܘܲܩܕܼܵܡܹܝܗ̇ ܐܝܼܬܼ ܗ̄ܘ̣ܵܐ ܢܲܦܫܵܐ ܐ̄ܢܵܫܝܵܬܼܵܐ ܠܡܸܠܬܼܵܐ : ܘܒܼܵܗ̇ ܡ̣ܢ ܩܕܼܵܡ ܡܹܐܬܼܝܼܬܹܗ ܗܘ̤ܵܐ ܒܟܼܠܙܒܲܢ ܀ ܀ ܢܸܬܼܒܲܠܡܘܼܢ ܕܹܝܢ ܐܵܦ ܐܲܝܠܹܝܢ ܕܐܸܡܲܪܘ : ܕܠܵܘ ܡܩܲܒܿܠܵܐ ܗ̄ܘ̣ ܕܡܵܘܬܵܐ ܦܲܓܼܪܹܗ ܕܡܵܪܲܢ : ܐܸܠܵܐ ܡ̣ܢ ܗܵܘ̇ ܗ̄ܘ̣ ܠܲܡ ܟܝܵܢܐ ܠܵܐ ܡܵܝܘܿܬܼܵܐ . ܐܸܢ ܓܹܝܪ ܠܵܐ ܡܝܼܬܼ : ܐܲܝܟܲܢܵܐ ܦܵܘܠܘܿܣ ܡܲܫܠܸܡ ܗ̄ܘ̣ܵܐ ܠܩܘܿܪ̈ܲܢܬܵܝܹܐ ܗܵܘ̇ ܡܸܕܸܡ ܕܐܵܦ ܗ̤ܘ ܡ̣ܢ ܫܠܝܼܚܹ̈ܐ ܕܲܩܕܼܵܡܵܘܗܝ ܡܩܲܒܸܿܠ ܗ̄ܘ̣ܵܐ ܠܹܗ ܟܲܕܼ ܐܵܡܲ݁ܪ : ܕܲܡܫܝܼܚܵܐ ܡܝܼܬܼ ܚܠܵܦ ܚܛܵܗܲܝ̈ܢ : ܐܲܝܟܼ ܕܲܟܼܬܼܝܼܒܼ . ܘܕܐܸܬܼܩܒܲܠ ܘܩ̣ܵܡ ܠܲܬܼܠܵܬܼܵܐ ܝܵܘܡ̈ܝܼܢ : ܐܲܝܟܼ ܕܲܟܼܬܼܝܼܒܼ ؟ ܐܵܘ ܐܲܝܟܲܢܵܐ ܩܵܡ̣ : ܐܸܠܵܐ ܠܘܼܩܕܲܡ ܡܝܼܬܼ ؟ . . ܢܸܬܼܚܲܡܨܘܼܢ ܕܹܝܢ ܪܵܘܡ̇ܒܼܵܐܝܼܬܼ ܐܵܦ ܗܵܠܹܝܢ ܕܐܸܬܼܸܪܲܥܝܼܘ : ܕܡܲܨܝܵܐ ܕܲܚܠܵܦ ܬܠܝܼܬܼܵܝܘܼܬܼܵܐ ܬܸܗܘܸܐ ܪܒܼܝܼܥܵܝܘܼܬܼܵܐ : ܐܸܢ ܬܸܬܼܐܡܲܪ ܠܲܡ ܕܡ̣ܢ ܡܲܪܝܲܡ ܗ̄ܘ̣ ܦܲܓܼܪܵܐ . ܐܸܢ ܕܹܝܢ ܠܲܡ : ܐܵܡ̇ܪܝܼܢ : ܕܒܲܪ ܟܝܵܢܹܗ ܗ̄ܘ̣ ܦܲܓܼܪܵܐ ܕܡܸܠܬܼܵܐ : ܡܩܵܘܝܵܐ ܬܠܝܼܬܼܵܝܘܼܬܼܵܐ ܒܫܲܒܡܘܼܬܼܵܐ : pb. 589 ܒܗܵܝ̇ ܕܠܵܐ ܡܸܕܸܡ ܚܲܕܼܬܼܵܐ ܡܲܥܬܼܵܐ ܥܠܹܝܗ̇ ܡܸܠܬܼܵܐ . ܐܸܢ ܕܹܝܢ ܐ̄ܢܵܫܝܵܐ ܠܲܡ ܡܹܐܡܪܝܼܘܗܝ ܠܦܲܓܼܪܵܐ ܕܡ̣ܢ ܡܪܝܲܡ : ܐܵܠܨܵܐ ܡܸܛܠ ܕܢܘܼܟܼܪܵܝ ܗ̄ܘ̣ ܒܲܟܼܝܵܢܹܗ ܦܲܓܼܪܵܐ ܘܐܝܼܬܼܵܘܗܝ ܒܹܗ ܡܸܠܬܼܵܐ : ܕܲܪܒܼܝܼܥܵܝܘܼܬܼܵܐ ܬܸܗܘܸܐ : ܘܠܵܐ ܬܠܝܼܬܼܵܝܘܼܬܼܵܐ : ܡܸܛܠ ܬܵܘܤܲܦܬܹܗ ܕܦܲܓܼܪܵܐ . ܛ . ܘܟܲܕܼ ܗܵܠܹܝܢ ܐܵܡ̇ܪܝܼܢ : ܠܵܐ ܡܸܬܼܒܲܝܢܝܼܢ : ܐܲܝܟܲܢܵܐ ܐܵܦ ܗܸܢ̣ܘܿܢ ܒܵܗ̇ ܟܲܕܼ ܒܵܗ̇ ܢܵܦ̇ܠܝܼܢ . ܐܵܦܸܢ ܓܹܝܪ ܢܹܐܡܲܪܘܼܢ ܕܠܵܘ ܡ̣ܢ ܡܪܝܲܡ ܗ̄ܘ̣ ܦܲܓܼܪܵܐ : ܐܸܠܵܐ ܒܲܪ ܟܝܵܢܵܐ ܗ̄ܘ̣ ܕܡܸܠܬܼܵܐ : ܠܵܐ ܡܸܕܸܡ ܒܨܝܼܪܵܐ ܡ̣ܢ ܗܵܝ̇ ܕܩܢܘܿܛ̣ܘ : ܕܕܲܠܡܵܐ ܪܒܼܝܼܥܵܝܘܼܬܼܵܐ ܢܸܤܬܲܒܼܪܘܼܢ ܕܡܲܥܠܝܼܢ . ܗ̤ܝ ܓܹܝܪ ܟܲܕܼ ܗ̤ܝ ܡܸܫܬܲܟܼܚܝܼܢ ܐܵܡ̇ܪܝܼܢ : ܐܲܝܟܼ ܡܲܚܫܲܒܼܬܼܗܘܿܢ . ܐܲܝܟܲܢܵܐ ܓܹܝܪ ܕܲܒܼܪܵܐ ܡ̣ܢ ܐܲܒܼܵܐ ܐܝܼܬܼܵܘܗܝ : ܘܟܲܕܼ ܒܲܪ ܟܝܵܢܹܗ ܗ̄ܘ̣ ܠܵܐ ܗ̄ܘ̣ܵܐ ܗ̤ܘ ܟܲܕܼ ܗ̤ܘ ܐܲܒܼܵܐ : ܐܸܠܵܐ ܒܪܵܐ ܡܸܬܼܐܡܲܪ ܠܘܵܬܼ ܐܲܒܼܵܐ : ܗܵܟܲܢܵܐ ܐܵܦ ܦܲܓܼܪܵܐ ܐܸܢ ܒܲܪ ܟܝܵܢܹܗ ܕܡܸܠܬܼܵܐ ܢܸܬܼܐܡܲܪ : ܠܵܐ ܗ̄ܘ̣ܵܐ ܗ̤ܘ ܐܝܼܬܼܵܘܗܝ ܡܸܠܬܼܵܐ : ܐܸܠܵܐ ܐ̄ܚܪܹܝܢ ܗ̄ܘ̣ ܡܸܢܹܗ ܕܡܸܠܬܼܵܐ . ܐܸܢ ܕܹܝܢ ܐ̄ܚܪܹܝܢ ܗ̄ܘ̣ : ܡܸܫܬܲܟܼܚܵܐ ܠܵܗ̇ ܐܲܝܟܼ ܬܲܪܥܝܼܬܼܗܘܿܢ ܐܵܦ ܗܵܟܲܢܵܐ ܬܠܝܼܬܼܵܝܘܼܬܼܵܐ : ܪܒܼܝܼܥܵܝܘܼܬܼܵܐ . ܠܵܐ ܗ̄ܘ̣ܵܐ ܕܹܝܢ ܗ̤ܝ ܬܠܝܼܬܼܵܝܘܼܬܼܵܐ ܫܲܪܝܼܪܬܵܐ ܘܲܒܼܩܘܼܫܬܼܵܐ ܡܫܲܡܠܲܝܬܼܵܐ ܘܠܵܐ ܡܸܬܼܦܲܠܓܼܵܢܝܼܬܼܵܐ ܡܩܲܒܿܠܵܐ ܬܵܘܤܲܦܬܼܵܐ : ܐܸܠܵܐ ܗܵܝ̇ ܕܡ̣ܢ ܗܵܠܹܝܢ ܐܸܬܼܒܲܕܼܝܲܬ̤ . . ܬܘܼܒܼ ܕܹܝܢ ܦܫܝܼܩ ܠܡܸܬܼܒܲܩܵܝܘܼ ܒܠܵܐ ܝܑܼܕܲܥܬܼܗܘܿܢ : ܡܸܢܵܗ̇ ܕܚܸܟܼܡܲܬܼ ܤܪܝܼܩܘܼܬܼܗܘܿܢ . ܕܐܸܢ ܡܸܛܠ ܕܐܝܼܬܼܵܘܗܝ ܘܡܸܬܼܐܡܲܪ ܡ̣ܢ ܟܐܼܵܒܹ̈ܐ : ܕܡ̣ܢ ܡܲܪܝܲܡ ܗ̄ܘ̣ ܘܐ̄ܢܵܫܝܵܐ ܗ̄ܘ̣ ܦܲܓܼܪܹܗ ܕܦܵܪܘܿܩܲܢ : ܤܵܒܼ̇ܪܝܼܢ ܕܲܚܠܵܦ ܬܠܝܼܬܼܵܝܘܼܬܼܵܐ ܪܒܼܝܼܥܵܝܘܼܬܼܵܐ ܡܸܫܬܲܟܼܚܵܐ : ܐܲܝܟܼ ܗܵܘ̇ ܕܬܼܵܘܤܲܦܬܼܵܐ ܗܘ̤ܵܬܼ ܒܐܲܠܵܗܘܼܬܼܵܐ ܡܸܛܠ ܦܲܓܼܪܵܐ : ܤܲܓܿܝܼ ܫܵܓܹ̇ܝܢ ܕܲܥܒܼܝܼܕܼܵܐ ܡܲܫܘܹܝܢ pb. 590 ܥܲܡ ܥܵܒܼܘܿܕܹܗ : ܘܤܵܒܼ̇ܪܝܼܢ ܕܡܲܨܝܵܐ ܐܲܡܩܲܒܵܠܘܼ ܢܵܘܤܵܦܬܼܵܐ ܐܲܠܵܗܘܼܬܼܵܐ . ܘܠܵܐ ܐܸܤܬܲܟܲܠܘ ܕܠܵܐ ܗ̄ܘ̣ܵܐ ܡܸܛܠ ܬܵܘܤܲܦܬܼܵܐ ܕܐܲܠܵܗܘܼܬܼܵܐ : ܗܘ̤ܵܐ ܡܸܠܬܼܵܐ ܒܦܲܓܼܪܵܐ : ܐܸܠܵܐ ܕܗ̤ܘ ܦܲܓܼܪܵܐ ܢܩܘܼܡ . ܘܠܵܐ ܕܢܸܬܼܝܲܬܲܪ ܒܲܫܒܼܝܼܚܘܼܬܼܵܐ ܗ̤ܘ ܡܸܠܬܼܵܐ ܕܢܲܚ̣ ܡ̣ܢ ܡܲܪܝܲܡ : ܐܸܠܵܐ ܕܓܸܢܤܵܐ ܐ̄ܢܵܫܵܝܵܐ ܢܸܬܼܦܪܸܩ . ܐܲܝܟܲܢܵܐ ܗܵܟܹܝܠ ܡܲܨܝܵܐ : ܕܗܵܘ̇ ܦܲܓܼܪܵܐ ܕܒܪܝܲܕܼ ܡܸܠܬܼܵܐ ܐܸܬܼܦܪܸܩ ܘܐܸܬܼܢܲܚܲܡ : ܬܵܘܤܲܦܬܼܵܐ ܕܐܲܠܵܗܘܼܬܼܵܐ ܠܡܸܥܒܲܕ ܒܡܸܠܬܼܵܐ ؟ ܗܵܝ̇ ܕܹܝܢ ܕܫܲܪܝܼܪܵܐ ܗܵܕܲܐ ܗ̣̄ܝ : ܕܠܹܗ ܗ̄ܘ̣ ܠܐ̄ܢܵܫܵܐ ܗܘ̤ܵܬܼ ܬܸܵܘܤܲܦܬܼܵܐ ܘܲܡܝܲܬܿܪܘܼܬܼܵܐ ܪܲܒܿܬܼܵܐ : ܡ̣ܢ ܚܕܼܵܝܘܼܬܼܵܐ ܘܫܵܘܬܵܦܘܼܬܼܵܐ ܕܡܸܠܬܼܵܐ ܕܲܠܘܵܬܹܗ . ܡ̣ܢ ܡܵܝܘܿܬܼܵܐ ܓܹܝܪ : ܗܘ̤ܵܐ ܠܵܐ ܡܵܝܘܿܬܼܵܐ . ܡ̣ܡ ܢܲܦܫܵܢܵܝܵܐ : ܗܘ̤ܵܐ ܪܘܼܚܵܢܵܝܵܐ . ܘܟܲܕܼ ܡ̣ܢ ܥܲܦܪܵܐ ܥܒܼܝܼܕܼ : ܠܬܲܪ̈ܥܝ ܫܡܲܝܵܐ ܥ̣ܒܲܪ : ܘܡ̣ܢ ܝܲܡܝܼܢܵܐ ܕܐܲܒܼܵܐ ܒܲܡܪ̈ܵܘܡܹܐ ܝܑܼܬܸܒܼ . ܬܠܝܼܬܼܵܝܘܼܬܼܵܐ ܕܹܝܢ : ܘܡ̣ܢ ܕܲܢܤܲܒܼ ܡܸܠܬܼܵܐ ܦܲܓܼܪܵܐ ܕܡ̣ܢ ܡܲܪܝܲܡ : ܬܠܝܼܬܼܵܝܘܼܬܼܵܐ ܗ̣̄ܝ ܐܲܝܟܼ ܕܐܝܼܬܹܝܗ̇ : ܟܲܕܼ ܠܵܐ ܬܵܘܤܲܦܬܼܵܐ ܘܠܵܐ ܒܨܝܼܪܘܼܬܼܵܐ ܡܩܲܒܿܠܵܐ . ܐܸܠܵܐ ܐܲܡܝܼܢܵܐܝܼܬܼ ܡܫܲܠܡܵܢܝܼܬܼܵܐ ܐܝܼܬܹܝܗ̇ : ܘܒܲܬܼܠܝܼܬܼܵܝܘܼܬܼܵܐ ܚܕܼܵܐ ܠܐܲܠܵܗܘܼܬܼܵܐ ܡܸܬܼܚܲܕܼܥܵܐ . ܘܗܵܟܲܢܵܐ ܒܥܹܕܬܵܐ : ܚܲܕܼ ܐܲܠܵܗܵܐ ܡܸܬܼܟܿܪܸܙ : ܐܲܒܼܵܐ ܕܡܸܠܬܼܵܐ . ܝ . ܡ̣ܢ ܗܵܕܹܐ ܗܵܟܹܝܠ ܢܸܙܕܓܪܘܼܢ ܗܵܠܹܝܢ ܕܒܲܙܒܲܢ ܐܸܡ݂ܲܪܘ : ܕܗܵܘ̇ ܕܡ̣ܢ ܡܲܪܝܲܡ ܕܢܲܚ̣ : ܠܵܐ ܐܝܼܬܼܵܘܗܝ ܡܫܝܼܚܵܐ ܘܡܵܪܝܵܐ ܘܝܼܫܘܿܥ . ܐܸܢ ܓܹܝܪ ܠܵܘ ܐܲܠܵܗܵܐ ܗ̄ܘ̣ܵܐ ܕܒܲܦܓܲܪ : ܐܲܝܟܲܢܵܐ ܡܸܚܕܼܵܐ ܕܲܕܼܢܚ̣ ܡ̣ܢ ܡܲܪܝܲܡ ܐܸܬܼܩܪܝܼ ܥܲܡܲܢܘܼܐܹܝܠ : ܕܡܸܬܿܬܲܪܓܲܡ ܐܲܠܵܗܲܢ ܥܲܡܲܢ ؟ ܦܵܘܠܘܿܣ ܕܹܝܢ : ܐܸܢ ܠܵܘ ܡܸܠܬܼܵܐ ܐܲܠܵܗܵܐ ܐܸܬܼܝܼܠܸܕܼ pb. 591 ܒܲܦܓܲܪ : ܐܲܝܟܲܢܵܐ ܟܵܬܹ̇ܒܼ ܠܪ̈ܗܘܿܡܵܝܹܐ : ܕܡܸܢܗܘܿܢ ܠܲܡ ܕܲܝܗܘܼ̈ܕܵܝܹܐ ܐܸܬܼܚܙܝܼ ܡܫܝܼܚܵܐ ܒܲܒܼܤܲܪ : ܕܐܝܼܬܼܵܘܗܝ ܐܲܠܵܗܵܐ ܥܲܠ ܟܠ ؟ ܡܵܕܹܝܢ ܐܵܦ ܗܵܢ̇ܘܿܢ ܕܡ̣ܢ ܩܕܝܼܡ ܟܦܲܪܘ : ܗܵܘ̇ ܕܐܸܨܛܠܸܒܼ ܠܵܘ ܐܲܠܵܗܵܐ ܗ̄ܘ̣ : ܢܸܬܿܛܦܝܼܤܘܼܢ ܠܟܼܠܗܘܿܢ ܟܬܼܵܒܹ̈ܐ ܐܲܠܵܗܵܝܹ̈ܐ : ܘܢܵܘܕܘܿܢ ܕܐܲܤܟܸܿܠ̣ܘ ܘܲܛܥ̣ܵܘ : ܘܲܢܬܼܘܼܒܼܘܼܢ ܘܡܸܬܼܩܲܒܿܠܝܼܢ . ܘܝܲܬܿܝܼܪܵܐܝܼܬܼ ܠܲܫܠܝܼܚܵܐ ܬܐܘܿܡܵܐ ܢܲܫܪܘܼܢ : ܗܵܘ̇ ܕܡ̣ܢ ܒܵܬܲܪ ܕܲܚ̣ܙܵܐ ܒܹܗ ܫܘܼ̈ܡܵܬܼܵܐ ܕܨܨܹ̈ܐ : ܒܩܵܠܵܐ ܪܵܡܵܐ ܩܥ̣ܵܐ ܘܐܸܡ݂ܲܪ : ܡܵܪܝ ܘܐܲܠܵܘܗܝ . ܟܲܕܼ ܐܲܠܵܗܵܐ ܓܹܝܪ ܘܡܵܪܝܵܐ ܕܬܸܫܒܿܘܿܚܬܼܵܐ ܐܝܼܬܼܵܘܗܝ ܒܪܵܐ : ܒܠܵܐ ܡܫܲܒܿܚܵܐ ܦܲܓܼܪܵܐ ܒܨܨ̈ܐ ܡܸܬܼܩܲܒܲܥ ܗ̄ܘ̣ܵܐ ܘܡܸܨܛܲܥܲܪ . ܐܵܦܸܢ ܓܹܝܪ ܦܲܓܼܪܵܐ ܒܲܥ̇ܒܼܵܕܼܵܐ ܚܵܐܹ̇ܫ ܗ̄ܘ̣ܵܐ : ܘܡ̣ܢ ܕܲܦܢܹܗ ܕܡܵܐ ܘܡܲܝܵ̈ܐ ܐܵܪܕܝܼ ܗ̄ܘ̣ܵܐ : ܐܸܠܵܐ ܫܸܡ ܚܲܫܵܐ ܟܠܹܗ ܕܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ . ܡܸܛܠ ܗܵܕܹܐ : ܐܵܦ ܫܸܡܫܵܐ ܟܲܕܼ ܚ̣ܙܵܐ ܠܥܵܒܼ̇ܘܿܕܹܗ ܕܡܸܨܛܲܥܲܪ ܒܦܲܓܼܪܹܗ ܘܡܲܗܡܸܐ : ܩܦܲܣ̣ ܙܲܠܝܼܩܵܘ̈ܗܝ ܘܐܲܥܡܛ̣ܵܗ̇ ܠܐܲܪܥܵܐ . ܗܵܘ̇ ܕܹܝܢ ܦܲܓܼܪܵܐ ܕܐܝܼܬܼ ܗ̄ܘ̣ܵܐ ܠܹܗ ܟܝܵܢܵܐ ܡܼܬܼܚܲܒܿܠܵܢܵܐ : ܠܒܲܪ ܡ̣ܢ ܟܝܵܢܹܗ ܩ̣ܵܡ : ܡܸܛܠ ܚܲܝܠܵܐ ܕܒܹܗ . ܐܸܬܼܥܲܠܝܼ ܕܹܝܢ ܘܐܸܬܼܚܲܪܲܪ ܡ̣ܢ ܚܒܼܵܠܵܐ ܕܲܟܼܝܵܢܹܗ : ܡܸܛܠ ܕܲܗܘ̤ܵܐ ܗ̄ܘ̣ܵܐ ܠܹܗ ܕܐܲܠܵܗܵܐ ܡܸܠܬܼܵܐ ܕܥܸܠܵܝ ܡ̣ܢ ܗܵܠܹܝܢ ܝܐ . ܥܲܠ ܗܵܝ̇ ܕܹܝܢ ܕܤܵܒܼ̇ܪܝܼܢ ܐ̄ܢܵܫܵܐ ܘܐܵܡ̇ܪܝܼܢ : ܕܐܲܝܟܲܢܵܐ ܕܲܠܚܲܕܼ ܡ̣ܢ ܢܒܼܝܹ̈ܐ ܗܵܘܹ̇ܐ ܗ̄ܘ̣ܵܐ : ܗܵܟܲܢܵܐ ܐܵܦ ܥܲܠ ܚܲܕܼ ܡ̇ܢ ܕܗ̤ܘ ܒܲܪܢܵܫܵܐ ܕܡ̣ܢ ܡܲܪܝܲܡ ܐܸܬܼ݂ܵܐ ܡܸܠܬܼܵܐ : ܝܲܬܿܝܼܪܵܐ ܗ̣̄ܝ ܐܵܦ ܠܡܸܗܪܲܓܼ : ܕܢܝܼܚܵܐ ܗ̣̄ܝ ܓܹܝܪ ܒܗܸܬܿܬܼܵܐ ܕܠܵܐ ܝܑܼܕܲܥܬܼܗܘܿܢ ܥܲܠ ܒܹܝܬܼ ܐܲܦܲܝ̈ܗܘܿܢ : ܕܲܠܟܼܠܢܵܫ ܢܸܬܼܝܲܕܼܥܘܼܢ ܒܛܵܥܝܘܼܬܼܗܘܿܢ . ܐܸܢ ܓܹܝܪ ܐܲܝܟܼ ܕܲܒܼܚܲܕܼ ܡ̣ܢ pb. 592 ܢܒܼܝܹ̈ܐ ܐܸܬܼ݂ܵܐ : ܠܡܵܢܵܐ ܗܵܢܵܐ ܒܲܠܚܘܿܕܼ ܡ̣ܢ ܒܬܼܘܼܠܬܼܵܐ : ܘܠܵܐ ܐܵܦ ܗ̤ܘ ܡ̣ܢ ܓܲܒܼܪܵܐ ܘܐܲܢ̄ܬܿܬܼܵܐ ؟ ܗܵܟܲܢܵܐ ܓܹܝܪ ܟܠ ܚܲܕܼ ܚܲܕܼ ܡ̣ܢ ܙܲܕܝܼ̈ܩܹܐ ܐܸܬܼܝܼܠܸܕܼ . ܐܵܘ ܥܲܠ ܡܵܢܵܐ ܠܵܐ ܡܸܬܼܐܡܲܪ ܕܲܗܘ̤ܵܐ ܚܠܵܦܲܝܢ ܡܵܘܬܵܐ ܕܚܲܕܼ ܚܲܕܼܸ ܡܸܢܗܘܿܢ : ܐܸܠܵܐ ܐܸܢ ܕܗܵܢܵܐ ܒܲܠܚܘܿܕܼ ؟ ܥܲܠ ܡܵܢܵܐ ܕܹܝܢ ܟܲܕܼ ܥܲܠ ܟܠ ܚܲܕܼ ܚܲܕܼ ܡܸܢܗܘܿܢ ܐܵܬܹ̇ܐ ܗ̄ܘ̣ܵܐ : ܠܵܐ ܡܸܬܼܐܡܲܪ ܕܲܒܼܪܹܗ ܕܐܲܠܵܗܵܐ : ܐܸܠܵܐ ܒܲܠܚܘܿܕܼ ܒܗܵܘ̇ ܕܡ̣ܢ ܡܲܪܝܲܡ : ܐܲܝܟܼ ܡ̇ܢ ܕܲܚܕܼܵܐ ܙܒܲܢ ܐܸܬܼ݂ܵܐ ܒܫܘܼܠܵܡܵܐ ܕܥܵܠܡܹ̈ܐ ؟ ܐܵܘ ܐܸܢ ܗܵܟܲܢܵܐ ܐܸܬܼ݂ܵܐ : ܐܲܝܟܼ ܕܐܸܵܬܼ݂ܵܐ ܒܩܲܕܝܼ̈ܫܹܐ ܩܲܕܼܡܵܝܹ̈ܐ : ܠܡܵܢܵܐ ܟܠܗܘܿܢ ܗܵܠܹܝܢ ܡܝܼܬܼܘ ܘܲܥܕܲܟܹܝܠ ܠܵܐ ܩܵܡ̣ܘ : ܗܵܘ̇ ܕܹܝܢ ܕܲܕܼܢܲܚ̣ ܡ̣ܢ ܡܲܪܝܲܡ ܒܲܠܚܘܿܕܼ ܩܵܡ̣ ܠܲܬܼܠܵܬܼܵܐ ܝܵܘܡ̈ܝܼܢ ؟ ܐܵܘ ܥܲܠ ܡܵܢܵܐ ܐܸܢ ܐܲܝܟܼ ܕܒܲܕܼܡܘܼܬܼܗܘܿܢ ܕܗܵܢ̇ܘܿܢ ܐܸܬܼ݂ܵܐ ܡܸܠܬܼܵܐ : ܗܵܘ̇ ܕܡ̣ܢ ܡܲܪܝܲܡ ܒܲܠܚܘܿܕܼ ܡܸܬܼܐܡܲܪ ܥܲܡܲܢܘܼܐܹܝܠ : ܐܲܝܟܼ ܡ̇ܢ ܕܐܸܬܼܝܼܠܸܕܼ ܡܸܢܵܗ̇ ܐܲܠܵܗܵܐ ܒܲܦܓܲܪ ؟ ܥܲܡܲܢܘܼܐܹܝܠ ܓܹܝܪ : ܥܲܡܲܢ ܐܲܠܵܗܲܢ ܡܸܬܼܦܲܫܲܩ . ܠܡܵܢܵܐ ܕܹܝܢ ܐܸܢ ܗܵܟܲܢܐ ܐܸܬܼ݂ܵܐ : ܟܲܕܼ ܐܵܟܹ̇ܠ ܗ̄ܘ̣ܵܐ ܟܠ ܚܲܕܼ ܡ̣ܢ ܩܲܕܝܼ̈ܫܹܐ ܘܫܵܬܹ̇ܐ ܗ̄ܘ̣ܵܐ ܘܥܵܡܹ̇ܠ ܘܡܵܐܹ̇ܬܼ : ܠܵܐ ܡܸܬܼܐܡܲܪ ܐܲܝܟܼ ܗܵܘ̇ ܕܗ̤ܘ ܡܸܠܬܼܵܐ ܐܸܟܸܿܠ̣ ܘܐܸܫܬܿܝܼ ܘܲܥܡܲܠ̣ ܘܡܝܼܬܼ : ܐܸܠܵܐ ܒܲܠܚܘܿܕܼ ܒܗܵܘ̇ ܕܡ̣ܢ ܡܲܪܝܲܡ ؟ ܐܲܝܠܹܝܢ ܓܹܝܪ ܕܦܲܓܼܪܵܐ ܚܵܐܹ̇ܫ ܗ̄ܘ̣ܵܐ : ܐܲܝܟܼ ܗܵܘ̇ ܕܗ̤ܘ ܚܲܫ̣ ܐܸܢܹܝܢ ܐܲܡܝܼܪ̈ܵܢ . ܘܟܲܕܼ ܟܠܗܘܿܢ ܡܸܬܼܐܲܡܪܝܼܢ ܕܲܗܘ̤ܵܘ ܘܐܸܬܼܝܼܠܸܕܼܘ : ܥܠ ܗܵܘ̇ ܕܡ̣ܢ ܡܲܪܝܲܡ ܒܠܚܘܿܕܼ ܡܸܬܼܐܡܲܪ ܕܡܸܠܬܼܵܐ ܒܸܪܤܪܵܐ ܗܘ̤ܵܐ . ܝܒ . ܗܵܕܹܐ ܕܝܼܕܼܝܼܥܵܐ ܗ̣̄ܝ : ܕܲܠܘܵܬܼ ܟܠܗܘܿܢ ܗܵܢܘܿܢ ܕܫܲܪܟܵܐ : ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ ܒܪܘܼܚܹܗ ܡܸܛܠ ܢܒܼܝܼܘܼܬܼܵܐ . ܡ̣ܢ ܡܪܝܲܡ ܕܹܝܢ : ܗ̤ܘ ܡܸܠܬܼܵܐ ܒܲܩܢܘܿܡܹܗ ܢܤܲܒܼ ܠܹܗ ܒܸܤܪܵܐ ܘܲܕܼܢܲܚ̣ ܒܲܪܢܵܫܵܐ pb. 593 ܟܲܕܼ ܐܝܼܬܼܵܘܗܝ ܒܲܟܼܝܵܢܹܗ ܘܒܼܐܝܼܬܼܘܼܬܹܗ ܡܸܠܬܼܵܐ ܐܲܠܵܗܵܐ . ܒܲܒܼܤܲܪ ܕܹܝܢ ܡ̣ܢ ܙܲܪܥܵܐ ܕܒܹܝܬܼ ܕܵܘܝܼܕܼ : ܡ̣ܢ ܒܸܤܪܵܐ ܕܡܲܪܝܲܡ ܗܘ̤ܵܐ ܒܲܪܢܫܵܐ : ܐܲܝܟܼ ܕܐܸܡ݂ܲܪ ܦܵܘܠܘܿܣ . ܠܗܵܢܵܐ ܐܲܒܼܵܐ ܡܚܵܘܸ̇ܐ ܗ̄ܘ̣ܵܐ ܒܝܘܿܪܕܢܵܢ ܘܲܒܼܛܘܼܪܵܐ ܟܲܕܼ ܐܵܡܲ݁ܪ : ܕܗܵܢܵܘ ܒܹܪܝ ܘܚܲܒܿܝܼܒܼܝ ܕܒܹܗ ܐܸܨ̇ܛܒܼܝܼܬܼ . ܒܗܵܢܵܐ ܐܵܪ̈ܝܵܢܘܿ ܟܲܕܼܒܼܘ : ܘܲܚܢܲܢ ܐܵܘܕܹܝܢ ܘܲܤܓܸܕܼܢ : ܠܵܘ ܟܲܕܼ ܡܦܲܪܫܝܼܢ ܚ̄ܢܲܢ ܒܪܵܐ ܡܸܠܬܼܵܐ ܡ̣ܢ ܦܲܓܼܪܹܗ . ܐܸܠܵܐ ܠܹܗ ܗ̄ܘ̣ ܟܲܕܼ ܠܹܗ ܝܵܕܼܥܝܼܢܲܢ ܕܐܝܼܬܼܵܘܗܝ ܒܪܵܐ ܕܐܲܠܵܗܵܐ : ܕܒܼܐܝܼܕܹܗ ܟܠ ܗܘ̤ܵܐ : ܘܲܚܢܲܢ ܐܸܬܼܦܸܩܢ . ܡܸܛܠ ܗܵܕܹܐ : ܐܵܦ ܬܵܗܪܝܼܢܲܢ . ܐܲܝܟܲܢܵܐ ܗܵܟܹܝܠ ܒܗܵܠܹܝܢ ܕܗܵܟܲܢܵܐ ܓܠܹܝܢ : ܗܘ̤ܵܐ ܠܟܼܘܿܢ ܚܸܪܝܵܢܵܐ ؟ ܐܸܠܵܐ ܛܲܝܒܿܘܼ ܠܡܵܪܲܢ ܕܲܟܼܡܵܐ ܕܐܸܬܿܬܿܥܝܼܩܢܲܢ ܒܩܸܪܝܵܢܵܐ ܕܥܘܼܗܕܵܢܵܐ : ܗܵܟܲܢܵܐ ܚܕܲܝܢ ܒܫܘܼܠܵܡܹܗ ܕܤܘܼܥܪܵܢܵܐ . ܒܫܲܝܢܵܐ ܓܹܝܪ ܘܲܒܼܫܲܠܡܘܼܬܼܵܐ ܫܲܢܝܼܘ ܡ̣ܢ ܨܠܕܲܝܢ ܒܬܼܵܘܕܝܼܬܼܵܐ ܕܕܸܚܠܲܬܼ ܐܲܠܵܗܵܐ : ܘܲܒܼܗܲܝܡܵܢܘܼܬܼܵܐ ܬܪܝܼܨܬܵܐ ܘܫܲܪܝܼܪܬܵܐ . ܗܵܕܹܐ ܗܵܟܹܝܠ ܐܵܦ ܠܝܼ ܒܚܘܼܫܵܒܼܵܐ ܤܲܓܿܝܼܐܵܐ ܐܲܦܝܼܤܲܬ̤ : ܕܐܸܟܼܬܿܘܿܒܼ ܗܵܠܹܝܢ ܙܥܘܿܪ݁ܝܵܬܼܵܐ ܕܐܸܬܼܚܲܫܒܹܬܼ : ܕܕܲܠܡܵܐ ܡ̣ܢ ܫܸܬܼܩܵܐ ܥܵܩܬܼܵܐ ܚܠܵܦ ܚܲܕܼܸܘܼܬܼܵܐ ܬܸܗܘܸܐ : ܠܗܵܢ̇ܘܿܢ ܕܒܼܵܐܘܝܘܼܬܼܗܘܿܢ ܥܸܠܬܼܵܐ ܕܚܲܕܼܘܼܬܼܵܐ ܗܘ̤ܵܘ ܠܲܢ . ܒܵܥܹ̇ܐ ܐ̄ܢܵܐ ܗܵܟܹܝܠ ܠܘܼܩܕܲܡ ܡ̣ܢ ܚܲܤܝܘܼܬܼܵܟܼ : ܘܲܕܿܬܲܪܬܹܝܢ ܡ̣ܢ ܟܠ ܕܫܵܡܲܥ̇ : ܕܲܒܼܬܹܐܪܬܵܐ ܛܵܒܼܬܼܵܐ ܗܵܠܹܝܢ ܬܩܲܒܿܠܘܼܢ . ܘܐܸܢ ܡܸܕܸܡ ܠܕܸܚܠܲܬܼ ܐܲܠܵܗܵܐ ܚܲܤܝܼܪ ܒܗܹܝܢ : ܬܬܲܪܨܘܼܢ ܘܬܵܘܕܿܥܘܼܢܵܢܝ . ܐܸܢ ܕܹܝܢ ܐܲܝܟܼ ܕܡ̇ܢ ܗܸܕܼܝܘܿܛ ܒܡܸܠܬܹܗ : ܐܵܘ ܐܲܝܟܼ ܕܠܵܐ ܫܵܘܹ̇ܐ ܗ̄ܘ̣ܵܐ : ܘܠܵܐ ܡܫܲܡܠܝܵܐܝܼܬܼ ܐܲܟܼܬܸܒܼ : ܟܠܟܼܘܿܢ ܬܸܫܒܿܩܘܼܢ ܠܲܡܚܝܼܠܘܼܬܹܗ ܕܡܹܐܡܪܲܢ . ܫܸܠܡܲܬ̤ ܐܸܓܲܪܬܵܐ ܕܐܵܬܵܢܵܤܝܼܣ ܕܲܠܘܵܬܼ ܐܹܦܝܼܩܛܹܛܝܼܣ . pb. 594 ܦܸܚܡܵܐ ܕܠܝܼܒܹܠܘܿܢ ܕܐܸܬܼܝܼܗܸܒܼ ܡ̣ܢ ܐܲܦܸܤܩ̈ܘܿܦܹܐ ܘܩܲܫܝܼ̈ܫܹܐ ܕܐܝܼܬܼ ܒܐܲܪܡܸܢܝܼܵܐ ܪܲܒܿܬܼܵܐ : ܠܲܦܪܘܿܩܠܘܿܣ ܐܲܦܸܤܩܘܿܦܵܐ ܡܗܲܝܡܢܵܐ ܕܩܘܼܤܛܲܢܛܝܼܢܵܦܘܿܠܝܼܣ : ܡܸܛܠ ܟܬܼܵܒܼܵܘ̈ܗܝ ܕܐܸܬܵܕܘܿܪܘܿܣ ܕܡܘܿܦܤܘܼܵܝܤܛܝܼܵܐ . ܠܩܲܕܝܼܫܵܐ ܘܪܵܚܹ̇ܡ ܐܲܠܵܗܵܐ ܐܲܦܸܤܩܘܿܦܵܐ ܕܥܹܕܬܵܐ ܩܵܬܼܘܿܠܝܼܩܹܐ ܘܕܲܫܚܝܼܚܹ̈ܐ ܦܘܿܩܠܘܿܣ : ܡ̣ܢ ܠܹܐܵܢܛܝܼܘܿܣ ܘܗܵܒܹܝܠ ܩܲܫܝܼ̈ܫܹܐ ܕܐܲܪܡܸܢܝܼܵܐ ܪܲܒܿܬܼܵܐ : ܘܡ̣ܢ ܐܲܚܹ̈ܐ ܕܥܲܡܲܢ . ܚܢܲܢ ܐܘܿ ܚܤܝܵܐ ܐܲܝܟܼ ܡܲܫܠܡܵܢܘܼܬܼܵܐ ܕܐܲܒܼܵܗܲܝ̈ܢ ܐܲܦܸܤܩ̈ܘܿܦܹܐ : ܗܵܢ̇ܘܿܢ ܕܲܒܼܢܝܼܩܵܝܼܵܐ ܡܕܼܝܼܢ̄ܬܼܵܐ : ܡܗܲܝܡܢܝܼܢ ܚ̄ܢܲܢ ܘܡܵܘܕܹܝܢ ܚ̄ܢܲܢ ܬܵܘܕܝܼܬܼܵܐ ܫܲܪܝܼܪܬܵܐ ܘܲܬܼܪܝܼܬܵܐ . ܡܸܛܠ ܕܹܝܢ ܕܐ̄ܢܵܫ̈ܝܼܢ ܡ̣ܢ ܒܢܲܝ̈ ܡܲܕܢܚܵܐ ܐܸܬܼ݂ܵܘ ܠܘܵܬܲܢ : ܘܲܨܒܼܵܘ ܕܲܢܙܝܼܥܘܼܢ ܠܲܢ ܐܲܝܟܼ ܕܲܠܐ̄ܢܵܫܵܐ ܦܫܝܼ̈ܛܹܐ : ܟܲܕܼ ܡܲܝܬܹܿܝܢ ܥܲܡܗܘܿܢ ܟܬܼܵܒܼܵܐ ܕܬܹܐܵܕܘܿܪܘܿܣ : ܡ̇ܢ ܕܗ̤ܘ ܕܐܝܼܬܼܵܘܗܝ ܗ̄ܘ̣ܵܐ ܐܲܦܸܤܩܘܿܦܵܐ ܕܡܘܿܦܪܘܼܤܛܝܼܵܐ . ܕܗ̤ܘ ܗܵܢܵܐ ܐܲܝܟܼ ܕܝܼܠܸܦܢܲܢ ܡ̣ܢ ܟܬܼܝܼ̈ܒܼܵܬܹܗ ܕܩܲܕܝܼܫܵܐ ܡܵܪܝ ܪܲܒܿܘܼܠܵܐ ܐܲܦܸܤܩܘܿܦܵܐ ܕܐܘܿܪܗܵܝ : ܘܡ̣ܢ ܡܵܪܝ ܐܵܩܵܩܝܼܣ ܕܡܝܼܠܝܼܛܝܼܢܹܗ : ܕܗܸܢ̣ܘܿܢ ܚܲܬܿܝܼܬܼܵܐܝܼܬܼ ܐܵܘܕܲܥ̣ܘ : ܕܲܡܚܲܒܿܠܵܐ ܗ̄ܘ̣ܵܐ ܗ̤ܘ ܗܵܢܵܐ ܬܹܐܵܕܘܿܪܘܿܣ : ܘܲܡܕܲܠܚܵܢܵܐ ܕܗܲܝܡܵܢܘܼܬܼܵܐ ܕܠܵܐ ܡܸܬܿܕܲܠܚܵܐܘ ܐ̄ܢܵܫ̈ܝܼܢ ܕܹܝܢ ܡ̣ܢ ܩܝܼܠܝܼܩܝܼܵܐ ܐܸܬܼ݂ܵܘ ܠܘܵܬܲܢ : ܘܪܲܡܝܼܘ ܥܲܠ ܩܲܕܝܼܫܵܐ ܐܵܩܵܩܝܼܣ ܐܲܦܸܤܩܘܿܦܵܐ ܕܡܝܼܠܝܼܛܝܼܢܹܐ : ܘܥܠ ܪܵܚ̇ܡܵܐ ܕܐܵܠܵܗܵܐ ܪܲܒܿܘܼܠܵܐ ܐܲܦܸܤܩܘܿܦܵܐ ܕܐܘܼܪܗܵܝ ܟܲܕܼ ܐܵܡ̇ܪܝܼܢ : pb. 595 ܕܡܸܛܠ ܒܥܸܠܕܒܼܵܒܼܘܼܬܼܵܐ ܘܤܸܢܐܬܼܵܐ ܐܲܤܠ̣ܝܘܼ ܠܲܟܼܬܼܵܒܼܵܘ̈ܗܝ ܕܬܹܐܵܕܘܿܪܘܿܣ . ܡܸܛܠ ܗܵܢܵܐ ܐܲܦܸܤܩ̈ܘܿܦܹܐ ܩܲܕܝܼ̈ܫܹܐ : ܟܠܗܘܿܢ ܡ̣ܢ ܪܸܚܡܲܬܼ ܐܲܠܵܗܵܐ ܕܒܼܵܟܼ ܘܲܒܼܚܘܼܫܵܒܼܵܐ ܘܲܒܼܨܦܬܼܵܐ ܤܲܓܝܼܐܬܼܵܐ ܙܲܕܸܩ̣ܘ : ܕܲܚܢܲܢ ܠܗܵܪܟܵܐ ܢܸܫܬܲܕܲܪ ܕܢܹܐܠܲܦ ܚܲܬܿܝܼܬܵܐܝܼܬܼ ܡܸܢܵܟܼ : ܕܐܸܢ ܗܸܢܘ̣ܿܢ ܟܬܼܵܒܹ̈ܐ ܘܲܕܼܡܸܢܗܘܿܢ ܕܲܤܝܵܡܹ̈ܐ ܫܲܪܝܼܪܵܐܝܼܬܼ ܡܥܲܩܡܝܼܢ . ܒܵܥܹ̇ܝܢܲܢ ܗܵܟܹܝܠ ܡܸܢܵܟܼ : ܕܬܲܫܘܸܐ ܠܲܢ ܠܲܟܼܬܼܝܼ̈ܒܼܵܬܼܵܐ : ܕܡܸܢܗܹܝܢ ܚܢܲܢ ܘܗܵܬܢ̇ܘܿܢ ܕܫܲܕܪܘܼܢ ܢܹܐܠܲܦ : ܐܸܢ ܘܵܠܹ̇ܐ ܕܢܸܫܠܲܡ ܠܗܵܢ̇ܘܿܢ ܕܐܸܬܼ݂ܵܘ ܡ̣ܢ ܩܝܼܠܝܼܩܝܼܵܐ : ܘܐܲܝܬܿܝܼܘ ܟܬܼܵܒܼܵܘ̈ܗܝ ܕܬܹܐܵܕܘܿܪܘܿܣ : ܘܐܸܢ ܒܲܟܼܬܼܝܼܒܼܢܗܘܿܢ ܕܩܲܕܝܼ̈ܫܹܐ ܪܲܒܿܘܼܠܵܐ ܘܐܵܩܵܩܼܝܼܣ ܐܲܦܸܤܩ̈ܘܿܦܹܐ ܘܵܠܹ̇ܐ ܕܵܢܚܘܼܪ ܪܸܥܝܵܢܲܢ : ܡ̣ܢ ܝܲܬܿܝܼܪ ܕܹܝܢ : ܐܵܦ ܟܬܼܵܒܹ̈ܐ ܕܲܤܝܵܡܵܘ̈ܗܝ ܕܬܹܐܕܘܿܪܘܿܣ ܐܝܼܬܼ ܒܐܝܼܕܲܢ . ܕܗ̤ܘ ܗܵܢܵܐ ܟܲܕܼܸ ܒܵܥܹ̇̄ܝܢܲܢ ܡܸܢܵܟܼ : ܬܸܚܙܸܐ ܐܸܢ ܫܲܦܝܼܪ ܡܸܕܸܡ ܕܒܹܗ ܟܲܟܼܬܲܒܼ . ܕܲܒܼܒܼܘܼܚܪܵܢܵܐ ܕܩܲܕܝܼܫܘܼܬܼܵܟܼ : ܓܲܒܼܪܹ̈ܐ ܘܢܸܫܹ̈ܐ ܘܲܛܠܵܝܹ̈ܐ ܕܐܝܼܬܼ ܒܐܲܪܡܸܢܝܼܵܐ ܪܲܒܿܬܼܵܐ : ܟܠܹܗ ܥܲܡܵܐ ܕܥܹܕܬܵܐ ܩܲܕܝܼܫܬܼܵܐ : ܢܸܬܿܬܲܠܡܲܪ ܠܗܲܝܡܵܢܘܼܬܼܵܐ ܕܐܸܬܿܬܲܤܝܼܬ̤ ܡܫܲܠܡܵܢܵܐܝܼܬܼ ܘܲܡܫܲܪܪܵܐܝܼܬܼ ܠܘܵܬܼ ܪ̈ܗܘܿܡܵܝܹܐ . ܘܬܼܘܼܒܼ ܥܲܡ ܗܵܠܹܝܢ ܒܛܲܝܒܿܘܼܬܼܵܐ ܕܐܵܠܵܗܵܐ : ܘܐܵܦ ܗܵܢ̇ܘܿܢ ܕܐܸܬܼ݂ܵܘ ܕܢܛܲܥܘܿܢ ܠܲܢ ܡ̣ܢ ܩܝܼܠܝܼܩܝܼܵܐ : ܒܝܲܕܼ ܟܐܼܝܼ̈ܒܼܵܬܼܵܐ ܕܗܲܝܡܵܢܘܼܬܼܵܟܼ ܢܸܬܿܬܲܪܨܘܼܢ . ܘܡ̣ܢ ܗܵܘ̇ ܡܗܲܦܟܵܢܵܐ ܢܸܬܼܦܢܘܿܢ : ܘܲܠܗܲܡܵܢܘܼܬܼܵܐ ܕܲܫܠܝܼܚܹ̈ܐ ܗܵܝ̇ ܕܤܵܡ̣ܘ ܬܠܵܬܼܡܵܐܐ ܘܲܬܼܡܵܢܬܲܥܤܲܪ ܐܲܒܼܵܗ̈ܬܼܵܐ ܒܒܼܘܼܚܪܵܢܵܐ : ܐܵܦ ܗܸܢ̣ܘܿܢ ܢܸܬܿܬܵܘܤܦܘܼܢ : ܕܐܵܦ ܚܢܲܢ ܒܵܗ̇ ܡܵܘܕܹܝܢ ܚ̄ܢܲܢ . ܕܡܵܐ ܕܲܗܘ̤ܵܬܼ ܠܲܢ ܗܵܕܹܐ : ܠܚܲܕܼ ܪܸܥܝܵܢܵܐ ܘܒܲܚܕܼܵܐ ܫܲܠܡܘܼܬܼܵܐ : ܐܲܝܟܼ ܐܲܚܹ̈ܐ ܕܲܫܪܵܪܵܐ ܘܐܲܝܟܼ ܗܲܕܵܡܹ̈ܐ ܕܲܒܼܦܲܓܼܪܵܐ : ܢܸܬܼܪܲܟܲܒܼ ܒܟܼܠ ܫܸܪ̈ܝܵܢܝܼܢ ܥܲܡ ܚܕܼܵܕܹ̈ܐ . ܘܲܚܢܲܢ pb. 596 ܕܠܵܐ ܐܸܫܬܲܓܸܫܢܲܢ : ܘܗܵܢ̇ܘܿܢ ܕܕܠܩܘܼܒܼܠܵܐ ܡܸܬܼܚܲܫܒܼܝܼܢ ܗ̄ܘ̣ܵܘ : ܢܸܗܘܸܐ ܒܐܵܘܝܘܼܬܼܵܐ : ܟܲܕܼ ܡܵܘܕܹܝܼܢܲܢ ܒܚܲܕܼ ܡܵܪܝܵܐ : ܘܒܲܚܕܼܵܐ ܗܲܝܡܵܢܘܼܬܼܵܐ ܫܲܪܝܼܪܬܵܐ ܕܡܸܫܬܲܪܪܵܐ ܒܢܲܦ̈ܫܵܬܲܢ : ܗ̤ܘܲܝܢܲܢ ܥܲܗܝܼܕܝܼܢ ܚ̄ܢܲܢ ܠܕܸܚܠܲܬܼ ܐܲܠܵܗܵܐ ܕܒܼܵܟܼ . ܬܘܼܒܼ ܕܝܠܹܗ ܕܛܘܼܒܼܵܢܵܐ ܡܵܪܝ ܦܪܘܿܩܠܘܿܣ ܐܲܦܸܤܩܘܿܦܵܐ : ܠܘܵܬܼܗܘܿܢ ܕܐܲܦܸܤܩ̈ܘܿܦܹܐ ܕܐܲܪܡܸܢܝܼܵܐ . ܠܢܲܟܼ̈ܦܹܐ ܘܪ̈ܲܚܡܲܝ ܐܲܠܵܗܵܐ ܒܢܲܝ̈ ܬܸܫܡܸܫܬܿܝ : ܐܲܦܸܤܩ̈ܘܿܦܹܿܐ ܘܩܲܫܝܼ̈ܫܹܐ ܘܕܲܝܪ̈ܵܝܹܐ ܕܐܝܼܬܼ ܒܐܲܪܡܸܢܝܼܵܐ : ܒܢܲܝ̈ ܥܹܕܬܵܐ ܩܲܕܝܼܫܬܼܵܐ ܕܝܘܼܠܦܵܢܵܐ ܫܲܪܝܼܪܵܐ : ܦܪܘܼܩܒܠܘܿܣ ܒܡܵܪܲܢ ܫܠܵܡ . ܐ . ܛܸܒܵܐ ܕܛܵܥܝܼܘܼܬܼܗܘܿܢ : ܐܲܚܲܝ̈ : ܕܙܝܼܙܵܢܹ̈ܐ ܚܲܕܼ̈ܬܹܐ : ܠܢܲܦܫܲܢ ܕܠܵܐ ܡܘܼܫܚܵܐ ܐܲܕܼܘܝܼ : ܘܲܠܪܸܥܝܵܢܲܢ ܒܥܵܩܬܼܵܐ ܩܫܝܼܬܼܵܐ ܡܲܚ̣ܝܼ : ܗܵܢܘܿܢ ܕܲܩܕܼܵܡ ܙܲܒܼܢܵܐ ܒܐܲܪܥܟܼܘܿܢ ܨܢܝܼܥܵܐܝܼܬܼ ܙܪܲܥ̣ : ܗܵܘ̇ ܕܐܝܼܬܼܵܘܗܝ ܒܥܸܠܕܒܼܵܒܼܵܐ ܕܟܼܠܹܗ ܟܝܵܢܵܐ ܕܓܼܵܘܐ . ܡܥܵܕ ܗ̄ܘ̣ ܓܹܝܪ ܫܸܡܥܵܐ ܕܒܼܝܼ̈ܫܵܬܼܵܐ ܩܲܫܝܵܐܝܼܬܼ ܡܲܚܸܫ ܠܢܲܦܫܵܐ : ܕܠܵܐ ܡܢܲܦܩܵܐ ܒܕܼܘܼܪܵܫܵܐ ܕܫܵܡܘܿܥܵܘ̈ܗܝ . ܘܗܵܟܲܗܢܵܐ ܝܲܬܿܝܼܪ ܡܡܲܚܸܐ ܓܹܐܪ̈ܵܘܗܝ ܒܥܘܼܡܩܵܐ : ܟܡܵܐ ܕܐܵܦ ܛܸܒܹܿܗ ܕܐܲܒܼܕܵܢܵܐ : ܠܵܘ ܥܕܲܡܵܐ ܠܦܲܓܼܪܵܐ ܘܥܲܒܼܝܘܼܬܹܗ ܒܲܠܚܘܿܕܼ ܐܝܼܬܼܵܘܗܝ ܘܟܲܕܼܘܼ : ܐܸܠܵܐ ܠܢܲܦܫܵܐ ܕܥܸܠܵܝܵܐ ܒܩܲܛܝܼܢܘܼܬܼܵܗ̇ ܫܵܒܹ̇ܐ ܒܫܸܡ̈ܥܹܐ : ܕܡܵܐܢܵܐ ܓܡܝܼܪܵܐ ܕܗܲܝܡܵܢܘܼܬܼܵܐ ܡܸܬܼܐܠܸܨ : ܕܐܵܘ pb. 597 ܕܠܵܐ ܚܵܘܤܵܢ ܢܸܤܬܲܪܲܩ : ܐܵܘ ܠܲܓܼܡܵܪ ܢܸܬܼܚܲܠܲܨ . ܟܠ ܡܝܲܬܿܪܘܼܬܼܵܐ ܓܹܝܪ ܓܲܒܼܝܵܐ ܗ̣̄ܝ ܥܲܠ ܗܵܢ̇ܘܿܢ : ܕܫܘܼܦܪܵܐ ܕܲܬܼܪ̈ܲܝܗܘܿܢ ܠܵܐ ܐܸܬܼܚܲܒܲܠ ܡ̣ܢ ܚܲܫܹ̈ܐ . ܘܟܼܠ ܒܝܼܫܬܼܵܐ ܡܲܤܠܲܝܬܼܵܐ : ܠܵܘ ܕܠܵܐ ܒܙܸܕܼܩܵܐ ܡ̣ܢ ܤܲܟܿܘܼ̈ܠܬܼܵܢܹܐ ܚܫܝܼܒܼܵܐ : ܡܸܛܠ ܕܐܝܼܬܹܝܗ̇ ܕܲܠܩܘܼܒܼܠܵܐ : ܘܡܲܩܪܒܼܵܐ ܠܒܲܪ ܡ̣ܢ ܟܝܵܢܵܐ ܥܲܡܹܗ ܕܲܟܼܝܵܢܵܐ . ܐܲܟܼܙܢܵܐ ܓܹܝܪ ܕܲܓܼܒܸܐ ܗ̄ܘ̣ ܥܘܼܕܼܪܵܢܵܐ ܠܐܝܠܹܝܢ ܕܐܲܠܝܼܨܝܼܢ ܥܠܵܘܗܝ : ܗܵܟܲܢܵܐ ܐܵܦ ܤܘܼܓܦܵܢܵܐ : ܐܵܘ ܟܲܕܼ ܩܲܪܝܼܒܼ ܢܸܥܪܘܿܩ ܡܸܢܹܗ : ܐܵܘ ܟܲܕܼ ܪܲܚܝܼܩ ܕܐܲܝܟܲܢ ܠܵܐ ܢܹܐܬܸܐ ܙܵܕܹܩ ܕܢܹܐܨܲܦ . ܤܲܚܿܝܼܐܝܼܢ ܗܵܟܹܝܠ ܙܢܲܝ̈ܐ ܕܲܡܝܲܬܿܪܘܼܬܼܵܐ : ܡܦܲܪܫܵܐܝܼܬܼ ܕܹܝܢ ܐܲܟܼܬܸܒܼܘ ܥܠܹܝܗ̇ ܚܲܢ̈ܦܹܐ ܚܢܝܼ̈ܩܲܝ ܡ̣ܢ ܛܵܥܝܘܼܬܼܵܐ : ܘܡ̣ܢ ܚܲܬܿܝܼܬܼܘܼܬܼܵܐ ܕܦܵܪܘܿܫܘܼܬܼܵܐ : ܡܸܛܠ ܠܵܐ ܝܑܼܕܼܥܬܼܵܐ ܕܐܲܠܵܗܵܐ ܐܸܬܼܥܵܘܲܪܘ . ܟܪܸ̈ܤܛܝܵܢܹܐ ܕܹܝܢ ܡܸܛܠ ܗܲܝܡܵܢܘܼܬܼܗܘܿܢ : ܥܲܝܵܢܹܐ ܕܠܸܒܵܘܵܬܼ̈ܗܘܿܢ ܢܗܲܪ . ܘܲܒܼܫܵܡܫܵܐ ܕܙܲܕܝܼܩܘܼܬܼܵܐ : ܫܲܦܝܵܐܝܼܬܼ ܒܝܲܕܼ ܬܵܘܕܝܼܬܼܗܘܿܢ ܐܸܫܟܲܚ̣ܘ ܕܲܢܚܘܼܪܘܼܢ . ܒ . ܚܲܢ̈ܦܹܐ ܓܹܝܪ ܐܲܝܟܼ ܐܲܒܿܝܼ̈ܕܲܝ ܡ̣ܢ ܗܵܘܢܵܐ ܡܕܲܒܿܪܵܢܵܐ ܘܡܸܬܿܬܩ̈ܠܲܝ ܒܚܸܫܘܿܟܼܵܐ : ܒܬܼܵܘܫܵܐ ܪ̈ܵܕܼܝܵܢ ܡܸܠܲܝ̈ܗܘܿܢ . ܘܗܵܢܵܐ ܟܝܵܢܵܐ ܕܡܸܬܼܚܙܸܐ ܘܲܕܼܠܵܐ ܫܲܠܘܵܐ ܪܵܕܹܐ : ܡܵܫ̣ܘ ܒܲܠܚܘܿܕܼ ܘܐܵܟܼܬܸܒܼܘ ܒܝܘܼܠܦܵܢܲܝ̈ܗܘܿܢ . ܡ̣ܢ ܡܼܬܿܕܪܟܵܢܘܼܬܼܵܐ ܕܹܝܢ ܕܲܫܪܵܪܵܐ : ܐܵܘ ܡ̣ ܢܘܼܓܼܪܵܐ ܕܙܲܒܼܢܵܐ ܓܗܲܪܘ : ܐܵܘ ܡ̣ܢ ܛܵܥܝܘܼܬܼܵܐ ܐܸܤܬܡܝܼܘ . ܐܵܡ̇ܪܝܼܢ ܓܹܝܪ : ܕܐܲܪܒܿܥܵܐ ܐܸܢܘܿܢ ܙܢܹ̈ܝܗ̇ ܕܲܡܝܲܬܿܪܘܼܬܼܵܐ . ܗܵܢܵܘ ܕܹܝܢ : ܟܹܐܢܘܼܬܼܵܐ : ܘܚܸܟܼܡܬܼܵܐ : ܘܢܲܟܼܦܘܼܬܼܵܐ : ܘܲܚܠܝܼܨܘܼܬܼܵܐ : ܗܵܠܹܝܢ ܕܐܵܦܸܢ ܡܸܤܬܲܒܼܪ̈ܵܢ ܕܫܲܦܝܼܪ̈ܵܢ : ܐܸܠܵܐ ܠܬܲܚܬܿ ܪ̈ܵܕܼܝܵܢ : ܘܥܲܠ ܐܲܪܥܵܐ ܪ̈ܵܦܬܵܢ : ܘܲܠܟܼܵܐ ܡ̣ܢ ܟܦܵܦܵܐ ܕܲܫܡܲܝܵܐ ܐܝܼܬܲܝܗܹܝܢ . ܐܵܡ̇ܪܝܼܢ ܓܹܝܪ : ܕܲܚܠܝܼܨܘܼܬܼܵܐ ܐܝܼܬܹܝܗ̇ ܬܟܼܬܿܘܼܫܵܐ ܕܥܲܡ ܟܝܵܢܹ̈ܐ ܩܫܲܝ̈ܵܐ . pb. 598 ܘܢܲܟܼܦܘܼܬܼܵܐ : ܙܵܟܼܘܼܬܼܵܐ ܕܥܲܠ ܚܲܫܹ̈ܐ . ܘܚܸܟܼܡܬܼܵܐ : ܢܸܨܚܵܢ ܐܘܼܚܕܵܢܵܐ ܕܒܲܡܕܼܝܼ̈ܢܵܬܼܵܐ . ܘܟܹܐܢܘܼܬܼܵܐ : ܦܘܼ̈ܠܵܓܹܐ ܬܪ̈ܝܼܨܵܐ : ܛܲܟܸܿܤ̣ܘ ܐܲܝܟܼ ܕܲܒܼܢܵܡܘܿܤܵܐ ܘܤܵܡ̣ܘ ܠܥܵܠܡܵܐ : ܘܬܲܚܸܡ̣ܘ ܘܦܲܓܸܕܼܘ ܠܥܵܠܘܼܒܼܘܼܬܼܵܐ ܡ̣ܢ ܬܪ̈ܵܝܗܘܿܢ ܓܵܒܼ̈ܐ . ܡܸܕܸܡ ܕܹܝܢ ܕܲܡܝܲܬܲܪ ܘܥܸܠܵܝ ܡ̣ܢ ܗܵܢܵܐ ܡܸܬܼܚܲܙܝܵܢܵܐ ܠܵܐ ܐܸܤܬܲܟܲܠܘ : ܘܐܵܦ ܠܵܐ ܕܢܲܟܼܬܿܒܼܘܼܢ ܐܸܫܟܲܚ̣ܘ . ܐܸܠܵܐ ܒܲܥܘܝܼܪܘܼܬܼܵܐ ܕܪܸܥܝܵܢܗܘܿܢ : ܥܨܵܠܐܘܼܗ̇ ܠܲܡܝܲܬܿܪܘܼܬܼܵܐ . ܘܲܒܗܵܢܵܐ ܡܸܕܸܡ ܕܡܸܬܼܚܙܸܐ ܚܲܒܼܫܘܼܗ̇ ܒܲܠܚܘܿܕܼ : ܘܠܵܐ ܫܒܲܩ̣ܘ ܕܡܸܕܸܡ ܕܪܵܡ ܘܡܸܬܼܦܲܚܡ ܠܫܘܼܦܪܵܗ̇ ܕܲܫܡܲܝܵܐ ܢܸܗܘܸܐ ܠܵܗ̇ . ܓ . ܚܪܸ̈ܤܛܝܵܢܹܐ ܗܵܢ̇ܘܿܢ ܕܲܒܼܗܲܝܡܵܢܘܼܬܼܗܘܿܢ ܢܗܲܪ ܥܲܝ̈ܢܹܐ ܕܠܸܒܵܘ̈ܲܬܼܗܘܿܢ : ܗܵܢܘܿܢ ܕܡܬܲܠܡܕܵܢܗܘܿܢ ܘܡܲܠܦܵܢܗܘܿܢ ܐܝܼܬܼܵܘܗܝ ܛܘܼܒܼܵܢܵܐ ܦܵܘܠܘܿܣ : ܡܝܲܬܿܪܘܼܬܼܵܐ ܐܸܡ݂ܲܪܘ ܕܐܝܼܬܹܝܗ̇ : ܐܲܝܕܵܐ ܕܲܠܘܵܬܼ ܐܲܠܵܗܵܐ ܡܥܲܠܝܵܐ : ܘܗܵܠܹܝܢ ܕܒܲܐܪܥܵܐ ܡܛܲܟܿܤܵܐܝܼܬܼ ܡܕܲܒܿܪܵܐ ܗ̤ܘ ܗܵܢܵܐ ܗܵܟܹܝܠ ܢܲܨܝܼܚ ܒܟܼܠ ܦܵܘܠܘܿܣ : ܤܲܓܝܼ̈ܐܵܬܼܵܐ ܚ̣ܫܲܒܼ ܙܢܲܝܵ̈ܐ ܕܲܡܝܲܬܿܪܘܼܬܼܵܐ . ܥܲܠ ܗܵܢ̇ܘܿܢ ܕܹܝܢ ܬܠܵܬܼܵܐ ܝܲܬܿܝܼܪܵܐܝܼܬܼ ܐܲܟܼܪܸܙ ܕܐܝܼܬܲܝܗܘܿܢ : ܗܲܝܡܵܢܘܼܬܼܵܐ : ܘܤܲܒܼܪܵܐ : ܘܚܘܼܒܵܐ . ܗܲܝܡܵܢܘܼܬܼܵܐ ܓܹܝܪ : ܝܵܗ̇ܒܵܐ ܠܲܒܼܢܲܝ̈ܢܵܫܵܐ ܡܸܕܸܡ ܕܡܥܲܠܲܝ ܡ̣ܢ ܟܝܵܢܵܐ . ܘܲܡܚܠܛܵܐ ܥܲܡ ܪ̈ܘܼܚܵܢܹܐ : ܠܗܵܘ̇ ܕܥܕܲܟܹܝܠ ܠܒܼܝܼܫ ܡܵܐܢܵܐ ܕܦܲܓܼܪܵܐ ܤܲܓܿܝܼ ܚܲܫܹ̈ܐ . ܡܸܕܸܡ ܓܹܝܪ ܕܡܲܠܲܐܟܹ̈ܐ ܘܲܟܼܝܵܢܵܐ ܕܚܲܝ̈ܠܵܘܵܬܼܵܐ ܪ̈ܘܼܚܵܢܹܐ ܠܵܐ ܝܑܕܲܥ̣ܘ ܡܸܛܠ ܪܲܒܿܘܼܬܼܵܗ : ܗܲܝܡܵܢܘܼܬܹܗ ܝܸܗܒܲܬ̤ ܝܑܼܕܲܥܬܹܗ ܠܲܒܼܢܲܝ̈ ܐ̄ܢܵܫܵܐ ܕܲܡܗܲܠܟܼܝܼܢ ܥܲܠ ܐܲܪܥܵܐ : ܘܡܸܬܼܥܲܪܓܠܝܼܢ ܒܐܪܥܵܐ ܒܥܲܦܪܵܐ : ܘܲܡܩܲܪܒܼܵܐ ܠܗܘܿܢ ܠܲܬܼܪܘܿܢܘܿܣ ܕܡܲܠܟܿܘܼܬܼܵܐ ܫܲܪܝܼܪܵܐܬܵܐ . ܘܲܒܼܨܡܚܵܐ ܚܲܬܿܝܼܬܼܵܐ ܕܡܸܢܵܗ̇ : pb. 599 ܡܫܵܘܕܥܵܐ ܥܲܠ ܟܝܵܢܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܒܲܪܝܵܐ . ܘܲܒܼܙܲܠܝܼܩܵܐ ܕܡܵܢܵܗ̇ : ܛܵܪܕܵܐ ܥܵܪܦܸܠܵܐ ܕܚܲܫܹ̈ܐ . ܘܡܵܐ ܕܡܸܪܩܲܬ̤ ܡ̣ܢ ܠܸܒܵܐ ܟܠܵܗ̇ ܥܲܡܘܼܛܘܼܬܼܵܐ ܘܥܲܒܼܝܘܼܬܼܵܐ : ܝܵܗ̇ܒܵܐ ܕܫܲܦܝܵܐܝܼܬܼ ܢܸܬܼܚܙܸܐ ܗܵܘ̇ ܡܸܕܸܡ ܕܵܒܼܠܵܐ ܡܸܬܿܕܲܪܟܵܢܘܼܬܹܗ ܡܸܬܼܚܙܸܐ : ܘܲܒܼܠܵܐ ܡܸܬܼܚܲܙܝܵܢܘܼܬܼܵܗ ܡܸܬܿܕܪܸܟܼ ܀ ܤܲܒܼܪܵܐ ܕܹܝܢ : ܠܵܘ ܐܲܝܟܼ ܕܲܒܼܚܸܠܡܵܐ ܡܸܫܟܲܚ ܐ̄ܢܵܫ ܕܢܹܐܡܲܪ : ܐܸܠܵܐ ܚܠܝܼܨܵܐܝܼܬܼ ܡ̣ܢ ܗܵܪܟܐ ܡܚܵܘܸ̇ܐ ܗܵܠܹܝܢ ܕܲܥܬܼܝܼ̈ܕܵܢ . ܘܲܕܼܠܵܐ ܦܘܼܠܵܓܼ ܡܫܲܪܲܪ ܒܚܘܼܫܵܒܼܵܐ ܡܸܕܸܡ ܕܲܥܬܼܝܼܕܼ : ܐܲܝܟܼ ܗܵܘ̇ ܕܡܸܬܼܚܙܸܐ . ܘܐܲܝܟܼ ܐ̄ܢܵܫ ܢܹܐܡܲܪ : ܡܸܕܸܡ ܕܐ̄ܢܵܫ ܡܤܲܟܸܿܐ : ܩܕܼܵܡ ܥܲܝܢܵܘ̈ܗܝ ܨܵܐܲܪܘ ܥܸܠܵܝ ܗ̄ܘ̣ ܓܹܝܪ ܤܲܒܼܪܵܐ : ܡ̣ܢ ܟܠܹܗ ܥܘܼܘܵܟܼܵܐ . ܘܲܡܖܩܲܪܸܒܼ ܕܠܵܐ ܥܘܼܟܵܪ : ܤܘܼܟܵܝܵܐ ܠܘܵܬܼ ܡܤܲܟܿܝܵܢܹܗ . ܘܵܠܪܸܕܹܝܗ ܕܙܲܒܼܢܵܐ : ܒܲܐ̄ܚܵܢܘܼܬܼܵܐ ܕܗܵܘ̇ ܡܸܕܸܡ ܕܲܥܬܼܝܼܕܼ ܙܵܟܹ̇ܐ ܀ ܚܘܼܒܵܐ ܕܹܝܢ ܐܝܼܬܼܵܘܗܝ ܪܹܿܫܵܐ : ܕܟܼܠܹܗ ܐ̄ܪܵܙܲܢ . ܗ̤ܘ ܓܹܝܪ ܐܲܦܝܼܣ ܠܐܲܠܵܗܵܐ ܡܸܠܬܼܵܐ ܟܲܕܼ ܐܝܼܬܼܵܘܗܝ ܟܠ ܫܵܥ ܒܐܪܥܵܐ : ܢܹܐܬܸܐ ܒܝܲܕܼ ܦܲܚܼܪܵܐ . ܬܲܪ̈ܬܲܝܗܹܝܢ ܗܵܝܟܹܝܠ : ܚܕܼܵܐ ܠܲܚܕܼܵܐ ܠܵܚ̈ܡܵܢ . ܗܲܝܡܵܢܘܼܬܼܵܐ ܓܹܝܪ ܡܲܚܙܝܼܬܹܗ ܗ̣̄ܝ ܕܚܘܼܒܵܐ : ܘܚܘܼܒܵܐ ܓܡܝܼܪܘܼܬܼܵܐ ܗ̄ܘ̣ ܕܗܲܝܡܵܢܘܼܬܼܵܐ . ܡܗܲܝܡܢܝܼܢ ܚ̄ܢܲܢ ܗܵܟܹܝܠ : ܕܐܲܠܵܗܵܐ ܡܸܠܬܼܵܐ ܕܠܵܬܐ ܚܲܫܵܐ ܐܸܬܼܓܲܫܲܡ : ܘܙܕܼܩܵܐܝܼܬܼ ܡܗܲܝܡܢܝܼܢܲܢ . ܗܵܕܹܐ ܓܹܝܪ ܐܝܼܬܹܝܗ̇ ܫܲܬܼܐܸܤܬܼܵܐ ܕܦܘܼܪܩܵܢܲܢ . ܐܸܠܵܐ : ܐܵܦ ܡܲܚܒܿܝܼܢܲܢ ܠܗܵܘ̇ ܕܡܸܛܠܵܬܲܢ ܕܡܘܼܬܼܵܐ ܕܥܲܒܼܕܵܐ ܢܤܲܒܼ . ܘܠܵܐ ܟܝܵܢܹܗ ܩܲܒܸܠ̣ ܫܘܼܚܠܵܦܵܐ : ܘܠܵܐ ܬܵܘܤܲܦܬܼܵܐ ܥ̣ܒܲܕܼ ܒܲܬܼܠܝܼܬܼܵܝܘܼܬܼܵܐ . ܟܠ ܗܵܟܹܝܠ ܟܪܸܤܛܝܵܢܵܐ ܐܝܢܵܐ ܕܠܵܐ ܥܲܬܿܝܼܪ ܒܗܲܝܡܵܢܘܼܬܼܵܐ ܘܲܒܼܤܲܒܼܪܵܐ ܘܲܒܼܚܘܼܒܵܐ : ܠܵܐ ܐܝܼܬܼܵܘܗܝ ܗܵܘ̇ ܡܸܕܸܡ ܕܡܸܬܼܦܪܸܐ . ܐܸܠܵܐ ܐܵܦܸܢ pb. 600 ܡܸܤܬܿܒܲܪ ܕܫܲܥܒܸܿܕܼ ܦܲܓܼܪܗ : ܘܐܸܬܼܚܲܪܲܪ ܡ̣ܢ ܚܲܫܹ̈ܐ ܕܢܲܦܫܵܐ : ܠܲܟܼܠܝܼܠܵܐ ܕܙܵܟܼܘܼܬܼܵܐ ܠܵܐ ܡܸܫܬܿܘܸܐ . ܡܸܛܠ ܕܐܸܤܟܹܿܡܹ̈ܐ ܡܸܬܼܚܲܙܝܵܢܹ̈ܐ ܕܲܡܝܲܬܿܪܘܼܬܼܵܐ ܢܛܲܪ : ܘܠܵܐ ܐܸܬܼܩܲܪܲܒܼ ܠܘܵܬܼ ܡܟܲܠܠܵܢܵܐ ܕܙܵܟܼܘܼܬܼܵܐ : ܕܐܲܝܠܹܝܢ ܕܲܚܠܵܦ ܡܝܲܬܿܪܘܘܼܬܼܵܐ ܚܠܝܼܨܵܐܝܼܬܼ ܐܸܬܼܟܲܬܲܫܘ . ܕ . ܗܲܝܡܵܢܘܼܬܼܵܐ ܗܵܟܹܝܠ : ܐܲܝܟܼ ܡܸܕܸܡ ܕܐܸܡܲܪܢܲܢ : ܪܹܫܵܐ ܐܝܼܬܹܝܗ̇ ܕܟܼܠܗܹܝܢ ܛܲܒܼ̈ܬܼܵܐ . ܬܸܬܼܢܲܛܲܪ ܗܵܟܹܝܠ ܡܸܢܲܢ ܕܠܵܐ ܢܸܟܼܠܵܐ : ܘܠܵܐ ܢܟܲܬܼܡܵܗ̇ ܒܙܹܐܦܵܐ ܕܚܘܼ̈ܫܵܒܹܐ ܐ̄ܢܵܫܵܝܹ̈ܐ : ܘܠܵܐ ܢܸܫܓܫܵܗ̇ ܒܲܒܼ̈ܢܵܬܼ ܩܵܠܹ̈ܐ ܡܕܲܠܚܵܢ̈ܝܵܬܼܵܐ . ܐܸܠܵܐ ܠܓܼܵܘ ܡ̣ܢ ܬܚܘܼܡܵܠ ܬܩܵܘܸܐ ܕܐܹܘܲܢܓܲܠܝܼܘܿܢ ܘܕܲܫܠܝܼܚܹ̈ܐ : ܟܲܕܼ ܠܵܐ ܐ̄ܢܵܫ ܡܲܡܪܲܚ ܕܢܸܬܼܟܲܬܲܫ ܥܲܡ ܗܲܝܡܵܢܘܼܬܼܵܐ : ܕܒܼܵܗ̇ ܐܸܬܼܦܪܸܩ ܘܒܼܵܗ̇ ܐܵܘܕܝܼ ܒܲܥܡܵܕܼܵܐ : ܒܝܲܕܼ ܟܬܼܝܼ̈ܒܼܵܬܼܵܐ ܕܠܸܫܵܢܹܗ . ܚܵܕܹ̇ܩ ܓܹܝܪ ܪܵܘܡܵܗ̇ ܕܗܲܝܡܵܢܘܼܬܼܵܐ : ܟܠܹܗ ܚܹܐܦܵܐ ܕܓܼܘܼܡܕܵܢܘܼܬܼܵܐ ܘܡܲܪܵܚܘܼܬܼܵܐ . ܠܵܘ ܒܲܠܚܘܿܕܼ ܕܡ̣ܢ ܒܢܲܝ̈ܢܵܫܵܐ : ܐܸܠܵܐ ܕܡ̣ܢ ܟܝܵܢܵܐ ܪܘܼܚܵܢܵܐ ܬܸܬܼܥܲܫܲܢ . ܘܤܵܗܹ̇ܕܼ ܦܵܘܠܘܿܣ ܟܲܕܼ ܩܵܥܹ̇ܐ : ܕܐܸܢ ܚܢܲܢ ܐܵܘ ܡܲܠܲܐܟܼܵܐ ܡ̣ܢ ܫܡܲܝܵܐ : ܢܤܲܒܲܪܟܼܘܿܢ ܠܒܲܪ ܡ̣ܢ ܡܵܐ ܕܩܲܒܸܿܠܬܿܘܿܢ : ܢܸܗܘܸܐ ܚܪܸܡ . ܕܢܫܲܡܸܫ ܓܹܝܪ ܤܝܼܡ ܡܲܠܲܐܟܼܵܐ : ܘܠܵܘ ܕܢܲܟܼܪܸܙ ܝܘܼܠܦܵܢܵܐ . ܘܲܡܤܵܡ ܒܪܹܫܵܐ ܡܲܝܬܸܐ ܗܠܵܘܗܝ ܕܐܲܝܢܵܐ ܕܠܵܐ ܡܩܵܘܸܐ ܒܡܸܕܸܡ ܕܲܦܩܝܼܕܼ : ܐܸܠܵܐ ܗܵܕܹܣ ܒܡܸܕܸܡ ܕܲܡܥܲܠܲܝ ܡ̣ܢ ܟܝܵܢܹܗ . ܐܸܠܵܐ ܐܵܦܸܢ ܡܚܵܘܸ̇ܐ ܡܥܲܠܝܘܼܬܼܵܐ ܕܲܟܼܝܵܬܹܗ : ܠܵܐ ܬܸܬܼܩܲܒܲܠ ܚܲܕܼܬܼܘܼܬܼܵܐ ܕܟܼܵܪܘܿܙܘܼܿܬܹܗ . ܗ . ܢܸܛܸܪ ܗܵܟܹܝܠ ܕܠܵܐ ܕܲܡܟܼܘܼܬܼܵܐ : ܡܸܕܸܡ ܕܩܲܒܸܿܠܢܲܢ . ܘܒܲܤܝܼܡܘܼܬܼܵܐ ܕܗܲܝܡܵܢܘܼܬܲܢ ܟܠ ܫܵܥ : ܥܲܝܢܵܠ ܕܢܵܦܫܲܢ ܬܦܲܬܲܚ . pb. 601 ܡܵܢܵܐ ܕܹܝܢ ܩܲܒܸܿܠܢܲܢ ܡ̣ܢ ܟܬܼܵܒܹ̈ܐ : ܐܸܠܵܐ ܐܸܢ ܗܵܕܹܐ ܕܐܲܠܵܗܵܐ ܒܡܸܠܬܹܗ ܒܪܵܐ ܥܵܠܡܵܐ . ܘܲܒܼܪܝܼܬܼܵܐ ܕܠܵܐ ܐܝܼܬܹܝܗ̇ ܗ̄ܘ̣ܵܬܼ : ܐܲܝܬܝܼ ܠܲܗܘܵܝܵܐ . ܘܲܒܼܡܵܢܘܿܤܵܐ ܕܲܟܼܝܵܢܵܐ : ܝܲܩܹܪܹܗ ܠܒܲܪܢܵܫܵܐ . ܘܝܲܗ̣̄ܒܼ ܦܘܼܪܩܵܢܵܐ ܠܚܹܐܪܘܼܬܼܵܐ : ܘܚܵܘܝܼ ܠܵܗ̇ ܥܘܼܕܼܪܵܢܵܗ̇ : ܕܲܒܼܓܲܒܼܝܘܼܬܼܵܐ ܕܛܵܒܼܬܼܵܐ : ܬܸܥܪܘܿܩ ܡ̣ܢ ܒܝܼܫܬܼܵܐ . ܘܡܸܨܟܲܠܝܵܢܘܼܬܹܗ ܕܒܲܪܢܵܫܵܐ ܒܨܒܼܝܵܢܹܗ ܕܲܠܘܵܬܼ ܒܝܼܫܬܼܵܐ : ܐܲܦܸܩܬܹܗ ܠܠܵܐ ܡܸܬܿܛܦܝܼܤܵܢܵܐ ܡ̣ܢ ܦܲܪܕܲܝܤܵܐ . ܘܬܼܘܼܒܼ ܒܝܲܕܼ ܐܲܒܼܵܗ̈ܬܼܵܐ ܘܪܹ̈ܫܲܝ ܐܲܒܼܵܗ̈ܬܼܵܐ : ܘܲܒܼܝܲܕܼ ܢܵܡܘܿܤܵܐ ܘܕܲܝܵܢܹ̈ܐ ܘܲܢܒܼܝܹ̈ܐ : ܪܕܼܵܝܗܝ ܥܵܒܼ̇ܘܿܕܼܵܐ ܠܲܟܼܝܵܢܲܢ ܕܢܲܪܚܸܩ ܡ̣ܢ ܚܛܝܼܬܼܵܐ : ܘܢܹܐܨܲܦ ܕܢܸܤܥܘܿܪ ܛܲܒܼ̈ܬܼܵܐ . ܠܚܲܪܬܼܵܐ ܕܹܝܢ ܟܲܕܼ ܐܲܡܠܟܲܬ̤ ܥܠܲܝܢ ܒܨܸܒܼܝܵܢܲܢ : ܘܒܼܝܼܫܵܐ ܬܒܲܥܬܼܵܐ ܢܵܤܹ̇ܒܼ ܗ̄ܘ̣ܵܐ ܒܐܲܒܼܕܵܢܵܐ ܕܟܼܠܹܗ ܟܝܵܢܲܢ . ܡܸܛܠ ܕܐܵܦ ܢܵܡܘܿܤܵܐ ܕܲܟܼܝܵܢܵܐ ܐܸܬܼܚܲܒܲܠ ܗ̄ܘ̣ܵܐ : ܘܢܵܡܘܿܤܵܐ ܟܬܼܝܼܒܼܵܐ ܐܸܬܿܬܿܫܝܼܛ ܗ̄ܘ̣ܵܐ . ܘܲܢܒܼܝܼ̈ܐ ܐܲܝܟܼ ܒܢܲܝ̈ܢܵܫܵܐ ܐܲܥܗܸܕܼܘ ܥܲܠ ܤܘܼܥܪܵܢܵܐ : ܐܸܠܵܐ ܠܵܐ ܕܲܠܝܘܼܗ̇ ܠܐ̄ܢܵܫܘܼܬܼܵܐ ܡ̣ܢ ܥܘܼܡܩܵܐ ܕܒܼܝܼ̈ܫܵܬܼܵܐ . ܗ̤ܘ ܐܲܠܵܗܵܐ ܡܸܠܬܼܵܐ ܗܵܘ̇ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܡܸܬܿܕܲܪܟܵܢܵܐ ܘܠܵܐ ܡܸܬܼܚܲܙܝܵܢܵܐ : ܘܚܲܝܠܬܼܵܢܵܐ ܒܟܼܠ ܐܲܠܵܗܵܐ ܡܸܠܬܼܵܐ ܐܸܬܼ݂ܵܐ ܘܐܸܬܼܓܲܫܲܡ . ܡܨܐ ܗ̄ܘ̣ܵܐ ܓܹܝܪ ܕܢܸܗܘܸܐ ܡܸܕܸܡ ܕܨܵܒܹ̇ܐ : ܢܤܲܒܼ ܕܹܝܢ ܕܡܘܼܬܼܵܐ ܕܥܲܒܼܕܵܐ : ܘܲܗܘ̤ܵܐ ܦܲܓܼܪܵܐ : ܘܐܸܬܼܝܼܠܸܕܼ ܡ̣ܢ ܒܬܼܘܼܠܬܼܵܐ . ܘܲܒܼܟܼܠ ܕܘܼܟܼ ܨܒܼܵܐ ܕܲܢܚܵܘܸܐ : ܕܒܲܫܪܵܪܵܐ ܗܘ̤ܵܐ ܒܲܪܢܵܫܵܐ . ܐܵܠܨܵܐܝܼܬܼ ܓܹܝܪ ܢܲܩܝܼܦܝܼܢ ܠܲܟܼܝܵܢܵܐ : ܫܘܼܪܵܝܵܐ : ܘܐܸܤܟܹܿܡܹ̈ܐ : ܘܚܲܫܹ̈ܐ . ܠܵܐ ܓܹܝܪ ܐܸܡ݂ܲܪ ܐܹܘܲܢܲܓܲܠܸܤܛܵܐ ܕܥܲܠ̣ ܒܒܲܪ ܐ̄ܢܵܫܵܐ ܓܡܝܼܪܵܐ : ܐܸܠܵܐ ܕܵܗܘ̤ܵܐ ܦܲܓܼܪܵܐ . ܥܲܠ ܫܘܼܪܵܝܹܗ ܓܹܝܪ ܕܲܟܼܝܵܢܵܐ ܐܸܡ݂ܲܪ : ܘܲܠܪܹܫܝܼܬܼܵܐ ܕܲܒܼܛܝܼܢܘܼܬܼܵܐ ܪܗܸܛ̣ . ܐܲܛܼܙܢܵܐ ܓܹܝܪ ܕܒܲܪ pb. 602 ܐ̄ܢܵܫܵܐ ܕܡܸܬܼܝܼܠܸܕܼ ܟܝܵܢܵܐܝܼܬܼ : ܠܵܘ ܟܲܕܼ ܡܫܲܠܡܵܢ ܒܲܓܼܡܝܼܪܘܼܬܼܵܐ ܕܤܵܥܘܿܪܘܼܬܼܵܐ ܒܲܪ ܫܵܥܬܹܗ ܢܵܦܹ̇ܩ : ܐܸܠܵܐ ܗ̤ܘ ܙܲܪܥܵܐ ܕܲܟܼܝܵܢܵܐ ܩܲܕܼܡܵܝܑܬܼ ܗܵܘܹ̇ܐ ܦܲܓܼܪܵܐ : ܘܡ̣ܢ ܒܵܬܲܪܟܸܢ ܒܩܲܠܝܼܠ ܩܲܠܝܼܠ : ܠܢܘܼܓܼܪܵܐ ܢܵܤܹ̇ܒܼ ܚܲܝܠܵܐ ܕܚܲܫܹ̈ܐ ܘܲܕܼܟܼܠܵܗ̇ ܤܵܥܘܿܪܘܼܬܼܵܐ . ܗܵܟܲܢܵܐ ܡܸܠܬܼܵܐ ܐܲܠܵܗܵܐ ܠܘܵܬܹܗ ܕܫܘܼܪܵܝܵܐ ܘܥܸܩܵܪܵܐ ܕܲܒܼܛܝܼܢܘܼܬܼܵܐ ܕܲܒܼܢܲܝ̈ ܐ̄ܢܵܫܵܐ ܪܗܸܛ̣ : ܘܲܗܘ̤ܵܐ ܩܲܕܼܡܵܝܑܬܼ ܦܲܓܼܪܵܐ : ܟܲܕܼ ܠܵܐ ܐܸܫܬܲܚܠܲܦ ܠܦܲܓܼܪܵܐ : ܚܵܣ ! ܐܸܢ ܓܹܝܪ ܐܲܠܵܗܘܼܬܼܵܐ ܠܥܸܠ ܡ̣ܢ ܡܸܫܬܲܚܠܵܦܢܘܼܬܼܵܐ ܗ̣̄ܝ : ܡܸܛܠ ܕܡܸܫܬܲܚܠܵܦܢܘܼܬܼܵܐ ܚܲܫܵܐ ܐܝܼܬܹܝܗ̇ ܕܲܟܼܝܵܢܵܐ ܥܵܒܼܘܿܪܵܐ : ܠܵܐ ܡܸܫܬܲܚܠܦܵܢܘܼܬܼܵܐ ܕܹܝܢ ܕܲܩܢܘܿܡܹܗ ܗܵܝ̇ ܒܲܠܚܘܼܕܼ : ܕܗ̤ܘ ܕܐܝܼܬܼܵܘܗܝ ܐܲܝܟܼ ܕܐܝܼܬܼܵܘܗܝ . ܘ . ܡܸܬܼܚܲܫܚܝܼܢܲܢ ܗܵܟܹܝܠ ܒܬܲܪ̈ܬܲܝܗܹܝܢ ܠܢܵܬܼ̈ ܩܵܠܹ̈ܐ ܕܲܟܼܒܹ̈ܐ : ܘܐܵܡ̇ܪܝܼܢ ܚ̄ܢܲܢ : ܕܲܗܘ̤ܵܐ ܦܲܓܼܪܵܐ : ܘܕܲܢܤܲܒܼ ܕܡܘܼܬܼܵܐ ܕܥܲܒܼܕܵܐ . ܘܬܲܪ̈ܬܲܝܗܹܝܢ : ܐܸܢ ܫܲܦܝܼܪ ܢܸܤܬܲܟܲܠ : ܥܸܠܬܼܵܐ ܕܚܲܝܲܝ̈ܢ ܐܝܼܬܲܝܗܹܝܢ . ܒܗܵܝ̇ ܓܹܝܪ ܕܲܗܘ̤ܵܐ ܦܲܓܼܪܵܐ : ܠܵܐ ܡܦܲܪܫܘܼܬܼܵܐ ܕܲܚܕܼܵܝܘܼܬܼܵܐ ܓܡܝܼܪܬܵܐ ܐܹܘܲܢܛܲܠܸܤܛܵܐ ܚܵܘܝܼ ܠܲܢ . ܐܲܟܼܙܢܵܐ ܓܹܝܪ ܕܲܚܕܼܵܝܘܼܬܼܵܐ ܠܵܐ ܡܸܢܼܦܲܤܩܵܐ ܠܲܬܼܪܹܝܢ : ܘܐܸܢ ܕܹܝܢ ܬܸܬܼܦܪܸܫ : ܠܵܐ ܡܸܟܹܝܠ ܐܝܼܬܹܝܗ̇ ܚܕܼܵܝܘܼܬܼܵܐ : ܐܸܠܵܐ ܬܪܲܝܵܢܘܼܬܼܵܐ . ܗܵܟܲܢܵܐ ܗܵܘ̇ ܚܲܕܼ ܒܲܚܕܼܵܝܘܼܬܼܵܐ ܓܡܝܼܪܬܵܐ : ܠܵܐ ܡܸܬܼܦܤܸܩ ܠܲܬܼܪܹܝܢ . ܗܵܝ̇ ܕܹܝܢ ܕܲܢܤܲܒܼ ܩܵܥ̇ܝܵܬ : ܥܲܠ ܠܵܐ ܫܘܼܚܠܵܦܵܐ ܪܲܟܼܝܵܬܹܗ . ܡܸܛܠ ܓܹܝܪ ܕܟܼܠ ܡܸܕܸܡ ܕܲܗܘ̤ܵܐ ܟܲܕܼ ܠܵܐ ܐܝܼܬܼܵܘܗܝ ܐܸܬܼ݂ܵܐ ܠܲܗܘܵܝܵܐ : ܐܲܝܟܼ ܫܡܲܝܵܐ ܕܟܲܕܼ ܠܵܐ ܠܘܼܩܕܲܡ ܐܝܼܬܲܝܗܘܿܢ ܗ̄ܘ̣ܵܘ . ܐܵܘ ܐܲܝܟܼ ܡܸܕܸܡ ܕܐܝܼܬܼܵܘܗܝ ܗ̄ܘ̣ܵܐ ܘܐܸܬܼ݂ܵܐ ܠܫܘܼܚܠܵܦܵܐ : ܐܲܝܟܼ ܡܲܝ̈ܵܐ ܕܓܼܝܼܚܘܿܢ ܕܐܸܫܬܲܚܠܲܦܘ ܗ̄ܘ̣ܵܘ ܠܲܕܼܡܵܐ . ܬܲܪ̈ܬܲܝܗܹܝܢ ܕܹܝܢ ܠܘܵܬܼ ܗܵܘ̇ ܟܝܵܢܵܐ ܕܐܲܠܵܗܘܼܬܼܵܐ ܠܵܐ ܠܵܚ̈ܡܵܢ : ܠܵܐ ܓܹܝܪ ܟܲܕܼ ܠܵܐ ܐܝܼܬܼܵܘܗܝ pb. 603 ܐܸܫܬܲܚܠܲܦ ܗܵܘ̇ ܠܵܐ ܡܸܫܬܲܚܠܦܵܢܵܐ ܐܲܠܵܗܵܐ ܡܸܛܬܼܵܐ . ܡܸܛܠ ܗܵܢܵܐ : ܒܬܲܪ̈ܬܲܝܗܹܝܢ : ܠܵܐ ܡܸܫܬܲܚܠܦܵܢܘܼܬܼܵܐ ܕܐܲܠܵܗܘܼܬܼܵܐ : ܘܠܵܐ ܡܦܲܪܫܘܼܬܼܵܐ ܕܐ̄ܪܵܙܵܐ : ܟܲܕܼ ܡܚܵܘܸ̇ܐ ܟܬܼܵܒܼܵܐ ܩܲܕܝܼܫܵܐ ܗܵܝ̇ ܕܗܘ̤ܵܐ ܐܸܡ݂ܲܪ : ܘܗܵܝ̇ ܕܲܢܤܲܒܼ ܐܲܟܼܪܸܙ . ܕܲܒܼܗܵܝ̇ ܩܲܕܼܡܵܝܬܼܵܐ ܕܲܗܘ̤ܵܐ : ܚܕܼܵܝܘܼܬܼܵܐ ܒܦܲܪܨܘܿܦܵܐ ܢܩܝܼܡ . ܘܲܒܼܗܵܝ̇ ܕܬܲܪܬܹܝܢ : ܥܲܠ ܠܵܐ ܡܸܫܬܚܠܦܵܢܘܼܬܼܵܐ ܕܲܟܼܝܵܢܹܗ ܢܲܟܼܪܸܙ . ܙ . ܗܘ̤ܵܐ ܗܵܟܹܝܠ ܐܠܵܗܵܐ ܡܸܠܬܼܵܐ ܒܲܪܢܵܫܵܐ ܓܡܝܼܪܵܐ : ܟܲܕܼ ܠܵܐ ܐܲܙܥܪܹܗ ܠܗܵܘ̇ ܟܝܵܢܵܐ ܠܵܐ ܡܸܫܬܲܚܠܦܵܢܵܐ ܒܬܸܕܼܡܘܼܪܬܵܐ ܕܲܤܥܲܪ : ܕܠܵܐ ܡܬܼܘܿܡ ܤܸܠܩܲܬ̤ ܥܲܠ ܠܸܒܵܐ . ܐܸܠܵܐ ܗܵܠܹܝܢ ܒܗܲܝܡܵܢܘܼܬܼܵܐ ܝܑܼܠܸܦܢܲܢ : ܘܠܵܐ ܗ̄ܘ̣ܵܐ ܒܲܒܼܨܵܬܼܵܐ ܐܲܕܼܪܸܟܼܢܲܢ . ܘܟܲܕܼ ܗܘ̤ܵܐ ܒܪ ܐ̄ܢܵܫܵܐ : ܐܲܚܝܼ ܒܦܲܓܼܪܵܐ ܕܲܢܤܲܒܼ ܠܟܼܠܹܗ ܓܸܢܤܵܐ ܕܐ̄ܢܵܫܵܐ . ܘܲܦܪܲܥ̣ ܚܵܘܒܿܬܼܵܐ ܕܲܚܛܝܼܬܼܵܐ : ܒܗܵܝ̇ ܕܡܝܼܬܼ ܚܠܵܦ ܟܠܢܵܫ ܐܲܝܟܼ ܒܲܪܢܵܫܵܐ . ܒܲܛܸܠ̣ ܕܹܝܢ ܠܗܵܘ̇ ܕܐܲܚܝܼܕܼ ܫܘܼܠܛܵܢܵܐ ܕܡܵܘܬܵܐ ܕܐܝܼܬܼܵܘܗܝ ܤܵܛܵܢܵܐ : ܐܲܝܟܼ ܐܲܠܵܗܵܐ ܤܵܢܐܹܗ ܕܒܼܝܼܫܵܐ . ܡܸܬܼܡܲܨܝܵܢܘܼܬܹܗ ܕܹܝܢ ܕܢܵܡܘܿܤܵܐ ܚ̣ܵܘܝܼ : ܒܗܵܝ̇ ܕܡܲܠܝܼ ܟܠܵܗ̇ ܟܹܐܢܘܼܬܼܵܐ : ܘܠܲܟܼܝܵܢܲܢ ܫܘܼܦܹܗ ܩܲܕܼܡܵܝܵܐ ܝܲܗ̣̄ܒܼ . ܘܲܒܼܗܵܝ̇ ܕܲܗܘ̤ܵܐ ܒܲܪܢܵܫܵܐ : ܝܲܩܪܹܗ ܠܲܟܼܝܵܢܵܐ ܕܡ̣ܢ ܐܲܪܥܵܐ ܕܗ̤ܘܝܘܼ ܓܵܒܼ̇ܘܿܠܹܗ . ܚܲܕܼ ܗܵܟܹܝܠ ܐܝܼܬܼܵܘܗܝ ܒܪܵܐ . ܠܲܬܼܠܝܼܬܼܵܝܘܼܬܼܵܐ ܓܹܝܪ ܕܒܲܚܕܼܵܐ ܐܝܼܬܼܘܼܬܼܵܐ ܤܸܓܼܕܝܼܢܲܢ : ܘܲܪܒܼܝܼܥܵܝܵܐ ܥܲܠ ܗܵܢܵܐ ܠܵܐ ܡܲܥܠܝܼܢ ܚ̄ܢܲܢ . ܐܸܠܵܐ ܚܲܕܼ ܐܝܼܬܸܵܘܗܝ ܒܪܵܐ ܕܐܸܬܼܝܼܠܸܕܼ ܡ̣ܢ ܐܲܒܼܘܼܗܝ ܕܠܵܐ ܫܘܼܪܵܝܵܐ : ܕܒܼܐܝܼܕܹܗ ܡܗܲܝܡܢܝܼܢ ܚ̄ܢܲܢ ܕܲܗܘ̤ܵܘ ܥܵܠܡܹ̈ܐ . ܗܵܘ̇ ܕܐܝܼܬܼܵܘܗܝ ܤܵܘܟܿܬܼܵܐ ܡ̣ܢ ܗܵܘ̇ ܥܸܩܵܪܵܐ : ܗܵܘ̇ ܕܲܕܼܠܵܐ ܪܸܕܼܝܵܐ ܨܡܲܚ̣ ܡ̣ܢ ܐܲܒܼܘܼܗܝ : ܗܵܘ̇ ܡܸܠܬܼܵܐ ܕܲܕܼܠܵܐ ܢܵܦܹ̇ܩ ܘܦܵܐܹ̇ܫ ܒܐܲܒܼܵܐ . ܕܐܵܦܸܢ ܓܹܝܪ ܒܐܲܪܥܵܐ ܐܸܬܼܚܙܝܼ : pb. 604 ܐܸܠܵܐ ܡ̣ܢ ܗܵܘ̇ ܕܝܲܠܕܹܗ ܠܵܐ ܫܲܢܝܼ . ܨܒܼܵܐ ܗܵܟܹܝܠ ܗܵܢܵܐ ܕܢܲܚܹܝܘܗܝ ܠܗܵܘ̇ ܕܲܓܼܒܲܠ̣ : ܘܲܥ̣ܡܲܪ ܒܡܲܪܒܿܥܵܐ ܕܐܝܼܬܼܵܘܗܝ ܬܲܪܥܵܐ ܕܟܼܠܹܗ ܟܝܵܢܵܐ ܕܓܼܵܘܵܐ ܘܐܲܚܝܹܗ . ܘܲܒܼܥܘܼܡܪܹܗ : ܒܲܪܟܹܗ ܠܡܲܪܒܿܥܵܐ . ܘܲܒܼܡܲܦܩܹܗ : ܚܲܬܿܡܹܗ . ܘܲܒܝܲܠܕܗ ܕܲܠܒܲܪ ܡ̣ܢ ܟܝܵܢܵܐ : ܚ̣ܵܘܝܼ ܢܲܦܫܹܗ ܕܐܸܬܼܓܲܫܲܡ ܠܥܸܠ ܡ̣ܢ ܡܸܠܬܼܵܐ . ܚ . ܠܵܘ ܗܵܟܹܝܠ ܐ̄ܚܪܹܝܢ ܗ̄ܘ̣ ܡܫܝܼܚܵܐ : ܘܐ̄ܚܪܹܝܢ ܡܸܠܬܼܵܐ ܐܲܠܵܗܵܐ : ܚܵܣ ! ܗܵܘ̇ ܓܹܝܪ ܟܝܵܢܵܐ ܐܲܠܵܗܵܝܵܐ : ܬܪܹܝܢ ܒܢܝܼ̈ܢ ܠܵܐ ܝܵܕܲܥ̇ . ܝܑܼܚܝܼܕܼܵܝܵܐ ܗܵܟܹܝܠ ܐܸܬܼܝܼܠܸܕܼ ܡ̣ܢ ܚܲܕܼ . ܐܲܝܟܵܐ ܓܹܝܪ ܕܠܲܝܬܿ ܙܘܼܘܵܓܼܵܐ ܕܡܵܘ̈ܠܕܼܵܢܹܐ : ܬܲܡܵܢ ܠܵܐ ܡܸܫܬܲܟܼܚܵܐ ܬܪ̈ܲܝܵܢܘܼܬܼܵܐ ܕܝܼܠܝܼ̈ܕܹܐ . ܒܲܫܡܹܗ ܠܲܡ ܕܝܼܫܘܿܥ ܡܫܝܼܚܵܐ ܟܠ ܒܪܘܿܟܼ ܬܸܟܿܘܿܦ : ܕܒܲܫܡܲܝܵܐ ܘܒܲܐܪܥܵܐ ܘܕܲܠܬܲܚܬܿ ܡ̣ܢ ܐܲܪܥܵܐ . ܐܸܢ ܕܹܝܢ ܐ̄ܚܪܹܢܵܐ ܗ̄ܘ̣ ܡܫܝܼܚܵܐ : ܘܠܵܘ ܗ̤ܘܝܘܼ ܐܲܠܵܗܵܐ ܡܸܠܬܼܵܐ : ܐܵܐܲܢܩܹܐ : ܕܒܲܪܢܵܫܵܐ ܗ̄ܘ̣ ܫܚܝܼܡܵܐ ܡܫܝܼܚܵܐ : ܐܵܦܸܢ ܢܸܗܘܸܐ ܕܢܵܘܤܵܐ ܗ̄ܘ̣ ܕܐܲܠܵܗܵܐ : ܐܝܟܼ ܡܸܠܬܼܗܘܿܢ ܕܫܵܢܲܝ̈ܵܐ . ܐܸܢ ܕܹܝܢ ܒܲܪܢܵܫܵܐ ܗ̄ܘ̣ ܫܚܝܼܡܵܐ ܡܫܝܼܚܵܐ : ܐܲܝܟܲܢܵܐ ܗܵܘ̇ ܟܝܵܢܵܐ ܡܥܲܠܝܵܐ ܕܲܫܡܲܝܵܢܹ̈ܐ : ܟܦ̇ܝܼܢ ܒܘܼܪܟܵܐ ܘܤܵܓܼ̇ܕܝܼܢ ܠܲܫܡܹܗ ܕܗܵܘ̇ ܕܲܙܥܘܿܪ ؟ ܐܵܘ ܐܲܝܟܲܢܵܐ ܢܩܲܒܸܠ ܒܢܵܬܼ̈ ܩܵܠܹ̈ܐ ܕܲܢܒܼ̈ܝܹܐ ܕܩܵܥ̈ܝܵܢ : ܕܐܲܠܵܗܲܢ ܒܐܲܪܥܵܐ ܐܸܬܼܚܙܝܼ : ܘܥܲܡ ܒܢܲܝ̈ܢܵܫܵܐ ܐܸܬܼܗܲܦܲܟܼ ؟ ܥܲܠ ܓܸܠܝܵܢܹܗ ܓܹܝܪ ܕܲܒܼܦܲܓܼܪܵܐ ܐܸܡ݂ܲܪ : ܗܵܝ̇ ܕܐܸܬܼܚܙܝܼ . ܘܗܵܝ̇ ܕܐܸܬܼܗܲܦܲܟܼ : ܥܲܠ ܡܸܬܼܗܲܦܟܼܵܢܘܼܬܹܗ ܕܥܲܡ ܒܢܲܝ̈ ܐ̄ܢܵܫܵܐ ܒܲܐ̄ܚܪ̈ܵܝܲܬܼ ܥܵܠܡܹ̈ܐ ܐܵܘܕܲܥ̣ . ܕܒܼܵܗ̇ ܒܗܵܕܹܐ ܗܵܘ̇ ܕܥܸܠܵܝ ܒܪܲܒܿܘܼܬܹܗ : ܚܝܠܵܬܼܵܢܘܼܬܹܗ ܒܟܼܠ ܚ̣ܵܘܝܼ . pb. 605 ܕܐܲܝܟܼ ܐܲܚܝܼܕܼ ܟܠ ܗܵܘ̇ ܡܸܕܸܡ ܕܐܝܼܬܼܵܘܗܝ : ܩܵܘ̣ܝܼ ܡܸܛܠܵܬܹܗ . ܘܡܸܛܠ ܕܲܨܒܼܵܐ : ܗܘ̤ܵܐ ܡܸܛܠܵܬܲܢ . ܛ . ܐܸܢ ܐܹܝܢ ܥܸܠܲܬܼ ܟܸܫܠܵܐ ܠܐ̄ܢܵܫ̈ܝܼܢ ܗܵܘܹ̇ܝܢ ܥܲܙܪܘܼܪܹ̈ܐ ܘܡܲܓܿܤܵܐ ܕܒܼܐܘܿܪܝܵܐ : ܘܟܲܦܢܵܐ ܕܲܗܘ̤ܵܐ ܒܲܙܒܲܢ : ܘܟܼܠܗܹܝܢ ܐܲܝܠܹܝܢ ܕܲܓܼܕܲܫ ܠܗܵܘ̇ ܕܒܲܫܪܵܪܵܐ ܗܘ̤ܵܐ ܒܲܪܢܵܫܵܐ : ܢܸܗܘܘܿܢ ܝܵܕܼܥ̇ܝܼܢ : ܕܟܲܕܼ ܡܸܬܼܦܲܠܓܼܝܼܢ ܥܲܠ ܚܲܫܹ̈ܐ : ܟܵܦ̇ܪܝܼܢ ܒܲܟܼܝܵܢܵܐ . ܡܵܐ ܕܹܝܢ ܕܟܼܦܲܪܘ ܒܲܟܼܝܵܢܵܐ : ܠܵܐ ܡܗܲܝܡܢܝܼܢ ܒܲܡܕܒܿܪܵܢܘܼܬܼܵܐ . ܡܵܐ ܕܹܝܢ ܕܠܵܐ ܗܲܝܡܸܢܘ ܒܲܡܕܲܒܿܪܵܢܘܼܬܼܵܐ : ܚܤܲܪܘ ܚܲܝܲܝ̈ܗܘܿܢ . ܐܸܢ ܓܹܝܪ ܗܵܐ ܡ̣ܢ ܬܲܪ̈ܡܝܵܬܹܗ ܕܥܵܠܡܵܐ ܐܸܬܼܝܼܠܸܕܼ : ܒܲܪܢܵܫܵܐ ܕܲܪܕܼܵܐ ܐܲܝܟܼ ܗܵܕܹܐ ܐܘܼܪܚܵܐ ܕܝܼܠܝܼܕܼܘܼܬܼܵܐ : ܢܚܵܘܘܿܢ ܠܲܢ ܗܵܢ̇ܘܿܢ ܚܸܪ̈ܚܹܐ : ܘܟܸܢ ܡܸܬܼܓܿܠܸܐ ܒܸܕܼܝܵܐ ܕܠܙܝܼܙܘܼܬܼܗܘܿܢ . ܐܸܢ ܕܹܝܢ ܗܵܕܲܐ ܗ̣̄ܝ ܪܹܫܝܼܬܼܵܐ ܕܲܟܼܝܵܢܵܐ ܕܓܼܵܘܵܐ : ܘܐܲܠܵܗܵܐ ܡܸܠܬܼܵܐ ܒܲܫܪܵܪܵܐ ܗܘ̤ܵܐ ܒܲܪܢܵܫܵܐ : ܐܲܝܟܲܢܐ ܟܲܕܼ ܡܵܘܕܹܝܢ ܥܲܡܲܢ ܒܲܟܼܝܵܢܵܐ ܟܵܦ̇ܪܝܼܢ ܒܚܲܫܹ̈ܐ ؟ ܚܕܼܵܐ ܡ̣ܢ ܬܲܪܬܹܝܢ ܗܵܟܹܝܠ ܢܸܓܼܒܿܘܼܢ ܠܗܘܿܢ : ܐܵܘ ܟܲܕܼ ܒܵܗ̇ܬܿܝܼܢ ܒܚܲܫܹ̈ܐ : ܢܸܟܼܦܪܘܼܢ ܒܲܟܼܝܵܢܵܐ ܕܥܲܡ ܡܵܐܢܝܼ ܢܸܫܬܼܿܬܿܩܘܼܢ : ܘܥܲܡ ܪ̈ܲܫܝܼܥܹܐ ܢܸܬܼܚܲܫܒܿܘܼܢ . ܐܵܘ ܐܸܢ ܡܩܲܒܿܠܝܼܢ ܝܘܼܬܼܪܵܢܵܐ ܕܡ̣ܢ ܦܲܓܼܪܵܢܘܼܬܼܵܐ : ܠܵܐ ܢܸܒܼܗܬܼܘܼܢ ܒܚܲܫܹ̈ܐ ܕܲܓܼܕܲܫ̣ܘ ܠܲܟܼܝܵܢܵܐ . ܬܵܗܲܗ ܐ̄ܢܵܐ ܕܹܝܢ ܒܲܥܘܼܝܼܪܘܼܬܼ ܠܸܒܿܗܘܿܢ ܕܗܵܢܘܿܢ ܕܚܲܕܼܬܼܵܐܝܼܬܼ ܕܪܲܫܘ ܐܘܼܪܚܵܐ ܕܛܵܥܝܘܼܬܼܵܐ . ܐܸܢܵܐ ܓܹܝܪ ܟܲܕܼ ܚܕܼ ܒܪܵܐ ܝܵܕܲܥ̇ ܐ̄ܢܵܐ : ܘܙܵܕܼܩܵܐܝܼܬܼ ܝܸܠܦܹ̇ܬܼ : ܘܲܒܼܚܲܕܼ ܩܢܘܿܡܵܠ ܡܵܘܕܸܐ ܐ̄ܢܵܐ : ܕܐܲܠܵܗܵܐ ܡܸܠܬܼܵܐ ܕܠܒܸܫ̣ ܦܲܓܼܪܵܐ . ܟܲܕܼ ܕܹܝܢ ܐܝܼܬܼܵܘܗܝ ܚܕܼ ܗܵܘ̇ ܕܲܤܒܲܠ̣ ܚܲܫܹ̈ܐ ܘܲܥܒܲܕܼܸ ܬܸܕܼܡܪ̈ܵܬܼܵܐ : ܡܸܛܠ ܡܵܢܵܐ ܫܵܬܼܩ̇ܝܼܢ ܡ̣ܢ ܐܲܠܵܗܵܝ̈ܬܼܵܐ : ܘܥܲܠ ܡܚܝܼ̈ܠܵܬܼܵܐ ܫܵܓܼܫ̇ܝܼܢ ؟ ܕܲܢܚܵܘܸܐ ܓܹܝܪ ܕܐܝܼܬܼܵܘܗܝ ܐܲܠܵܗܵܐ ܘܗ̤ܘܝܘܼ ܡܸܠܬܼܵܐ : ܩܵܘ̣ܝܼ ܒܗܵܘ̇ ܡܸܕܸܡ ܕܐܝܼܬܼܵܘܗܝ pb. 606 ܘܲܗܘ̤ܵܐ ܦܲܓܼܪܵܐ ܘܝܲܠܘܼܕܼܵܐ ܘܒܲܪܢܵܫܵܐ ܕܠܵܐ ܫܘܼܚܠܵܦܵܐ : ܟܲܕܼ ܒܲܚܕܼܵܐ ܡܸܢܗܹܝܢ ܠܵܐ ܨܲܥܲܪ ܠܐ̄ܪܵܙܢ . ܘܗ̤ܘ ܟܲܕܼ ܗ̤ܘ ܥܒܲܕܼ ܬܸܕܼܡܪ̈ܵܬܼܵܐ ܘܚܲܫ̣ . ܕܲܒܼܝܲܕܼ ܐܵܬܼ̈ܘܵܬܼܵܐ : ܕܩܵܘܼܝܼ ܐܲܝܟܼ ܕܐܝܼܬܼܵܘܗܝ : ܐܲܝܟܼ ܕܒܼܦܸܠܵܐ̈̄ܬܼܵܐ ܚ̣ܵܘܝܼ . ܘܲܒܚܲܕܼ ܚܲܫܹ̈ܐ : ܕܲܗܘ̤ܵܐ ܗܵܘ̇ ܡܸܕܸܡ ܕܲܓܼܒܲܠ̣ ܢܸܬܼܗܲܡܲܢ . ܚܲܕܼ ܗܵܟܹܝܠ : ܘܗ̤ܘ ܟܲܕܼ ܗ̤ܘ ܕܐܝܼܬܼܵܘܗܝ ܡ̣ܢ ܥܵܠܲܢ : ܗ̤ܘ ܐܸܬܼܓܲܫܲܡ ܒܚܲܪܬܼܵܐ ܕܥܵܠܡܹ̈ܐ . ܘܡܵܘܕܝܼܢܲܢ ܕܗ̤ܝܘܼ ܒܪܵܐ : ܘܡܸܕܸܡ ܙܐܦܵܐ ܥܲܠ ܟܝܵܢܵܐ ܕܐܲܗܘܼܬܼܵܐ ܠܵܐ ܡܲܥܠܝܼܢ ܚ̄ܢܲܢ : ܠܲܝܬܿ ܓܹܝܪ ܡܸܕܸܡ ܝܲܬܿܝܼܪܵܐ ܒܗܵܘ̇ ܟܘܿܪܤܝܵܐ ܕܐܝܼܬܼܘܼܬܼܵܐ . ܝ . ܐܸܠܵܐ ܟܒܲܪ ܗܵܕܹܐ ܒܲܫܓܼܝܼܫܘܼܬܼܗܘܿܢ ܡܪܝܼܒܼܝܼܢ ܥܠܲܝܢ : ܒܲܪ ܚܵܫ̇ܠܝܼܢ ܚܘܼ̈ܫܵܒܹܐ ܕܲܡܚܝܼܠܝܼܬ ܡ̣ܢ ܓܵܘܵܓܲܝ . ܕܐܸܢ ܠܲܡ ܬܠܝܼܬܼܵܝܘܼܬܼܵܐ ܚܕܼܵܐ ܗ̣̄ܝ ܐܝܼܬܼܘܼܬܼܵܐ : ܡܵܕܹܝܢ ܬܠܝܼܬܼܵܝܘܼܬܼܵܐ ܕܠܵܐ ܚܲܫܵܐ ܐܝܼܬܹܝܗ̇ . ܘܡܸܠܬܼܵܐ ܐܲܠܵܗܵܐ : ܒܲܬܼܠܝܼܬܼܵܝܘܼܬܼܵܐ ܡܸܬܼܡܢܸܐ . ܘܡܵܕܹܝܢ ܐܵܦ ܗ̤ܘ ܡܸܠܬܼܵܐ : ܕܠܵܐ ܚܲܫܵܐ ܗ̄ܘ̣ . ܘܐܸܢ ܕܹܝܢ ܐܲܠܵܗܵܐ ܕܠܵܐ ܚܲܫܵܐ ܐܝܼܬܼܵܘܗܝ : ܡܸܫܬܿܟܲܚ ܗܵܘ̇ ܕܐܸܨܛܠܸܒܼ ܕܲܐ̄ܚܪܹܢܵܐ ܗ̄ܘ̣ . ܘܠܵܘ ܗ̤ܘܝܘܼ ܐܲܠܵܗܵܐ ܡܸܠܬܼܵܐ : ܗܵܘ̇ ܕܐܝܼܬܼܵܘܗܝ ܠܵܐ ܚܵܫܘܿܫܵܐ ܫܲܪܝܼܪܵܐܝܼܬܼ . ܢܵܘܠܵܐ ܕܲܓܼܘܵܠܲܝ ܙܵܩ̇ܪܝܼܢ : ܗܵܢ̇ܘܿܢ ܕܗܵܟܲܢܵܐ ܐܵܡ̇ܪܝܼܢ . ܘܥܲܠ ܡܲܝ̈ܵܐ ܟܬܼ̇ܒܿܝܼܢ : ܗܵܢ̇ܘܿܢ ܕܗܵܠܹܝܢ ܬܲܚܘ̈ܝܵܬܼܵܐ ܚܲܕܼ̈ܬܼܵܬܼܵܐ ܡܸܬܼܚܫܒܼܝܼܢ . ܘܟܲܕܼ ܐܵܡ̇ܪܝܼܢ ܕܚܲܟܿܝܼܡܝܼܢ ܐܸܢܘܿܢ : ܫܛ̣ܵܘ ܠܗܘܿܢ : ܘܐܸܬܼܚܲܫܲܡܟܼ ܠܸܒܿܗܘܿܢ ܕܠܵܐ ܡܸܤܬܲܟܲܠ . ܥܲܝܢܵܐ ܓܹܝܪ ܕܓܼܵܗ̇ܪܵܐ ܒܙܲܠܝܼ̈ܩܹܐ ܕܫܸܡܫܵܐ : ܫܲܦܝܵܐܝܼܬܼ ܠܵܐ ܡܲܨܝܵܐ ܕܲܬܼܚܘܿܪ . ܘܪܸܥܝܵܢܵܐ ܟܪܝܼܗܵܐ : ܠܵܐ ܡܩܲܒܸܿܠ ܪܵܘܡܵܗ̇ ܕܗܲܝܡܵܢܘܼܬܼܵܐ . ܡܵܢܵܐ ܗܵܟܹܝܠ ܐܵܡ̇ܪܝܼܢ ܚ̄ܢܲܢ : ܕܐܲܝܟܼ ܡܸܠܬܼܵܐ ܕܐܲܠܵܗܘܼܬܼܵܐ ܕܗܲܝܡܵܢܘܼܬܼܵܐ . ܬܠܝܼܬܼܵܝܘܼܬܼܵܐ ܡ̇ܢ ܚܕܼܵܐ ܗ̣̄ܝ ܐܝܼܬܼܘܼܬܼܵܐ : ܘܥܸܠܵܝܵܐ ܗ̣̄ܝ ܡ̣ܢ ܚܲܫܹ̈ܐ . ܘܟܲܕܼ ܐܵܡ̇ܪܝܼܢܲܢ pb. 607 ܕܲܒܼܪܵܐ ܚܲܫ̣ : ܠܵܘ ܥܲܪܛܸܠܵܐܝܼܬܼ ܐܵܡ̇ܪܝܼܢܲܢ : ܕܐܲܠܵܗܵܐ ܡܸܠܬܼܵܐ ܚܲܫ̣ . ܥܸܠܵܝ ܗ̄ܘ̣ ܓܹܝܪ ܟܝܵܢܵܐ ܕܐܠܵܗܘܼܬܼܵܐ ܡ̣ܢ ܟܠ ܚܲܫ̈ܝܼܢ . ܐܸܠܵܐ ܟܲܕܼ ܡܵܘܕܝܼܢܲܢ : ܕܐܲܠܵܗܵܐ ܡܸܠܬܼܵܐ ܚܲܕܼ ܡ̣ܢ ܬܠܝܼܬܼܵܝܘܼܬܼܵܐ ܐܸܬܼܓܲܫܲܡ : ܝܵܗ̇ܒܿܝܼܢ ܚ̄ܢܲܢ ܥܸܠܬܼܵܐ ܠܤܘܼܠܟܵܠܵܐ : ܠܐܲܝܠܹܝܢ ܕܲܒܼܗܲܝܡܵܢܘܼܬܼܵܐ ܡܫܲܐܠܝܼܢ : ܕܥܠ ܡܵܢܵܐ ܐܸܬܼܓܲܫܲܡ . ܘܡܸܛܠ ܓܹܝܪ ܕܨܵܒܹ̇ܐ ܗ̄ܘ̣ܵܐ ܗ̤ܘ ܐܲܠܵܗܵܐ ܡܸܠܬܼܵܐ ܕܲܢܒܲܛܸܠ ܚܲܫܹ̈ܐ ܗܵܢ̇ܘܿܢ ܕܚܲܪܬܼܗܘܿܢ ܡܵܘܬܵܐ ܗ̄ܘ̣ : ܕܲܢܩܲܒܸܠ ܕܹܝܢ ܚܲܫܹ̈ܐ ܗܵܘ̇ ܟܝܵܢܵܐ ܠܵܐ ܡܸܬܼܚܲܒܿܠܵܢܵܐ ܠܵܐ ܡܨܐ ܗ̄ܘ̣ܵܐ . ܟܠ ܚܲܫܝܼ̈ܢ ܓܹܝܪ : ܬܲܟܼܬܿܘܼ̈ܫܹܐ ܐܸܢܘܿܢ ܓܕܲܘܼܒܼܠܵܐ ܕܟܼܠܗܘܿܢ ܡܪ̈ܲܟܿܒܹܿܐ . ܠܘܵܬܼ ܓܹܝܪ ܗܵܘ̇ ܕܥܸܠܵܝ ܒܲܠܚܘܹܿܕܼܵܘܗܝ ܡ̣ܢ ܟܠ ܠܲܝܬܿ ܡܪܲܟܿܒܼܘܼܬܼܵܐ . ܠܵܐ ܗܵܟܹܝܠ ܡܸܫܟܲܚ ܗ̄ܘ̣ܵܐ ܚܲܫܵܐ ܕܢܸܬܼܡܲܛܸܐ ܠܐܲܝܟܵܐ ܕܐܵܦܵܐ ܡܪܲܟܿܒܼܘܼܬܼܵܐ ܫܟܼܝܼܚܵܐ : ܨܒܼܵܐ ܗܵܟܹܝܠ ܕܲܢܒܲܛܸܠ ܚܲܫܹ̈ܐ ܕܡܲܡܠܟܼܝܼܢ ܥܲܠ ܟܝܵܢܵܐ ܚܵܫܘܿܫܵܐ : ܐܲܝܟܼ ܕܡ̣ܢ ܩܕܝܼܡ ܐܸܡܲܪܢܲܢ : ܗܵܢ̇ܘܿܢ ܕܒܹܝܬܼ ܡܸܪܕܗܘܿܢ ܐܝܼܬܼܵܘܗܝ ܗ̄ܘ̣ܵܐ ܡܵܘܬܵܐ : ܘܲܢܤܲܒܼ ܦܲܓܼܪܵܐ ܡ̣ܢ ܡܲܪܝܲܡ ܒܬܼܘܼܠܬܼܵܐ : ܐܲܝܟܼ ܕܝܼܕܲܥ̣ ܗ̤ܘ ܐܠܵܗܵܐ ܡܸܠܬܼܵܐ : ܘܲܗܘ̤ܵܐ ܒܲܪܢܵܫܵܐ . ܗܵܟܲܢܵܐ ܓܹܝܪ ܐܸܨܛܒܼܝܼ : ܘܤܲܪܸܵܩ̣ ܢܲܦܫܹܗ ܒܲܕܼܡܘܼܬܼܵܐ ܕܥܲܒܼܕܵܐ : ܟܲܕܼ ܒܡܸܕܸܡ ܠܵܐ ܐܸܬܼܚܲܒܼܫܲܬ̤ ܐܲܠܵܗܘܼܬܹܗ : ܘܗܵܟܲܢܵܐ ܡܲܚܸܐ ܠܹܗ ܓܸܢܤܵܐ ܕܒܼܢܲܝ̈ܢܵܫܵܐ . ܒܦܲܓܼܪܹܗ ܓܹܝܪ ܒܲܛܸܠ̣ ܚܲܫܹ̈ܐ : ܢ̣ܛܲܪ ܕܹܝܢ ܐܲܠܗܘܼܬܹܗ ܕܠܵܐ ܚܲܫܵܐ . ܝܐ . ܡܸܛܠܗܵܢܵܐ ܐܵܦ ܓܲܒܼܪܝܼܠ : ܟܲܕܼ ܡܤܲܒܲܪ ܚܲܝܠܹܗ ܘܫܘܼܠܛܵܢܹܗ ܕܗܵܘ̇ ܕܐܸܬܼܝܼܠܸܕܼ : ܩܵܥܹ̇ܐ ܗ̄ܘ̣ܵܐ ܠܘܵܬܼ ܛܘܼܒܼܵܢܝܼܬܼܵܐ ܡܲܪܝܲܡ : ܕܗ̤ܘ ܠܲܡ ܢܲܚܹܝܘܗܝ ܠܥܲܡܹܗ ܡ̣ܢ ܚܛܵܗܲܝ̈ܗܘܿܢ . ܥܲܡܵܐ ܕܹܝܢ ܠܵܐ pb. 608 ܗ̄ܘ̣ܵܐ ܕܒܲܪܢܵܫܵܐ : ܐܸܠܵܐ ܕܐܲܠܵܗܵܐ . ܘܠܵܐ ܡܸܫܟܲܚ ܕܲܢܦܲܨܝܘܗܝ ܠܥܵܠܡܵܐ ܡ̣ܢ ܚܵܛܗܹ̈ܐ : ܗܵܘ̇ ܕܒܲܚܒܼܵܠܵܐ ܥܲܠ ܠܹܗ ܠܥܵܠܡܵܐ . ܘܫܘܼܪܵܝܹܗ ܕܡܵܘܠܵܕܹܗ ܐܝܼܬܼܵܘܗܝ ܡܸܬܼܩܲܛܪܓܼܵܢܵܐ : ܐܸܠܵܐ ܐܵܠܨܵܐܝܼܬܼ ܗ̤ܘ ܟܲܕܼ ܗ̤ܘ ܐܝܼܬܼܵܘܗܝ ܐܲܠܵܗܵܐ ܘܒܲܪܢܵܫܵܐ : ܟܲܕܼ ܠܵܐ ܡܸܬܼܦܲܠܲܓܼ ܠܲܬܼܪܹܝܢ : ܐܸܵܠܵܐ ܟܲܕܼ ܡܩܵܘܸ̇ܐ ܚܲܕܸ . ܕܲܒܼܗܵܝ̇ ܕܐܸܬܼܝܼܠܸܕܼ ܡ̣ܢ ܐܲܢ̄ܬܿܬܼܵܐ : ܡܚܵܘܸ̇ܐ ܕܒܲܪ ܐ̄ܢܵܫܵܐ ܗ̄ܘ̣ . ܘܲܒܼܗܵܝ̇ ܕܹܝܢ ܕܲܕܼܠܵܐ ܙܘܼܘܵܓܼܵܐ : ܢܛܲܪ ܘܚ̣ܵܘܝܼ ܒܬܼܘܼܠܘܼܬܼܵܐ ܠܝܵܠܹܕܬܹܗ : ܐܵܘܕܲܥ̣ ܕܐܲܠܵܗܵܐ ܗ̄ܘ̣ . ܐܲܚܝܼ ܠܥܵܠܡܵܐ ܝܼܫܘܿܥ ܡܫܝܼܚܵܐ : ܗܵܘ̇ ܕܐܸܬܼ݂ܵܐ ܠܥܵܠܡܵܐ : ܘܥܲܡ ܒܢܲܝ̈ ܐ̄ܢܵܫܵܐ ܐܸܬܼܗܦܲܟܼ . ܐܸܢ ܕܹܝܢ ܡܸܫܝܼܚܵܐ ܒܲܪܢܵܫܵܐ ܗ̄ܘ̣ ܫܚܝܼܡܵܐ : ܘܠܵܘ ܗ̤ܘܝܘܼ ܐܲܠܵܗܵܐ ܡܸܠܬܼܵܐ . ܐܲܝܟܲܢܵܐ ܒܪ̣ܵܐ ܟܠ ܡܸܕܸܡ ܡ̣ܢ ܒܪܵܫܝܼܬܼ : ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ ؟ ܐܸܢ ܓܹܝܪ ܛܠܸܐ ܗ̄ܘ̣ ܡ̣ܢ ܒܸܪ̈ܝܵܬܼܵܐ ܒܲܪܢܵܫܵܐ : ܝܑܼܕܼܝܼܥܵܐ ܕܲܠܗܵܢ̇ܘܿܢ ܕܲܩܕܼܵܡܵܘܗܝ ܠܵܐ ܐܲܝܬܿܝܼ ܠܲܗܘܵܝܵܐ ܗ̤ܘ ܡܫܝܼܚܵܐ . ܡܸܛܠ ܕܡ̣ܢ ܒܵܬܲܪܗܹܝܢ ܐܸܬܼܒܿܪܝܼ : ܐܲܝܟܼ ܒܲܪ ܐ̄ܢܵܫܵܐ ܫܚܝܼܡܵܐ . ܘܐܲܝܟܲܢܵܐ ܗܵܟܹܝܠ ܦܵܠܘܠܘܿܣ ܩܵܥܹ̇ܐ : ܕܚܲܕܼ ܗ̄ܘ̣ ܡܵܪܝܵܐ ܝܼܫܘܿܥ ܡܫܝܼܚܵܐ ܕܒܹܗ ܗܘ̤ܵܐ ܟܠ . ܐܸܢ ܓܹܝܪ ܒܝܲܕܼ ܡܫܝܼܚܵܐ ܗܘ̤ܵܐ ܟܠ : ܝܑܼܕܼܝܼܥܵܐ ܕܲܡܫܝܼܚܵܐ : ܗ̤ܘܝܘܼ ܐܲܠܵܗܵܐ ܡܸܠܬܼܵܐ . ܘܤܵܗܹ̇ܕܼ ܐܹܘܢܛܲܠܸܤܛܵܐ ܟܲܕܼ ܩܵܥܹ̇ܐ : ܕܲܒܼܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ : ܘܗ̤ܘ ܡܸܠܬܼܵܐ ܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܠܵܗܵܐ : ܘܐܲܠܵܗܵܐ ܐܝܼܬܼܵܘܗܝ ܗ̄ܘ̣ܵܐ ܗ̤ܘ ܡܸܠܬܼܵܐ . ܗܵܢܵܐ ܐܝܼܬܼܵܘܗܝ ܗ̄ܘ̣ܵܐ ܪܵܫܝܼܬܼ ܠܘܵܬܼ ܐܲܠܵܗܵܐ : ܘܟܼܠ ܡܸܕܸܡ ܒܹܗ ܗܘ̤ܵܐ . ܐܸܢ ܗ̤ܘ ܗܵܟܹܝܠ ܕܐܹܘܲܢܛܲܠܸܤܛܵܐ ܩܵܥܹ̇ܐ : ܕܲܒܼܡܸܠܬܼܵܐ pb. 609 ܗܘ̤ܵܐ ܟܠ ܡܵܕܸܡ : ܘܦܵܘܠܘܿܣ ܡܦܲܫܸܩ ܠܵܗ̇ ܠܗܵܕܹܐ ܘܐܵܡܲ݁ܪ : ܕܚܲܕܼ ܗ̄ܘ̣ ܡܵܪܝܵܐ ܝܼܫܘܿܥ ܡܫܝܼܚܵܐ : ܕܒܹܗ ܗܘ̤ܵܐ ܟܠ ܡܸܕܸܡ : ܝܑܼܕܼܝܼܥܵܐ ܕܲܡܫܝܼܚܵܐ : ܗ̤ܘܝܘܼ ܐܲܠܵܗܵܐ ܡܸܠܬܼܵܐ . ܝܒ . ܐܸܢ ܕܹܝܢ ܢܹܐܡܪܘܼܢ ܠܲܢ ܒܢܵܬܼ̈ ܩܵܠܹ̈ܐ ܕܲܟܼܬܼܵܒܹ̈ܐ : ܕܲܒܼܗܹܝܢ ܐܸܬܼܩܪܝܼ ܒܲܪܢܵܫܵܐ : ܗܵܝ̇ ܕܦܲܛܘܿܪܣ ܐܸܡ݂ܲܪ : ܕܝܼܫܘܿܥ ܕܡ̣ܢ ܢܵܨܪܲܬܼ ܓܲܒܼܪܵܐ . ܘܲܕܼܦܵܘܠܘܿܣ ܕܩܥ̣ܵܐ : ܕܒܼܓܲܒܼܪܵܐ ܕܒܹܗ ܦܪܲܫ̣ ܐܲܠܵܗܵܐ ܕܲܢܗܲܝܡܸܢ . ܘܕܝܼܠܹܗ ܕܡܵܪܲܢ ܕܐܸܡ݂ܲܪ ܥܲܠ ܢܲܦܫܹܗ : ܕܡܵܢܵܐ ܒܵܥܹ̇ܝܢ ܐܢ̄ܬܿܘܿܢ ܕܬܸܩܛܠܘܼܢܵܢܝ ܠܓܲܒܼܪܵܐ . ܢܸܗܘܘܿܢ ܝܵܕܼܥ̇ܝܼܢ : ܕܐܵܘ ܡܸܛܠ ܡܲܬܿܝܼܢܘܼܬܼܘܿܢ ܦܵܫ̣ܘ ܡ̣ܢ ܤܘܼܟܵܠܹܗ ܕܲܟܼܬܼܵܒܼܵܐ : ܐܵܘ ܡܸܛܠ ܒܝܼܫܘܼܬܼܗܘܿܢ ܡܲܗܦܟܼܝܼܢ ܡܸܕܸܡ ܕܫܲܦܝܼܪ ܐܸܬܼܟܿܬܸܒܼ : ܐܲܝܟܼ ܡܥܲܩܡܘܼܬܼܗܘܿܢ . ܐܵܦ ܒܲܪ ܐ̄ܢܵܫܵܐ ܓܹܝܪ ܫܲܪܝܼܪܵܐܝܼܬܼ ܗܘ̤ܵܐ ܡܫܝܼܚܵܐ .܆ ܐܸܠܵܐ ܗܘ̤ܵܐ : ܟܲܕܼ ܠܵܐ ܐܝܼܬܼܵܘܗܝ ܗ̄ܘ̣ܵܐ ܡ̣ܢ ܠܘܼܩܕܲܡ : ܐܸܠܵܐ ܐܸܢ ܒܲܠܚܘܿܕܼ ܐܲܠܵܗܵܐ . ܐܲܟܼܙܢܵܐ ܗܵܟܹܝܠ ܕܐܠܵܗܵܐ ܐܝܼܬܼܵܘܗܝ ܠܵܐ ܒܲܪܝܵܐ : ܗܵܟܲܢܸܐܬ ܗ̤ܘ ܟܲܕܼ ܗ̤ܘ ܒܲܪܢܵܫܵܐ ܐܝܼܬܼܵܘܗܝ ܒܲܫܪܵܪܵܐ . ܘܐܲܝܟܲܢܵܐ ܕܒܲܪ ܟܝܵܢܹܗ ܗ̄ܘ̣ ܕܐܲܒܼܘܼܗܝ ܒܐܠܵܘܼܬܹܗ : ܗܵܟܲܢܵܐ ܐܝܼܬܼܵܘܗܝ ܒܲܪ ܟܝܵܢܵܗ̇ ܕܲܒܼܬܼܘܼܠܬܼܵܐ ܒܦܲܓܼܪܵܢܘܼܬܹܗ . ܕܲܒܼܟܼܠ ܕܘܿܟܿ ܫܪܵܪܹܗ ܕܐ̄ܪܵܙܲܢ ܡܲܨܡܲܚ : ܕܪܲܚܝܼܩ ܡ̣ܢ ܟܠܵܗ̇ ܛܘܼܥܝܲܝ . ܐܸܢ ܕܹܝܢ ܠܵܐ ܝܸܠܕܲܬ̤ ܒܬܼܘܼܠܬܼܵܐ ܐܠܵܗܵܐ : ܐܵܦ ܠܵܐ ܠܕܘܼܡܵܪܵܐ ܫܵܘܝܵܐ : ܗܵܝ̇ ܕܩܵܘܝܲܬ̤ ܕܠܵܐ ܚܒܼܵܠܵܐ . ܤܵܓܝܼ̈ܐܵܬܼܵܐ ܓܹܝܪ ܐܵܦ ܢܸܫܹ̈ܐ ܐ̄ܚܪ̈ܵܢܝܵܬܼܵܐ ܐܵܘܠܸܕܼ : ܘܝܲܗ̣̄ܒܼ ܠܥܵܠܡܵܐ ܙܲܕܝܼ̈ܩܹܐ . ܐܸܢ ܕܹܝܢ ܠܸܫܢܹ̈ܐ ܕܲܢܒܼܝܹ̈ܐ : ܟܲܕܼ ܩܲܕܼܡ̣ܘ ܐܵܘܕܲܥ̣ܘ ܠܵܐ ܡܸܬܿܕܲܪܟܵܢܘܼܬܼܗ ܓܐ̄ܪܵܙܲܢ : ܩܵܥܹ̇ܝܢ ܗ̄ܘ̣ܵܘ : ܕܗܵܐ ܒܬܼܘܼܠܬܼܵܐ ܒܵܛܵܢܵܐ pb. 610 ܘܝܵܠܕܵܐ ܒܪܵܐ : ܘܢܸܩܪܘܿܢ ܫܡܹܗ ܥܲܡܲܢܘܼܐܹܝܠ : ܕܗ̤ܝ ܗܵܕܹܐ ܡܦܲܫܸܩ ܓܵܒܼܪܝܹܠ ܘܐܵܡܲ݁ܪ : ܕܐܵܠܵܗܲܢ ܥܲܡܢ : ܡܸܛܠ ܡܢܵܐ ܬܸܫܠܿܘܿܚܬܵܗ̇ ܕܵܠܹܕܬܵܐ ܦܵܤ̇ܩܝܼܢ ܡܸܛܠ ܡܸܬܼܢܲܚܬܼܵܢܘܼܬܹܗ ܕܗܵܘ̇ ܕܐܸܬܼܝܼܠܸܕܼ ؟ ܐܸܠܵܐ ܟܒܲܪ ܐܵܡ̇ܪܝܼܢ ܠܩܘܼܒܼܠܲܢ ܗܵܕܹܐ : ܕܟܼܠ ܠܲܡ ܕܡܸܬܼܝܼܠܸܕܼ : ܒܲܪ ܟܝܵܢܵܗ̇ ܗ̄ܘ̣ ܕܗܵܝ̇ ܕܝܼܠܸܕܬܹܗ . ܐܸܢ ܗܵܟܹܝܠ ܒܲܪܬܼ ܐ̄ܢܵܫܵܐ ܗ̣̄ܝ ܗܵܝ̇ ܕܝܸܠܕܲܬ̤ : ܐܵܠܨܵܐܝܼܬܼ ܐܵܦ ܒܲܪܢܵܫܵܐ ܗ̄ܘ̣ ܗܵܘ̇ ܕܐܸܬܼܝܼܠܸܕܼ . ܫܲܦܝܼܪ ܐܵܡ̇ܪܝܼܢ ܐܢ̄ܬܿܘܿܢ : ܐܘܿ ܦܲܛܥܹ̈ܐ . ܐܸܠܵܐ ܗܵܝܕܹܝܢ ܗ̄ܘ̣ ܝܲܠܕܵܐ ܒܲܪ ܟܝܵܢܵܗ̇ : ܗܵܝ̇ ܕܡܵܚܹ̇ܝܢ ܠܵܗ̇ ܚܸܒܼܠܹ̈ܐ : ܐܸܡܲܬܼܝ ܕܐܲܝܟܼ ܟܝܵܢܵܐ ܪܵܕܹܐ ܗܵܘ̇ ܕܡܸܬܼܝܼܠܸܕܼ . ܝܲܠܕܵܐ ܕܹܝܢ ܕܲܟܼܝܵܢܵܐ ܚܸܒܼܠܹ̈ܐ ܗ̄ܘ̣ ܡ̣ܢ ܫܘܼܪܵܝܹܗ : ܡܸܛܠ ܕܐܵܦ ܙܘܼܘܵܓܼܵܐ ܐܵܬܹ̇ܐ ܩܕܼܵܡ ܚܸܒܼܠܹ̈ܐ . ܐܲܝܟܵܐ ܕܹܝܢ ܕܗܵܢܵܐ ܨܲܥܪܵܐ : ܐܵܦܠܵܐ ܥܠ ܒܵܠܵܐ ܤܵܠܹ̇ܩ . ܐܸܠܵܐ ܗܘ̤ܵܐ ܬܸܕܼܡܘܼܪܬܵܐ ܕܥܵܒܼܪܵܐ ܠܡܸܠܬܼܵܐ . ܐܲܝܟܵܐ ܕܲܠܒܲܪ ܡ̣ܢ ܟܝܵܢܵܐ ܗ̄ܘ̣ ܝܲܠܕܵܐ : ܬܲܡܵܢ ܗܵܘ̇ ܕܐܸܬܼܝܼܠܸܕܼ ܐܠܵܗܵܐ ܗ̄ܘ̣ . ܡܵܘܕܹܝܢ ܚ̄ܢܲܢ ܗܵܟܹܝܠ : ܕܗ̤ܘܝܘܼ ܗܵܘ̇ ܕܒܼܪܵܐ ܥܵܠܡ̈ܐ : ܘܝܲܗ̣̄ܒܼ ܢܵܡܘܿܤܵܐ : ܘܲܗ̣̄ܒܼ ܐܵܦ ܪܘܼܚܵܐ ܠܢܼܝܹ̈ܐ : ܘܒܲܐ̄ܚܪܵܝ݂ܹܐ ܙܒܼ̈ܢܹܐ ܐܸܬܼܫܓܫܲܡ : ܘܫܲܕܲܪ ܫܠܝܼܚܹ̈ܐ : ܫܠܝܼܚܹ̈ܐ ܕܥܲܡܡܹ̈ܐ ܘܐܸܡ̈ܘܸܬܼܵܐ . ܝܓ . ܢܸܥܪܘܹܩ ܗܵܟܹܝܠ ܡ̣ܢ ܪ̈ܲܨܝܼܢܹܐ ܕܠܝܼܚܹ̈ܐ ܘܲܬܿܛܼܪܹ̈ܐ ܕܛܵܥܝܘܼܬܼܵܐ : ܐܸܡܲ݁ܪ ܐ̄ܢܵܐ ܕܹܝܢ ܥܲܠ ܝܘܼܠܦܵܢܹ̈ܐ ܡܸܬܼܟܲܐܼܫܲܝ̈ ܥܲܡ ܐܲܠܵܗܵܐ : ܡ̣ܢ ܫܵܢܘܼܬܹܗ ܕܐܵܪܝܼܘܿܣ ܕܲܡܦܲܠܓܼܵܐ ܬܠܝܼܬܼܵܝܘܼܬܼܵܐ ܕܠܵܐ ܡܸܬܼܦܲܠܓܼܵܐ . ܘܡ̣ܢ ܡܲܪܵܚܘܼܬܹܗ ܕܐܘܼܢܵܡܝܼܣ : ܗܵܐ ܕܚܒܲܫ̣ ܬܚܹܝܬܼ ܝܑܼܕܲܥܬܹܗ : ܠܗܵܘ̇ ܟܝܵܢܵܐ ܕܠܵܐ ܡܸܬܿܕܪܸܟܼ . ܘܡ̣ܢ ܦܲܩܪܘܼܬܹܗ ܕܡܵܩܸܕܘܿܢܝܼܣ : pb. 611 ܕܡܲܪܚܸܩ ܡ̣ܢ ܐܲܠܵܗܘܼܬܼܵܐ ܠܪܘܼܚܵܐ . ܕܡܲܪܚܸܩ ܟܲܕܼ ܠܵܐ ܡܫܲܢܸܐ ܘܡ̣ܢ ܗܵܢܵܐ ܝܘܼܠܦܵܢܵܐ ܚܲܕܼܬܼܵܐ ܘܓܼܘܼܕܵܦܵܐ ܡܬܲܩܢܵܐ : ܕܤܲܓܿܝܼ ܥܵܒܲ݁ܪ ܠܲܝܗܘܼܕܵܝܘܼܬܼܵܐ ܒܓܼܘܼܕܵܦܵܐ . ܗܵܢ̇ܘܿܢ ܓܹܝܪ ܛܵܠܡ̇ܝܼܢ ܠܲܒܼܪܵܐ ܗܵܘ̇ ܕܐܝܼܬܼܵܘܗܝ : ܘܓܼܵܠܙ̇ܝܼܢ ܠܥܸܩܵܪܵܐ ܡ̣ܢ ܦܹܐܪܹܗ . ܗܵܠܹܝܢ ܕܹܝܢ ܥܲܠ ܗܵܘ̇ ܕܐܝܼܬܼܵܘܗܝ ܚܸܛܹ̈ܐ : ܙܝܼ̈ܙܵܢܹܐ ܡܲܥܠܝܼܢ . ܕܲܠܗܵܘ̇ ܟܝܵܢܵܐ ܠܵܐ ܡܸܬܼܚܲܒܿܠܵܢܵܐ : ܤܲܓܿܝܼ ܒܢܲܝ̈ܐ ܢܩܝܼܡܘܼܢ . ܢܹܐܡܲܪ ܗܵܟܹܝܠ ܚܢܲܢ ܥܲܡ ܦܵܘܠܘܿܣ : ܕܡܫܝܼܚܵܐ ܐܝܼܬܼܵܘܗܝ ܫܲܝܢܲܢ : ܗܵܘ̇ ܕܲܥܒܲܕܼܸ ܬܲܪ̈ܬܲܝܗܹܝܢ ܚܕܼܵܐ . ܠܲܝܗܘܼ̈ܕܵܝܹܐ ܓܹܝܪ ܘܲܠܚܲܢ̈ܦܹܐ : ܒܝܲܕܼ ܡܲܥܡܘܿܕܼܝܼܬܼܵܐ ܒܪ̣ܵܐ ܠܚܲܕܼ ܒܲܪ ܐ̄ܢܵܫܵܐ ܚܲܕܼܬܼܵܐ . ܘܲܒܼܚܠܬܼܵܢܘܼܬܹܗ ܥ̣ܒܲܕܼ ܚܲܕܼ : ܠܗܵܘ̇ ܡܸܕܸܡ ܕܲܒܼܚܹܐ ܪܘܼܬܹܗ ܡܦܲܠܲܓܼ ܗ̄ܘ̣ܵܐ . ܢܸܕܼܚܠܘܼܢ ܗܵܟܹܝܠ ܡ̣ܢ ܓܙܵܪ ܕܝܼܢܵܐ : ܗܵܢܘܿܢ ܗܲܪܵܕܹ̈ܐ ܕܪܘܼܫܥܵܐ . ܕܐܸܢ ܡܸܕܸܡ ܕܲܡܦܲܠܲܓܼ ܗ̄ܘ̣ܵܐ : ܒܐܵܘܝܘܼܬܼܵܐ ܗܘ̤ܵܐ ܚܲܕܼ . ܗܵܘ̇ ܕܹܝܢ ܕܲܥܒܲܕܼ ܐܸܢܘܿܢ ܚܲܕܼ : ܠܲܬܼܪܹܝܢ ܐܲܝܟܼ ܕܡ̣ܢ ܠܘܵܬܼܘܿܢ ܐܸܬܼܦܲܠܲܓܼ . ܝܕ . ܐܸܠܵܐ ܡܸܟܹܝܠ ܢܸܫܒܿܘܿܩ ܠܤܘܿܓܼܵܐܐ ܕܡܸܠ̈ܝܼܢ : ܘܢܹܐܬܸܐ ܠܘܵܬܼ ܦܵܤܝܼ̈ܩܵܬܼܵܐ ܕܝܼܠܦܵܢܵܐ ܫܲܪܝܼܪܵܐ . ܡ̇ܢ ܕܨܵܒܹ̇ܐ ܕܢܸܕܲܥ ܕܒܲܫܪܵܪܵܐ ܗ̤ܘܝܘܼ ܟܲܕܼ ܗ̤ܘ ܒܲܠܚܘܿܕܼܵܘܗܝ ܒܪܵܐ : ܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܩܕܼܵܡ ܕܢܸܗܘܸܐ ܐܲܒܼܪܵܗܵܡ : ܘܲܒܼܚܲܪܬܼܵܐ ܪܵܒܹ̇ܐ ܗ̄ܘ̣ܵܐ ܒܩܵܘܡܬܹܗ ܘܒܼܚܸܟܼܡܬܼܵܐ ܒܲܦܓܪ . ܐܝܼܬܼ ܗ̄ܘ̣ ܓܹܝܪ ܠܐܲܠܵܗܘܼܬܹܗ ܓܡܝܼܪܘܼܬܼܵܐ : ܒܟܼܠ ܙܒܲܢ ܢܫܲܐܸܠ ܠܦܵܘܠܘܿܣ : ܘܗ̤ܘ ܢܸܪܥܲܡ ܟܲܕܼ ܡܚܵܘܸ̇ܐ ܙܵܕܼܩܵܐܝܼܬܼ : ܕܗܵܘ̇ ܡ̇ܢ ܕܡ̣ܢ ܝܗ̄ܘܼ̈ܕܼܵܝܹܐ ܐܸܬܼܝܼܠܸܕܼ ܒܲܦܓܲܪ : ܗ̤ܘ ܐܝܼܬܼܵܘܗܝ ܐܠܵܗܵܐ ܕܡ̣ܢ ܥܵܠܲܡ . ܟܲܕܼ ܓܹܝܪ ܐܵܡܲ݁ܪ ܘܲܡܚܵܘܸ̇ܐ pb. 612 ܛܵܠܘܿܡܘܼܬܼܗܘܿܢ ܕܥܸܒܼܪ̈ܵܝܹܐ ܘܢܲܨܵܝܘܼܬܹܗ ܕܥܲܡܵܐ ܕܥܲܡ ܐܲܠܵܗܵܐ : ܘܥܸܩܵܪܵܐ ܕܐܝܼܿܬܼܵܘܗܝ ܐܲܒܼܪܵܗܵܡ : ܘܙܲܪܥܵܐ ܕܐܝܼܬܼܵܘܗܝ ܡܫܝܼܚܵܐ ܡܵܪ̈ܲܢ : ܗܵܟܢܵܐ ܐܸܡ݂ܲܪ : ܕܕܼܝܼܠܗܘܿܢ ܗܘ̤ܵܬܼ ܤܝܼܡܲܬܼ ܒܢܲܝ̈ܵܐ . ܩܵܥܹ̇̄ܐ ܗ̄ܘ̣ܵܐ ܓܹܝܪ ܐܲܠܵܗܵܐ ܒܝܲܕܼ ܢܒܼܝܼܵܐ : ܕܝܼܤܪܵܝܹܠ ܒܹܪܝ ܒܘܼܟܼܪܝ : ܘܬܸܫܒܿܘܿܚܬܿܝܼ : ܬܸܫ̈ܒܿܚܬܼܵܐ ܓܹܝܪ ܕܠܵܐ ܡܘܼܫܚܵܐ ܩܵܛ̇ܦܝܼܢ ܗ̄ܘ̣ܵܘ ܡ̣ܢ ܬܸܕܼܡܪ̈ܵܬܼܵܐ ܤܒܼܝܼ̈ܤܵܬܼܵܐ : ܘܡ̣ܢ ܕܝܵܬܹܩܵܣ̈ ܕܲܠܘܵܬܼ ܐܲܒܼܪܵܗܵܡ : ܕܥܲܠ ܤܲܓܿܝܼܐܘܼܬܼ ܥܲܡܵܐ ܘܥܲܠ ܒܘܼܪ̈ܟܵܬܼܵܐ ܡܵܘ̈ܕܥܵܢ ܗ̣̄ܘܲܝ̈ . ܘܲܤܝܵܡ ܢܵܡܘܿܤܵܐ ܗܵܘ̇ ܕܲܒܼܛܘܼܪ ܤܝܼܢܲܝ : ܕܲܒܼܨܒܼܥܵܐ ܕܐܲܠܵܗܵܐ ܐܸܬܼܟܬܸܒܼ . ܘܫܸܘܼܘ̈ܕܵܝܹܐ : ܘܐܲܪܥܵܐ ܕܦܵܠܸܤܛܝܼܢܹܐ . ܘܕܼܲܙܲܪܥܹܗ ܕܐܲܒܼܪܵܗܵܡ ܢܸܬܼܒܲܪܟܼܘܼܢ ܥܲܡܡܹ̈ܐ : ܕܡܸܢܗܘܿܢ ܐܲܒܼܵܗ̈ܬܼܵܐ : ܗܵܢ̇ܘܿܢ ܕܲܒܼܠܸܠܝܵܐ ܕܛܵܥܝܘܼܬܼܵܐ ܕܢܲܚ̣ܘ : ܐܲܝܟܼ ܟܵܘ̈ܟܿܒܹܐ ܒܗܲܝܡܵܢܘܼܬܼܵܐ : ܘܡܸܢܗܘܿܢ ܐܸܬܼܚܙܝܼ ܡܫܝܼܚܵܐ ܒܲܒܼܤܲܪ . ܘܠܵܘ ܗܵܕܹܐ ܒܲܠܚܘܿܕܼ ܐܸܡ݂ܲܪ ܦܵܪܘܠܘܿܣ ܘܟܲܕܼܘ : ܐܵܦܠܵܐ ܓܹܝܪ ܡ̣ܢ ܟܲܕܼ ܐܝܼܬܼܵܘܗܝ ܝܠܕܼܵܐ ܕܡ̣ܢ ܡܲܪܝܲܡ : ܡ̣ܢ ܬܲܡܵܢ ܐܝܼܬܼܵܘܗܝ ܫܘܼܪܵܝܹܗ ܕܡܸܠܬܼܵܐ ܐܲܠܵܗܵܐ : ܗܵܘ̇ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ . ܐܸܠܵܐ ܡܸܚܕܼܵܐ ܐܸܡ݂ܲܪ : ܕܒܲܦܓܲܪ . ܕܥܲܡ ܓܸܠܝܵܢܹܗ ܕܒܲܦܓܲܪ ܢܵܘܕܲܥ : ܐܵܦ ܡܵܘܠܵܕܹܗ ܕܡ̣ܢ ܐܲܠܵܗܘܼܬܼܵܐ . ܡܲܢ̣ܘܼ ܗܵܟܹܝܠ ܐܝܼܬܼܵܘܗܝ ܗܵܢܵܐ ܡܫܝܼܚܵܐ ؟ ܗܵܘ̇ ܕܐܸܬܼܝܼܠܸܕܼ ܡ̇ܢ ܡ̣ܢ ܒܬܼܘܼܠܬܼܵܐ : ܗܵܘ̇ ܕܐܸܤܬܲܝܲܟܼ ܒܡܲܪܒܿܥܵܐ ܐܲܝܟܼ ܕܗ̤ܘ ܝܵܕܲܥ̇ . ܗܵܘ̇ ܕܲܪܡܸܐ ܗ̄ܘ̣ܵܐ ܒܐܘܿܪܝܵ . ܗܵܘ̇ ܕܪܵܒܹ̇ܐ ܗ̄ܘ̣ܵܐ ܒܲܦܓܲܪ : ܗܵܘ̇ ܕܲܥܕܲܡܵܐ ܠܬܲܚ̈ܬܵܝܵܬܼܵܗ̇ ܕܐܲܪܥܵܐ ܢܚܸܬܼ . ܗܵܘ̇ ܕܤܒܲܠ̣ ܗܵܠܹܝܢ ܟܠܗܹܝܢ ܕܦܲܓܼܪܵܐ : ܕܢܸܬܼܗܝܡܲܢ ܕܒܲܫܪܵܪܵܐ ܐܝܼܬܼܵܘܗܝ ܒܲܪܢܵܫܵܐ . ܘܠܵܘ ܟܲܕܼ ܐܝܼܬܼܵܘܗܝ ܐ̄ܚܪܹܢܵܐ ܠܒܲܪ ܡ̣ܢ ܗܵܘ̇ ܕܲܢܚܸܬܼ : ܐܸܠܵܐ ܗ̤ܘܝܘܼ pb. 613 ܟܲܕܼ ܗ̤ܘ ܕܲܢܚܸܬܼ ܘܗܵܘ̇ ܕܲܤܠܸܩ̣ . ܠܵܐ ܓܹܝܪ ܤܠܸܩ̣ ܠܘܼܩܕܼܵܡ : ܐܸܠܵܐ ܢܚܸܬܼ . ܠܵܐ ܗܘ̤ܵܐ ܓܹܝܪ ܒܬܼܵܘܤܵܦܬܼܵܐ ܐܲܠܵܗܵܐ : ܚܵܣ ! ܐܸܠܵܐ ܒܲܡܪܲܚܡܵܢܘܿܬܼܵܐ ܗܘ̤ܵܐ ܒܲܪܢܵܫܵܐ . ܥܲܠ ܗܵܢܵܐ ܓܹܝܪ ܤܢܝܼܩܝܼܢ ܗ̣̄ܘܲܝܢ . ܘܠܵܘ ܡܹܢܝ ܬܹܐܠܦܘܼܢ ܗܵܕܹܐ ܐܵܘ ܡ̣ܢ ܐ̄ܚܪܹܝܢ : ܐܸܠܵܐ ܡ̣ܢ ܦܵܘܠܘܿܣ : ܗܵܘ̇ ܕܲܒܼܓܸܠܝܵܢܵܐ ܝܑܼܠܸܦ ܡ̣ܢ ܐܲܒܼܵܐ ܥܲܠ ܒܪܵܐ ܘܐܸܡ݂ܲܪ : ܕܟܲܕܼ ܨܸܒ̣ܵܐ ܐܲܠܵܗܵܐ : ܗܵܘ̇ ܕܦܲܪܫܲܢܝ ܡ̣ܢ ܟܪܸܣ ܐܹܡܝ : ܘܲܩ̣ܪܵܢܝ ܒܛܲܝܒܿܘܼܬܹܗ ܕܢܸܓܼܠܸܐ ܒܪܹܗ ܒܐܝܼܕܲܝ̈ . ܗܵܢܵܐ ܓܹܝܪ ܢܠܦܵܟܼ ܫܲܪܝܼܪܵܐܝܼܬܼ ܡܲܢ̣ܘ ܝܼܫܘܿܥ ܡܫܝܼܚܵܐ : ܟܲܕܼ ܩܵܥܹ̇̄ܐ : ܕܡܸܢܗܘܿܢ ܐܸܬܼܚܙܝܼ ܡܫܝܼܚܵܐ ܒܲܒܼܤܲܪ : ܗܵܘ̇ ܕܐܝܼܬܼܵܘܗܝ ܐܲܠܵܗܵܐ ܥܲܠ ܟܠ ܡܒܲܪܟܼܵܐ ܕܲܠܥܵܠܡܝܼܢ . ܐܲܝܕܵܐ ܡܥܲܠܝܘܼܬܼܵܐ ܕܲܥܫܘܼܩܝܵܐ ܠܵܐ ܕܵܚ̈ܩܵܢ ܡܸܠܵܘ̈ܗܝ ܕܦܵܘܠܘܿܣ : ܠܐܲܝܠܹܝܢ ܕܪܵܚܡ̇ܝܼܢ ܥܫܘܼܩܵܝܵܐ ؟ ܐܲܡܪܹܗ ܓܹܝܪ ܡܫܝܼܚܵܐ : ܕܲܢܚܵܘܸܐ ܕܫܲܪܝܼܪܵܐܝܼܬܼ ܗܘ̤ܵܐ ܒܲܪܢܵܫܵܐܘ ܐܸܡ݂ܲܪ ܕܡ̣ܢ ܝܗ̄ܘܼ̈ܕܵܝܹܐ ܗܘ̤ܵܐ ܒܲܦܓܲܪ : ܕܲܢܚܵܘܸܐ ܕܠܵܘ ܡ̣ܢ ܟܲܕܼ ܐܸܬܼܚܲܫܲܡ : ܡ̣ܢ ܬܲܡܵܢ ܒܲܠܚܘܿܕܼ ܐܝܼܬܼܵܘܗܝ . ܐܲܡܪܹܗ ܗܵܘ̇ ܕܐܝܼܬܼܵܘܗܝ : ܕܢܸܪܥܲܡ ܒܡܸܠܬܹܗ : ܕܲܕܼܠܵܐ ܫܘܼܪܵܝܵܐ ܐܝܼܬܼܵܘܗܝ . ܐܲܡܪܹܗ ܗܵܘ̇ ܕܐܝܼܬܼܵܘܗܝ ܥܲܠ ܟܠ : ܕܡܵܪܵܐ ܕܲܒܼܪܝܼܬܼܵܐ ܢܲܟܼܪܙܝܼܗܝ . ܐܲܡܪܹܗ ܕܐܝܼܬܼܵܘܗܝ ܐܲܠܵܗܵܐ : ܕܠܵܐ ܡܸܛܠ ܐܸܤܟܹܿܡܵܐ ܘܚܲܫܹ̈ܐ : ܢܸܬܼܢܛܸܕܼ ܕܢܸܟܼܦܘܿܪ ܒܲܟܼܝܵܢܹܗ ܠܵܐ ܡܸܬܼܚܒܿܠܵܢܵܐ . ܐܲܡܪܹܗ ܡܒܲܪܟܼܵܐ : ܕܐܲܝܟܼ ܕܲܠܚܝܼܕܵܝ ܟܠ ܢܸܤܓܿܘܿܕܼ : ܘܠܵܘ ܐܲܝܟܼ ܕܠܲܟܼܢܵܬܼܵܐ ܢܸܥܫܩܝܼܘܗܝ . ܐܲܡܪܹܗ ܕܲܠܥܵܠܡܝܼܢ : ܕܲܢܚܵܘܸܐ ܕܗ̤ܘ ܒܡܸܠܹܗ ܥܒܲܪ ܐܸܢܘܿܢ ܒܲܠܚܘܿܕܼܵܘܗܝ : ܘܲܒܼܗܘܿܢ ܐܲܠܵܗܘܼܬܹܗ ܡܸܫܬܲܒܿܚܵܐ . pb. 614 ܝܗ . ܐܝܼܬܼ ܠܲܢ ܗܵܟܹܝܠ ܡܫܝܼܚܵܐ ܗܵܘ̇ ܕܐܝܼܬܼܵܘܗܝ : ܘܐܲܠܵܗܵܐ : ܘܲܡܒܲܪܟܼܵܐ : ܠܹܗ ܢܸܤܓܿܘܿܕܼ . ܘܡܹܐܡܲܪ ܠܘܵܬܼ ܗܲܪ̈ܲܤܝܘܿܛܹܐ : ܕܡ̇ܢ ܕܪܘܼܚܹܗ ܕܲܡܫܝܼܚܵܐ ܠܲܝܬܿ ܒܹܗ : ܗܵܢܵܐ ܠܵܐ ܗܘ̤ܵܐ ܕܝܼܠܹܗ . ܚܢܲܢ ܓܹܝܪ ܪܸܥܝܵܢܵܐ ܕܲܡܫܝܼܚܵܐ ܐܝܼܬܼ ܠܲܢ . ܘܡܸܛܠ ܗܵܢܵܐ ܡܤܲܟܹܿܝܢܲܢ ܚ̄ܢܲܢ ܠܓܸܠܝܵܢܵܐ ܕܬܸܫܒܿܘܿܚܬܹܗ ܕܐܲܠܵܗܵܐ ܪܲܒܵܐ : ܡܲܚܢܵܢ ܝܼܫܘܿܥ ܡܫܝܼܚܵܐ : ܗܵܘ̇ ܕܗ̤ܘ ܢܸܦܪܘܿܥ ܠܥܵܒܼܕܝ̈ ܛܵܒܼ̈ܬܼܵܐ ܟܠܝܼܠܵܐ ܕܬܸܫܒܿܘܿܚܬܼܵܐ . ܠܛܵܠܘܿܡܹ̈ܐ ܕܹܝܢ : ܦܘܼܪܥܵܢܵܐ ܕܡܲܪܲܚܘܼܬܼܗܘܿܢ . ܗܵܠܹܝܢ ܠܘܵܬܼ ܚܘܼܒܿܟܼܘܿܢ ܟܬܲܒܼܢܲܢ : ܟܲܕܼ ܡ̣ܢ ܐܸܓܿܪ̈ܵܬܼܟܼܘܿܢ ܠܘܼܩܕܲܡ ܐܸܬܼܚܲܦܲܛܢܲܢ : ܕܲܒܼܗܹܝܢ ܐܵܘܕܲܥܬܿܘܿܢ ܥܲܠ ܐ̄ܢܵܫ̈ܝܼܢ ܥܲܢܵܬܹ̈ܐ ܘܲܡܡܲܠܠܲܝ̈ ܚܲܕܼ̈ܬܼܵܬܼܵܐ : ܕܐܲܥܸܠ̣ܘ ܢܲܦܫܗܘܿܢ ܠܐܲܪܥܟܼܘܿܢ : ܘܨܵܒܹ̇ܝܢ ܕܲܒܼܝܲܕܼ ܡܸܠܬܼܵܐ ܕܪܘܼܫܥܵܐ ܘܒܼܝܼܕܲܥܬܼܵܐ ܒܲܛܵܠܬܼܵܐ ܢܗܲܦܟܼܘܼܢ ܦܫܝܼܛܘܼܬܼܵܐ ܘܠܵܐ ܡܨܲܒܿܬܼܘܼܬܼܵܐ ܕܫܘܼܦܪܵܐ ܫܲܦܝܵܐ ܕܗܲܝܡܵܢܘܼܬܼܵܐ . ܐܸܠܵܐ ܬܘܼܒܼ ܡܸܠܬܼܵܐ ܬܵܢܹ̇ܐ ܐ̄ܢܵܐ ܠܘܵܬܼܟܼܘܿܢ : ܚܙܵܘ ܠܡܵܐ ܐ̄ܢܵܫ ܢܚܲܠܸܨܟܼܘܿܢ ܒܦܝܼܠܵܤܘܿܦܘܼܬܼܵܐ ܘܲܒܼܛܵܥܝܘܼܬܼܵܐ ܡܪܝܼܩܬܼܵܐ ܕܡܲܫܠܡܵܢܘܼܬܼܵܐ ܕܐ̄ܢܵܫܵܐ ܡܸܫܟܿܚܲܝ̈ ܒܝܼ̈ܫܬܼܵܐ : ܘܠܵܐ ܐܲܝܟܼ ܡܫܝܼܚܵܐ . ܫܲܬܼܐܤܬܼܵܐ ܓܹܝܪ ܐ̄ܚܪܹܬܼܵܐ ܕܗܲܝܡܵܢܘܼܬܼܵܐ ܫܲܪܝܼܪܬܵܐ : ܐ̄ܢܵܫ ܠܵܐ ܡܸܫܟܲܚ ܠܲܡܤܵܡ ܤܛܲܪ ܡ̣ܢ ܗܵܕܹܐ ܕܤܝܼܡܵܐ : ܕܐܝܼܬܼܵܘܗܝ ܝܼܫܘܿܥ ܡܫܝܼܚܵܐ . ܩܘܼܡܘ ܗܵܟܹܝܠ ܒܲܚܕܼܵܐ ܪܘܼܚ ܘܒܲܚܕܼܵܐ ܢܦܸܫ : ܘܐܸܬܼܟܲܬܲܫܘ ܚܠܵܦ ܗܲܝܡܵܢܘܼܬܼܵܐ ܕܐܹܘܲܢܓܲܠܝܼܘܿܢ : ܘܲܒܼܡܸܕܸܡ ܠܵܐ ܬܸܬܼܙܝܼܥܘܼܢ ܡ̣ܢ ܗܵܢ̇ܘܿܢ ܕܐܝܼܬܲܝܗܘܿܢ ܕܲܠܩܘܼܒܼܠܵܐ . ܐܸܠܵܐ ܛܲܪܘ ܡܲܫܠܡܵܢܘܼܬܼܵܐ ܕܩܲܒܸܿܠܬܿܘܿܢ ܡ̣ܢ ܐܲܒܼܵܗܲܝ̈ܢ ܩܲܕܝܼ̈ܫܹܐ ܘܛܘܼ̈ܒܼܵܢܹܐ : ܗܵܢܘܿܢ ܕܲܒܼܢܝܼܩܝܼܵܐ ܡܕܝܼܢܬܼܵܐ ܫܲܪܝܼܪܬܵܐ ܐܲܟܼܪܸܙܘ . ܘܡ̣ܢ ܗܵܝ ܕܒܹܝܬܼ ܛܘܼ̈ܒܼܵܢܹܐ pb. 615 ܘܲܩܕܼܝܼ̈ܫܹܐ ܒܵܤܹܠܝܼܣ ܘܲܓܼܪܝܼܓܘܼܪܝܼܣ ܘܫܲܪܟܵܐ ܕܲܐ̄ܚܪ̈ܵܢܹܐ ܒܢܲܝ̈ ܪܸܥܝܵܢܗܘܿܢ : ܗܵܢܘܿܢ ܕܲܫܡܵܗܲܝ̈ܗܘܿܢ ܟܬܼܝܼܒܼܝܼܢ ܒܤܸܦ̣ܪܵܐ ܕܚܲܝܹ̈ܐ . ܫܠܸܡ̣ . ܦܹܿܠܸܟܿܣ ܐܲܦܸܤܩܘܿܦܵܐ ܕܪܗܘܿܡ݂ܐ . ܡܸܛܠ ܦܲܓܼܪܵܢܘܼܬܹܗ ܕܐܲܠܵܗܵܐ ܡܸܠܬܼܵܐ ܘܗܲܝܡܵܢܘܼܬܹܗ : ܡܗܲܝܡܢܝܼܢ ܚ̄ܢܲܬ ܕܡܵܪܲܢ ܝܼܫܘܿܥ ܡܫܝܼܚܵܐ ܗܵܘ̇ ܕܡ̣ܢ ܡܲܪܝܲܡ ܒܬܼܘܼܠܬܼܵܐ ܐܸܬܼܝܼܠܸܕܼ ܘܗ̤ܘܝܘܼ ܒܪܹܗ ܕܐܲܠܵܗܵܐ ܕܡ̣ܢ ܩܕܼܵܡ ܥܵܠܡܹ̈ܐ . ܘܠܵܘ ܒܲܪܢܵܫܵܐ ܕܡ̣ܢ ܐܲܠܵܗܵܐ ܐܸܬܼܢܤܸܒܼ : ܐܲܝܟܼ ܕܢܸܗܘܸܐ ܐ̄ܚܪܹܝܢ ܠܒܲܪ ܡ̣ܢ ܗܵܘ̇ . ܐܵܦ ܠܵܐ ܓܹܝܪ ܒܲܪ ܐ̄ܢܵܫܵܐ ܢܤܲܒܼ ܗ̤ܘ ܒܪܵܐ ܕܐܲܠܵܗܵܐ : ܕܢܸܗܘܸܐ ܐ̄ܚܪܹܝܢ ܠܒܲܪ ܡܸܢܹܗ : ܐܸܠܵܐ ܟܲܕܼ ܐܝܼܬܼܵܘܗܝ ܐܲܠܵܗܵܐ ܡܫܲܠܡܵܢܵܐ : ܗܘ̤ܸܵܐ ܒܲܪܢܵܫܵܐ ܡܫܲܠܡܵܢܵܐ ܘܐܸܬܼܓܲܫܲܡ ܡ̣ܢ ܒܬܼܘܼܠܬܼܵܐ . pb. 616 ܬܩܦܬܐ . ܒ . ܩܵܢܘܿܢܹ̈ܐ ܕܐܸܬܿܬܿܤܝܼܡܘ ܒܤܘܼܢܗܵܕܘܿܣ ܕܒܼܘܲܙܢܛܝܼܵܐ . ܒ : ܥܲܠ ܬܠܵܬܼܵܐ ܩܹܦܵܠܹ̈ܐܹܐ : ܗܵܢܵܘ ܕܹܝܢ ܥܲܠ ܟܬܼܵܒܹ̈ܐ ܕܬܹܐܵܕܘܿܪܘܿܣ : ܕܬܹܐܘܿܕܘܿܪܹܝܬܘܿܣ : ܘܕܼܝܼܗܝܼܒܼܵܐ : ܒܲܫܢܲܬܼ ܡܵܪܲܢ 553. ܩܵܢܘܿܢܵܐ ܩܲܕܼܡܵܝܵܐ . ܐܸܢ ܐ̄ܢܵܫ ܠܵܐ ܡܵܘܕܸܐ ܕܒܲܐܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܘܵܠܹ̇ܐ ܕܢܸܤܓܘܿܕܼ ܠܚܲܕܼ ܟܝܵܢܵܐ ܐܵܘ ܐܝܼܬܼܘܼܬܼܵܐ : ܠܚܲܕܼܸ ܚܲܝܠܵܐ ܘܫܘܼܛܵܢܵܐ : ܠܲܬܼܠܝܼܬܼܵܝܘܼܬܼܵܐ ܕܒܲܚܕܼܵܐ ܐܘܼܤܝܼܵܐ : ܠܲܚܕܼܸܵܐ ܐܲܠܵܗܘܼܬܼܵܐ ܒܲܬܼܠܵܬܼܵܐ ܩܢܘܿܡܝܼ̈ܢ ܐܵܘ ܦܲܪ̈ܨܘܿܦܝܼܢ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܚܲܕܼ ܗ̄ܘ̣ ܓܹܝܪ ܐܲܠܵܗܵܐ ܐܲܒܼܵܐ : ܕܟܼܠ ܡܸܢܹܗ . ܘܚܲܕܼ ܡܵܪܝܵܐ ܝܼܫܘܿܥ : ܕܟܼܠ ܒܐܝܼܕܹܗ . ܘܚܲܕܼ ܪܘܼܚܵܐ ܕܩܘܼܕܼܫܵܐ : ܕܟܼܠ ܒܹܗ . ܩܵܢܘܿܢܵܐ ܕܲܬܼܪܹܝܢ . ܐܸܢ ܐ̄ܢܵܫ ܠܵܐ ܡܵܘܕܸܐ ܒܲܬܼܪܹܝܢ ܡܵܘ̈ܠܵܕܹܝܢ ܕܐܲܠܵܗܵܐ ܡܸܠܬܼܵܐ : ܚܲܕܼ ܕܹܝܢ ܡ̣ܢ ܐܲܒܼܵܐ ܪܘܼܚܵܢܵܐܝܼܬܼ ܡ̣ܢ ܩܕܲܡ ܕܵܪܹ̈ܐ ܘܲܕܼܠܵܐ ܙܲܒܼܢܵܐ : ܘܲܐ̄ܚܪܹܢܵܐ ܒܝܵܘ̈ܡܵܬܼܵܐ ܐ̄ܚܪ̈ܵܝܹܐ ܟܲܕܼ ܢܚܸܬܼ ܡ̣ܢ ܫܡܲܝܵܐ ܘܐܸܬܼܓܲܫܲܡ ܡ̣ܢ ܡܵܪܬܝ ܡܲܪܝܲܡ ܐܲܡܝܼܢܵܐܝܼܬܼ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ ܡܫܲܒܲܚܬܼܵܐ ܘܐܸܬܼܝܼܠܸܕܼ ܡܸܢܵܗ̇ : ܬܸܗܘܸܐ ܩܸܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܠܵܬܼܵܐ . ܐܸܢ ܐ̄ܢܵܫ ܐܵܡܲ݁ܪ : ܕܲܐ̄ܚܪܹܝܢ ܗ̄ܘ̣ ܡܸܠܬܹܗ ܕܐܲܠܵܗܵܐ ܕܲܤ̣ܥܲܪ ܚܲܝܠܹ̈ܐ : ܘܲܐ̄ܚܪܹܝܢ ܗ̄ܘ̣ ܡܫܝܼܚܵܐ ܕܲܤܒܲܠ̣ ܚܲܫܹ̈ܐ . ܐܵܘ ܐܵܡܲ݁ܪ : ܕܐܲܠܵܗܵܐ ܡܸܠܬܼܵܐ ܥܲܡ ܡܫܝܼܚܵܐ ܐܝܼܬܼܵܘܗܝ ܗ̄ܘ̣ܵܐ ܡܵܐ ܕܡܸܬܼܝܼܠܸܕܼ ܗ̄ܘ̣ܵܐ ܡ̣ܢ ܐܲܢ̄ܬܿܬܼܵܐ : ܐܵܘ ܒܹܗ ܗ̄ܘ̣ܵܐ ܐܲܝܟܼ ܚܲܕܼ ܒܲܐ̄ܚܪܹܢܵܐ : ܘܡܸܠܬܹܗ ܕܐܲܠܵܗܵܐ ܕܐܸܬܼܓܲܫܲܡ ܠܲܝܬܵܘܗܝ ܗ̤ܘ ܟܲܕܼ ܗ̤ܘ ܚܲܕܼ ܡܵܪܲܢܝܼܫܘܿܥܡܫܝܼܚܵܐ . ܘܬܸܕܼܡܪ̈ܵܬܼܵܐ ܕܲܥ̣ܒܲܕܼ ܘܚܲܫܹ̈ܐ pb. 617 ܕܲܒܼܦܲܓܼܪܹܗ ܤܲܝܒܲܪ ܒܨܒܼܝܵܢܹܗ : ܠܵܐ ܐܝܼܐܲܝܗܘܿܢ ܕܗ̤ܘ ܟܲܕܼ ܗ̤ܘ ܚܲܕܼ ܩܢܘܿܡܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܐܲܪܒܿܥܵܐ . ܐܸܢ ܐ̄ܢܵܫ ܐܵܡܲ݁ܪ : ܕܐܲܠܵܗܵܐ ܡܸܠܬܼܵܐ ܐܸܬܼܚܲܝܲܕܼ ܠܒܲܪܢܵܫܵܐ ܒܛܲܝܒܿܘܼܬܼܵܐ : ܐܵܘ ܒܥܵܒܼܘܿܕܼܘܼܬܼܵܐ : ܐܵܘ ܒܕܲܪܓܼܵܐ : ܐܵܘ ܒܫܘܝܘܼܬܼ ܐܝܼܩܵܪܵܐ : ܐܵܘ ܒܫܘܼܠܛܵܢܵܐ : ܐܵܘ ܒܢܲܩܝܼܦܘܼܬܼܵܐ : ܐܵܘ ܒܤܘܼܥܪܵܢܵܐ : ܐܵܘ ܒܚܲܝܠܵܐ . ܐܵܘ ܒܡܸܨܛܲܒܼܝܵܢܘܼܬܼܵܐ : ܐܲܝܟܼ ܗܵܝ̇ ܕܐܲܠܵܗܵܐ ܡܸܠܬܼܵܐ ܨܒܼܵܐ ܒܹܗ ܒܒܲܪܢܵܫܵܐ ܡܸܛܠ ܕܲܫ̣ܦܲܪ ܒܥܲܝܢܵܘ̈ܗܝ : ܐܲܝܟܼ ܕܲܫܛ̣ܵܐ ܘܐܸܡ݂ܲܪ ܬܹܐܵܕܘܿܪܘܿܣ . ܐܵܘ ܒܕܼܵܡܝܘܼܬܼ ܫܡܵܐ ܒܲܠܚܘܿܕܼܸ : ܕܒܼܵܗ̇ ܢܸܤܛܘܼܪ̈ܝܵܢܘܿ ܠܐܲܠܵܗܵܐ ܡܸܠܬܼܵܐ ܩܵܪܹܝܢ ܝܼܫܘܿܥ ܘܲܡܫܝܼܚܵܐ : ܘܲܠܒܲܪܢܵܫܵܐ ܒܲܠܚܘܿܕܼܸܵܘܗܝ ܡܫܲܡܗܝܼܢ ܡܫܝܼܚܵܐ ܘܲܒܼܪܵܐ . ܟܲܕܼ ܓܲܠܝܵܐܝܼܬܼ ܬܪܹܝܢ ܩܢܘܿܡܝܼ̈ܢ ܐܵܡ̇ܪܝܼܢ : ܘܡܲܤܒܪܝܼܢ ܕܡܵܘܕܹܝܢ ܒܚܲܕܼ ܦܵܪܨܘܿܦܵܐ ܘܲܒܚܲܕܼ ܡܫܝܼܚܵܐ ܒܲܠܚܘܿܕܼ ܘܒܼܐܝܼܩܵܪܵܐ ܘܲܒܼܕܲܪܓܼܵܐ ܘܲܒܼܤܸܓܼܕܬܼܵܐ . ܐܸܠܵܐ ܠܵܐ ܡܵܘܕܸܐ : ܐܲܝܟܼ ܕܐܲܠܸܦ̣ܘ ܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܒܚܘܼܝܵܕܼܵܐ ܕܐܲܠܵܗܵܐ ܡܸܠܬܼܵܐ ܠܦܲܓܼܪܵܐ ܕܲܡܢܲܦܲܫ ܒܢܲܦܫܵܐ ܡܠܝܼܠܬܼܵܐ ܘܝܼܕܘܼܥܬܼܵܢܝܼܬܼܵܐ : ܗܵܘ̇ ܕܲܗܘ̤ܵܐ ܒܪܘܘܼܟܵܒܼܵܐ : ܗܵܢܵܘ ܕܹܝܢ ܩܢܘܿܡܵܐܝܼܬܼ . ܘܡܸܛܠܗܵܢܵܐ ܚܲܕܼ ܗ̄ܘ̣ ܩܢܘܿܡܹܗ ܕܐܝܼܬܼܵܘܗܝ ܡܵܪܲܢܝܼܫܘܿܥܡܫܝܼܚܵܐ : ܚܲܕܼ ܡ̣ܢ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܡܸܛܠ ܕܹܝܢ ܕܲܚܕܼܵܝܘܼܬܼܵܐ ܒܤܘܼ̈ܟܵܠܹܐ ܤܲܓܝܼ̈ܐܹܐ ܡܸܬܼܢܲܤܒܵܐ : ܐܝܼܬܼ ܕܢܵܩ̇ܦܝܼܢ ܠܪܘܼܫܥܵܐ ܕܐܵܦܘܿܠܝܼܢܵܪܝܼܣ ܘܕܐܘܼܛܝܼܟܹܐ ܡܲܐܠ̇ܦܝܼܢ ܒܘܼܛܵܠܵܐ ܕܐܲܝܠܹܝܢ ܟܝܵܢܹ̈ܐ ܕܲܗܘ̤ܵܘ ܚܲܕܼ : ܘܡܲܟܼܪܙܝܼܢ ܚܘܼܝܵܕܼܗܘܿܢ ܕܲܒܼܚܘܼܠܛܵܢܵܐ . ܘܲܒܼܢܲܝ̈ ܬܲܪܥܝܼܬܼܵܐ ܕܹܝܢ ܕܬܹܐܵܕܘܿܪܘܿܣ ܘܲܕܢܸܤܛܘܿܪܝܼܣ ܡܩܒܿܠܝܼܢ ܦܘܼܪܫܵܢܗܘܿܢ : ܘܡܲܥ̇ܠܝܼܢ ܚܘܼܵܕܼܵܐ ܚܘܼܒܵܢܵܝܵܐ . ܒܪܲܡ ܥܹܕܬܹܗ ܕܐܲܠܵܗܵܐ ܩܲܕܝܼܫܬܼܵܐ ܡܲܚܪܡܵܐ ܠܪܘܼܫܥܵܐ ܕܬܲܪ̈ܬܲܝܗܹܝܢ ܗܵܠܹܝܢ ܗܹܪܹ̈ܤܝܼܵܣ : pb. 618 ܘܡܵܘܕܝܵܐ ܒܲܡܚܲܕܘܼܬܼܵܐ ܕܐܲܠܵܗܵܐ ܡܸܠܬܼܵܐ ܠܦܲܓܼܪܵܐ ܒܪܘܼܟܵܒܼܵܐ : ܗܵܢ̇ܘܿ ܕܹܝܢ : ܒܚܘܼܝܵܕܼܵܐ ܩܢܘܿܡܵܝܵܐ . ܡܸܛܠ ܕܚܘܼܝܵܕܼܵܐ ܕܲܒܼܪܘܼܟܵܒܼܵܐ : ܒܐ̄ܪܵܙ ܡܸܬܼܒܲܪܢܫܵܢܘܼܬܹܗ ܕܲܡܫܝܼܚܵܐ : ܠܵܐ ܒܲܠܚܘܿܕܼ ܢܵܛܲܪ ܠܵܐ ܡܡܲܙ̈ܓܹܐ ܠܐܲܝܠܹܝܢ ܡܝܵܢܹ̈ܐ ܕܐܸܬܼܚܲܝܲܕܼܘ : ܐܸܠܵܐ ܐܵܦܠܵܐ ܡܩܲܒܸܠ ܦܘܼܪܫܵܢܗܘܿܢ ܠܲܬܼܪܹܝܢ ܩܢܘܿܡܝܼ̈ܢ . ܩܵܢܘܿܢܵܐ ܕܚܲܡܫܵܐ . ܐܸܢ ܐ̄ܢܵܫ ܒܚܲܕܼ ܩܢܘܿܡܹܗ ܕܡܵܪܲܢ ܝܼܫܘܿܥ ܡܫܝܼܚܵܐ ܗܵܟܲܢܵܐ ܡܸܤܬܲܟܲܠ ܐܲܝܟܼ ܐܲܚܝܼܕܼ ܤܘܼܟܵܠܵܐ ܕܲܩܢܘܿܡܹ̈ܐ ܤܵܓܝܼ̈ܐܹܐ : ܘܡܸܛܠܗܵܢܵܐ ܡܸܬܼܟܲܬܲܫ ܕܢܲܥܸܠ ܒܐ̄ܪܵܙ ܡܸܬܼܒܲܤܢܫܵܢܘܼܬܹܗ ܕܲܡܫܝܼܚܵܐ ܬܪܹܝܢ ܩܢܘܿܡܝܼ̈ܢ ܐܵܘ ܦܲܪ̈ܨܘܿܦܝܼܢ . ܘܒܼܵܬܲܪ ܕܐܲܥܸܠ ܐܸܢܘܿܢ : ܩܵܪܹܐ ܠܗܘܿܢ ܚܲܕܼ ܦܲܪܨܘܿܦܵܐ ܒܕܲܪܓܼܵܐ ܘܒܼܐܝܼܩܵܪܵܐ ܘܲܒܼܤܸܓܕܬܼܵܐ : ܐܲܝܟܼ ܕܲܫܛܵܘ ܘܲܟܼܬܲܒܼܘ ܬܹܐܵܕܘܿܪܘܼܣ ܘܢܸܤܛܘܿܪܝܼܣ . ܘܲܡ̇ܥܲܩܝܼܢ ܠܤܘܼܢܗܵܕܘܿܣ ܩܲܕܝܼܫܬܼܵܐ ܕܩܲܠܟܼܝܼܕܘܿܢܵܐ ܟܲܕܼ ܐܵܡ̇ܪܝܼܢ : ܕܲܒܼܗܵܢܵܐ ܤܘܼܟܵܠܵܐ ܪܲܫܝܼܥܵܐ ܐܸܬܼܚܲܫܚܲܬ̤ ܒܲܫܡܵܐ ܗܵܢܵܐ ܕܚܲܕܼܸ ܩܢܘܿܡܵܐ . ܐܸܠܵܐ ܠܵܐ ܡܵܘܕܸܐ : ܕܡܸܠܬܹܗ ܕܐܲܠܵܗܵܐ ܐܸܬܼܚܲܝܲܕܼ ܐܘܼܤܼܵܐܝܼܬܼ ܠܦܲܓܼܪܵܐ : ܘܡܸܛܠܗܵܢܵܐ ܗܘ̤ܵܐ ܚܲܕܼ ܩܢܘܿܡܵܐ ܘܚܲܕܼ ܦܲܪܨܘܿܦܵܐ . ܘܲܕܼܗܵܟܲܢܵܐ ܤܘܼܢܗܵܕܘܿܣ ܩܲܕܝܼܫܬܼܵܐ ܕܩܲܠܟܝܼܕܘܿܢܵܐ ܡܵܘܕܝܵܐ ܒܚܲܕܼ ܩܢܘܿܡܵܐ ܒܡܵܪܲܢ ܝܼܫܘܿܥ ܡܫܝܼܚܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܐܵܦܠܵܐ ܕܹܝܢ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ ܩܲܒܿܠܲܬ̤ ܬܵܘܤܲܦܬܼܵܐ ܕܦܪܨܘܿܦܵܐ ܐܵܘ ܕܲܩܢܘܿܡܵܐ : ܐܵܦ ܡ̣ܢ ܒܵܬܲܪ ܕܚܲܕܼ ܡ̣ܢ ܗ̤ܝ ܗܵܝ̇ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ ܐܲܠܵܗܵܐ ܡܸܠܬܼܵܐ ܗܘ̤ܵܐ ܒܲܪܢܵܫܵܐ . ܩܵܢܘܿܢܵܐ ܕܸܫܬܼܵܐ . ܐܸܢ ܐ̄ܢܵܫ ܐܵܡܲ݁ܪ : ܕܛܵܠܘܿܡܵܐܝܼܬܼ ܘܠܵܘ ܫܲܪܝܼܪܵܐܝܼܬܼ ܡܵܪܬܿܝ ܡܲܪܝܲܡ ܐܲܡܝܼܢܵܐܝܼܬܼ ܒܬܼܘܼܠܬܼܵܐ ܡܫܲܒܲܚܬܼܵܐ ܡܸܬܼܩܲܪܝܵܐ ܝܵܠܕܲܬܼ ܐܲܠܵܗܵܐ . ܐܵܘ ܫܐܝܼܠܵܐܝܼܬܼ : ܐܲܝܟܼ ܗܵܝ̇ ܕܗܵܘ̇ ܕܐܸܬܼܝܼܠܸܕܼ ܡܵܢܵܗ̇ ܒܲܪܢܵܫܵܐ ܗ̄ܘ̣ܵܐ ܫܚܝܼܡܵܐ : ܘܠܵܘ ܐܲܠܵܗܵܐ ܡܸܠܬܼܵܐ ܕܐܸܬܼܓܲܫܲܡ ܡܸܢܵܗ̇ . pb. 619 ܘܗܵܘ̇ ܡܵܘܠܵܕܹܗ ܕܒܲܪܢܵܫܵܐ : ܐܲܝܟܼ ܕܗܸܢܘ̣ܿܢ ܐܵܡ̇ܪܝܼܢ : ܫܐܝܼܠܵܐܝܼܬܼ ܡܼܬܿܬܿܤܝܼܡ ܥܲܠ ܐܲܠܵܗܵܐ ܡܸܠܬܼܵܐ ܕܕܲܒܼܝܲܩ ܗ̄ܘ̣ܵܐ ܒܒܲܪܢܵܫܵܐ ܕܡܸܬܼܝܼܠܸܕܼ ܗ̄ܘ̣ܵܐ . ܘܛܵܠܹ̇ܡ ܠܤܘܼܢܗܵܕܘܿܣ ܩܲܕܝܼܫܬܼܵܐ ܕܩܲܠܟܼܝܼܕܘܿܢܵܐ ܐܲܝܟܼ ܗܵܝ̇ ܕܡܲܠܦܵܐ : ܕܲܒܼܬܼܘܼܠܬܼܵܐ ܐܝܼܬܹܝܗ̇ ܝܵܠܕܲܬܼ ܐܲܠܵܗܵܐ ܒܗܵܢܵܐ ܤܘܼܟܵܠܵܐ ܪܲܫܝܼܥܵܐ ܕܐܸܬܼܦܲܫܲܩ ܡ̣ܢ ܬܹܐܕܘܿܪܘܿܣ . ܐܵܘ ܐܸܢ ܐ̄ܢܵܫ ܩܵܪܹܐ ܠܵܗ̇ ܝܵܠܕܲܬܼ ܒܲܪܬܵܫܵܐ : ܐܵܘ ܝܵܠܕܲܬܼ ܡܫܝܼܚܵܐ ܐܲܝܟܼ ܗܵܝ̇ ܕܠܵܐ ܗ̄ܘ̣ܵܐ ܡܫܝܼܚܵܐ ܐܲܠܵܗܵܐ : ܘܠܵܐ ܡܵܘܕܸܐ ܕܝܼܠܵܢܵܐܝܼܬܼ ܕܐܝܼܬܹܝܗ̇ ܒܲܫܪܵܪܵܐ ܝܵܠܕܲܬܼ ܐܲܠܵܗܵܐ : ܡܸܛܠ ܗܵܝ̇ ܕܡܸܠܬܼܵܐ ܐܵܠܵܗܵܐ ܕܐܸܬܼܝܼܠܸܕܼ ܡ̣ܢ ܐܲܒܼܵܐ ܡ̣ܢ ܩܵܕܵܡ ܕܵܕܹ̈ܐ ܡܸܢܵܗ̇ ܐܸܬܼܓܲܫܲܡ ܘܐܸܬܿܝܼܠܸܕܼ ܒܝܵܘ̈ܡܵܬܼܵܐ ܐ̄ܚܪ̈ܵܝܹܐ : ܘܗܵܟܲܢܵܐ ܤܘܼܢܗܵܕܘܿܣ ܩܲܕܝܼܫܬܵܪܐ ܕܩܲܠܟܝܼܕܘܼܢܵܐ ܟܹܐܢܵܐܝܼܬܼ ܡܵܘܕܝܵܐ ܒܵܗ̇ ܕܐܝܼܬܹܗ̇ ܝܵܠܕܲܬܼ ܐܵܠܵܗܵܐ : ܬܸܗܘܸܐ ܩܵܬܼܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܫܲܒܼܥܵܐ . ܐܸܢ ܐ̄ܢܵܫ ܐܵܡܲ݁ܪ ܒܲܬܼܪܹܝܢ ܟܝܵܢ̈ܝܼܢ : ܠܵܐ ܡܵܘܕܸܐ ܕܒܲܐܠܵܗܘܼܬܼܵܐ ܘܲܒܼܐ̄ܢܵܫܘܼܬܼܵܐ ܚܲܕܼ ܡܵܪܲܢܝܼܫܘܿܥܡܫܝܼܚܵܐ ܡܸܬܼܝܼܓܲܥ : ܕܲܒܼܗܵܕܹܐ ܢܵܘܕܲܥ ܦܘܼܪܵܫ ܟܝܵܢܹ̈ܐ ܕܡܸܢܗܘܿܢ ܐܸܫܬܲܡܠܝܼ ܚܘܼܝܵܕܲܐ ܕܠܵܐ ܚܘܼܠܛܵܢܵܐ ܘܵܕܼܠܵܐ ܡܸܬܼܡܲܠܲܠ : ܟܲܕܼ ܠܵܠ ܡܸܠܬܼܵܐ ܐܸܫܬܲܚܠܲܦ ܠܵܟܼܝܵܢܵܐ ܕܒܸܤܪܵܐ ܘܠܵܐ ܒܸܤܪܵܐ ܐܸܫܬܲܓܼܢܝܼ ܠܲܟܼܝܵܢܵܐ ܕܡܸܠܬܼܵܐ : ܡܸܛܠ ܕܲܬܼܪܲܝܗܘܿܢ ܡܩܵܘܹܝܢ ܐܲܝܟܼ ܕܐܝܼܬܲܝܗܘܿܢ ܒܲܟܼܝܵܢܗܘܿܢ ܐܵܦ ܒܵܬܲܪ ܚܘܼܝܵܕܿܗܘܿܢ ܩܢܘܿܡܵܝܵܐ : ܐܸܠܵܐ ܢܵܤܹ̇ܒܼ ܠܡܸܠܬܼܵܐ ܗܵܕܹܐ ܒܐ̄ܪܵܙܵܐ ܕܡܸܬܼܒܲܪܢܵܫܢܘܼܬܹܗ ܕܲܡܫܝܼܚܵܐ ܐܲܝܟܼ ܕܲܠܦܘܼܠܵܓܼܵܐ ܕܒܲܡ̈ܢܵܘܼܬܼܵܐ . ܐܵܘ ܡܵܘܕܸܐ ܒܡܸܢܝܵܢܵܐ ܕܲܟܼܝܵܢܹ̈ܐ ܒܹܗ ܒܚܲܕܼ ܡܵܪܲܢܝܼܫܘܼܥܡܫܝܼܚܵܐ ܐܲܠܵܗܵܐ ܡܸܠܬܼܵܐ ܕܐܸܬܼܒܲܤܲܪ : ܠܵܐ ܒܲܠܚܘܿܕܼ ܒܬܹܐܘܿܪܝܼܵܐ ܫܵܩܹ̇ܠ ܠܲܦܪܝܼܫܘܼܬܼ ܐܲܝܠܹܝܢ ܕܡܸܢܗܘܿܢ ܡܸܬܼܪܲܟܲܒܼ ܟܲܕܼ ܠܵܐ ܡܸܬܼܠܲܚܝܵܐ ܕܝܼܠܵܝܬܗܘܿܢ ܒܚܘܼܝܵܕܼܵܐ : ܡܸܛܠ ܕܚܲܕܼ ܗ̄ܘ̣ ܡ̣ܢ ܬܪ̈ܲܝܗܘܿܢ : ܘܲܒܼܚܲܕܼ ܐܸܢܘܿܢ pb. 620 ܬܪ̈ܲܝܗܘܿܢ : ܐܸܠܵܐ ܡܸܛܠܵܗܵܕܹܐ ܡܸܬܼܚܲܫܲܚ ܒܡܸܢܝܵܢܵܐ : ܐܲܝܟܼ ܗܵܝ̇ ܕܲܡܫܝܼܚܵܐ ܐܝܼܬܼ ܠܹܗ ܟܝܵܢܝܼ̈ܢ ܕܡܸܬܼܦܲܠܓܼܝܼܢ : ܘܲܕܼܩܵܝ̇ܡܝܼܢ ܟܠ ܚܲܕܼ ܡܸܢܗܘܿܢ ܒܲܩܢܘܿܡܵ ܕܝܵܬܹܗ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܡܵܢܝܵܐ . ܐܸܢ ܐ̄ܢܵܫ ܡܵܘܕܸܐ : ܕܚܘܼܝܵܕܼܵܐ ܗܘ̤ܵܐ ܡ̣ܢ ܬܪܹܝܢ ܟܝܵܢܝܼ̈ܢ ܡ̣ܢ ܐܲܠܵܗܘܼܬܼܵܐ ܘܡ̣ܢ ܐ̄ܢܵܫܘܼܬܼܵܐ : ܐܵܘ ܐܵܡܲ݁ܪ ܕܚܲܕܼ ܗ̄ܘ̣ ܟܝܵܢܹܗ ܕܐܲܠܵܗܵܐ ܡܸܠܬܼܵܐ ܕܐܸܬܼܓܲܫܲܡ : ܘܲܠܡܸܠܹ̈ܐ ܗܵܠܹܝܢ ܠܵܐ ܡܸܤܬܲܟܲܠ ܐܲܝܟܼ ܕܐܲܠܸܦ̣ܘ ܐܲܒܼ̈ܗܵܬܼܵܐ ܩܲܕܝܼ̈ܫܹܐ : ܕܡ̣ܢ ܟܝܵܢܵܐ ܐܲܠܵܗܵܝܵܐ ܘܲܟܼܝܵܢܵܐ ܐ̄ܢܵܫܵܝܵܐ ܒܵܬܲܪ ܕܲܩܢܘܿܡܵܐܝܼܬܼ ܐܸܬܼܚܲܝܲܕܼܘ ܗܘ̤ܵܐ ܚܲܕܼܸ ܡܫܝܼܚܵܐ . ܐܸܠܵܐ ܡܸܬܼܟܲܬܲܫ ܕܡ̣ܢ ܡܸܠܹ̈ܐ ܕܐܲܝܟܼ ܗܵܠܹܝܢ ܢܲܥܸܠ ܚܲܕܼ ܟܝܵܢܵܐ ܐܵܘ ܚܕܼܵܐ ܐܘܼܤܝܼܵܐ ܕܐܲܠܵܗܘܼܬܹܗ ܘܲܕܼܐ̄ܢܵܫܘܼܬܹܗ ܕܲܡܫܝܼܚܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܡܸܛܠ ܕܟܲܕܼ ܐܵܡ̇ܪܝܼܢܲܢ ܕܡܸܠܬܼܵܐ ܝܼܚܝܼܕܼܵܝܵܐ ܐܸܬܼܚܲܝܲܕܼ ܠܦܲܓܼܪܵܐ ܩܢܘܿܡܵܐܝܼܬܼ : ܠܵܐ ܐܵܡܪܝܼܢܲܢ ܕܲܗܘ̤ܵܐ ܡܘܼܙܵܓܼܵܐ ܡܸܕܸܡ ܕܲܟܼܝܵܢܹ̈ܐ ܚܲܕܼ ܒܲܐ̄ܚܪܹܢܵܐ : ܐܸܠܵܐ ܡܸܤܬܲܛܿܐܝܼܢܲܢ : ܕܡܸܠܬܼܵܐ ܐܸܬܼܚܲܝܲܕܼ ܠܦܲܓܼܪܵܐ : ܟܲܕܼ ܩ̣ܵܘܝܼ ܟܠ ܚܲܕܼ ܡܸܢܗܘܿܢ ܗܵܘ̇ܡܵܐ ܕܐܝܼܬܼܵܘܗܝ . ܡܸܛܠܗܵܢܵܐ ܚܲܕܼ ܗ̄ܘ̣ ܡܫܝܼܚܵܐ : ܗ̤ܘ ܟܲܕܼ ܗ̤ܘ ܐܲܠܵܗܵܐ ܘܒܲܪܢܵܫܵܐ : ܒܲܪ ܟܝܵܢܵܐ ܕܐܲܒܼܘܼܗܝ ܒܐܲܠܵܗܘܼܬܹܗ : ܘܒܲܪ ܟܝܵܢܵܐ ܕܝܼܠܲܢ ܒܐ̄̇ܢܵܫܘܼܬܹܗ . ܒܹܗ ܒܲܙܢܵܐ ܓܹܝܪ ܥܹܕܬܹܗ ܕܐܲܠܵܗܵܐ ܩܵܬܼܘܿܠܝܼܩܵܝܬܼܵܐ ܤܵܡ̇ܝܵܐ ܘܡܲܚܪܡܵܐ ܐܵܦ ܠܐܲܝܠܹܝܢ ܕܲܡܦܲܠܓܼܝܼܢ ܘܲܡܦܲܤܩܝܼܢ ܠܲܡ̈ܢܵܘܵܬܼܵܐ ܠܐ̄ܪܵܙܵܐ ܕܲܡܕܲܒܿܪܵܢܘܼܬܹܗ ܕܡܫܝܼܚܵܐ : ܘܐܵܦ ܒܐܲܝܠܹܝܢ ܕܲܡܡܲܙܓܼܝܼܢ ܠܹܗ . ܩܵܢܘܿܢܵܐ ܕܬܸܫܥܵܐ . ܐܸܢ ܐ̄ܢܵܫ ܐܵܡܲ݁ܪ : ܕܲܡܫܝܼܚܵܐ ܒܲܬܼܪܹܝܢ ܟܝܵܢ̈ܝܼܢ ܡܸܤܬܿܓܸܕܼ : ܘܡ̣ܢ ܗܵܕܹܐ ܡܲܥܸܠ ܬܲܪܬܹܝܢ ܤܸܵܓ̈ܕܵܬܼܵܐ : ܚܕܼܵܐ ܦܪܝܼܫܵܐܝܼܬܼ ܠܐܲܠܵܗܵܐ ܡܸܠܬܼܵܐ ܘܲܐ̄ܚܪܹܬܼܵܐ ܦܪܝܼܫܵܐܝܼܬܼ ܠܒܲܪܢܵܫܵܐ . ܐܵܘ ܐܸܢ ܐ̄ܢܵܫ ܠܒܼܘܼܛܵܠ ܦܲܓܼܪܵܐ ܐܵܘ ܠܚܘܼܠܛܵܢ ܐܠܵܗܘܼܬܼܵܐ ܘܐ̄ܢܵܫܘܼܬܼܵܐ pb. 621 ܓܵܕܹܦ ܘܐܵܡܲ݁ܪ : ܕܚܲܕܼ ܗ̄ܘ̣ ܟܝܵܢܵܐ ܘܲܚܕܼܵܐ ܗ̣̄ܝ ܐܘܼܤܝܼܵܐ ܕܐܲܝܠܹܝܢ ܕܐܸܬܼܚܲܝܲܕܼܘ : ܘܗܵܟܲܢܵܐ ܤܵܓܹܕܼ ܠܲܡܫܝܼܚܵܐ . ܐܸܠܵܐ ܒܲܚܕܼܵܐ ܤܸܓܼܬܼܵܐ ܠܵܐ ܤܵܓܹ̇ܕܼ ܠܐܲܠܵܗܵܐ ܡܸܠܬܼܵܐ ܕܐܸܬܼܓܲܫܲܡ ܥܲܡ ܦܲܓܼܪܹܗ : ܐܲܝܟܼ ܕܡ̣ܢ ܫܘܼܪܵܝܵܐ ܐܸܬܿܬܿܫܠܲܡ ܠܥܹܕܬܹܗ ܕܐܲܠܵܗܵܐ ܩܲܕܝܼܫܬܼܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܥܸܤܪܵܐ . ܐܸܢ ܐ̄ܢܵܫ ܠܵܐ ܡܵܘܕܸܐ : ܕܡܵܪ̈ܲܢ ܝܼܫܘܿܥ ܕܐܸܨܛܠܸܒܼ ܒܦܲܓܼܪܵܐ ܐܝܼܬܼܵܘܗܝ ܐܲܠܵܗܵܐ ܫܲܪܝܼܪܵܐ : ܘܡܵܪܝܵܐ ܕܬܸܫܒܿܘܿܚܬܼܵܐ : ܘܚܲܕܼ ܡ̣ܢ ܬܠܝܼܬܼܵܝܘܼܬܼܵܐ ܩܲܕܝܼܫܬܼܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܚܕܲܥܤܲܪ . ܐܸܢ ܐ̄ܢܵܫ ܠܵܐ ܡܲܚܪܸܡ ܠܐܵܪܝܼܘܿܣ : ܠܐܘܼܢܘܿܡܝܼܣ : ܠܡܵܩܹܕܘܿܢܝܼܣ : ܠܐܵܦܘܿܠܝܼܢܵܪܝܼܣ : ܠܢܸܤܛܘܿܪܝܼܣ : ܠܐܘܼܛܝܼܟܼܝܼܣ : ܘܠܐܘܼܪܸܓܵܝܢܲܝܣ : ܠܗܘܿܢ ܘܠܲܟܼܬܼܵܒܲܝ̈ܗܘܿܢ ܒܝܼ̈ܫܹܐ : ܘܲܠܟܼܠܗܘܿܢ ܗܲܪ̈ܲܛܝܼܩܹܐ ܐ̄ܚܪ̈ܵܢܹܐ ܕܐܸܬܼܚܲܝܲܒܼܘ ܘܐܸܬܼܚܪܸܡܘ ܡ̣ܢ ܥܹܕܬܹܗ ܕܐܲܠܵܗܵܐ ܩܲܕܝܼܫܬܼܵܐ ܫܠܝܼܚܵܬܐ ܘܩܵܬܼܘܿܠܝܼܩܝܼ : ܐܵܘ ܡ̣ܢ ܐܲܪܒܲܥ ܤܘܼ̈ܢܗܵܕܘܿ ܩܲܕܝܼ̈ܫܵܬܼܵܐ ܕܲܥܗܲܝܼ̈ܕܼܵܢ : ܐܸܠܵܐ ܐܵܦ ܠܐܲܝܠܹܝܢ ܕܐܸܬܼܚܲܫܲܒܼܘ ܐܵܘ ܝܑܼܕܝܼܥܝܼܢ ܕܡܸܬܼܚܲܫܒܼܝܼܢ ܐܲܝܟܼ ܗܲܪ̈ܲܛܝܼܩܘ ܕܲܪܫܝܼܡܝܼܢ ܡ̣ܢ ܠܥܸܠ : ܘܲܥܕܲܡܵܐ ܠܚܲܪܬܼܵܐ ܟܲܬܲܪܘ ܒܲܟܼܦܘܼܪܝܼܗܘܿܢ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܪܸܥܤܲܪ . ܐܸܢ ܐ̄ܢܵܫ ܐܵܚܹ̇ܕܼ ܓܲܒܵܐ ܕܬܹܐܵܕܘܿܪܘܼܣ ܥܵܘ̇ܠܵܐ ܕܡܘܿܦܤܘܼܵܝܤܛܝܼܵܐ ܕܐܸܡ݂ܲܪ : ܕܲܐ̄ܚܪܹܝܢ ܗ̄ܘ̣ ܐܲܠܵܗܵܐ ܘܲܐ̄ܚܪܹܝܢ ܗ̄ܘ̣ ܡܫܝܼܚܵܐ ܕܠܐܝܼ ܒܚܲܫܹ̈ܐ ܕܢܲܦܫܵܐ ܘܒܲܪ̈ܓܼܝܼܓܼܵܬܐ ܕܦܲܓܼܪܵܐ : ܘܲܕܼܩܲܠܝܼܠ ܩܲܠܝܼܠ ܦܲܨܝܼ ܢܲܦܫܹܗ ܡ̣ܢ ܒܝܼ̈ܫܵܬܼܵܐ : ܘܗܵܟܲܢܵܐ ܒܫܘܼܫܵܛܵܐ ܕܒܲܥ̈ܒܼܵܕܹܐ ܐܲܛܐܸܒܼ ܢܲܦܫܹܗ : ܘܡ̣ܢ ܗܘܼܦܵܟܼܵܐ ܕܚܲܝܵܘ̈ܗܝ ܐܸܬܼܩܲܝܲܡ ܕܠܵܐ ܡܘܼܡܵܐ : ܐܲܝܟܼ ܒܲܪܢܵܫܵܐ ܫܚܝܼܡܵܐ ܐܸܬܼܥܡܸܕܼ ܒܫܸܡ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ : ܘܲܒܼܡܲܥܡܘܿܕܼܝܼܬܼܵܐ ܢܤܲܒܼ ܛܲܝܒܘܼܬܼܵܐ pb. 622 ܕܪܘܼܚܵܐ ܕܩܘܼܕܼܫܵܐ : ܘܐܸܫܬܿܘܝܼ ܠܤܝܼܡܲܬܼ ܒܢܲܝ̈ܐ : ܘܒܲܕܼܡܘܼܬܼ ܨܲܠܡܹܗ ܕܡܲܠܟܵܐ ܒܦܲܪܨܘܿܦܹܗ ܕܐܲܠܵܗܵܐ ܡܸܠܬܼܵܐ ܡܸܤܬܿܓܸܕܼ : ܒܵܬܲܪ ܩܝܵܡܬܹܗ ܗܘ̤ܵܐ ܠܵܐ ܡܸܫܬܲܚܠܦܵܢܵܐ ܒܤܘܼܟܵܠܵܐ ܘܲܗܘ̤ܵܐ ܟܠ ܟܠܵܢܵܐܝܼܬܼ ܕܠܵܐ ܚܛܝܼܬܼܵܐ . ܘܬܼܘܼܒܼ ܗ̤ܘ ܟܲܕܼ ܗ̤ܘ ܬܹܐܵܕܘܿܪܘܿܣ ܪܲܫܝܼܥܵܐ ܐܸܡ݂ܲܪ : ܕܚܘܼܝܵܕܼܵܐ ܕܐܲܠܵܗܵܐ ܡܸܠܬܼܵܐ ܠܲܡܫܝܼܚܵܐ ܗܵܟܲܢܵܐ ܗܘ̤ܵܐ : ܐܲܝܟܼ ܗܵܘ̇ ܕܐܸܡ݂ܲܪ ܫܠܝܼܚܵܐ ܥܲܠ ܓܲܒܼܪܵܐ ܘܐܲܢ̄ܬܿܬܼܵܐ : ܢܸܗܘܘܿܢ ܬܪ̈݁ܲܝܗܘܿܢ ܚܲܕܼ ܒܤܲܪ . ܘܥܲܠ ܓܘܼܕܵܦܵܘ̈ܗܝ ܐ̄ܚܪ̈ܵܢܹܐ ܕܠܵܐ ܡܸܢܝܵܢܵܐ ܐܲܤܓܝܼ ܡܲܪܵܚܵܐܝܼܬܼ ܘܐܸܡ݂ܲܪ : ܕܟܲܕ ܡܵܪܲܢ ܒܵܬܲܪ ܩܝܵܡܬܹܗ ܢܦܲܚ ܒܬܲܠܡܝܼܕܼܵܘܗܝ ܘܐܸܡ݂ܲܪ : ܩܲܒܸܿܠܘ ܪܘܼܚܵܐ ܕܩܘܼܕܫܵܐ : ܠܵܐ ܝܲܗ̣̄ܒܼ ܠܗܘܿܢ ܪܘܼܚܵܐ ܕܩܘܼܕܫܵܐ : ܐܸܠܵܐ ܛܘܼܦܤܵܢܵܐܝܼܬܼ ܒܲܠܚܘܿܕܼ ܢܦܲܚ̣ ܒܗܘܿܢ . ܗܵܢܵܘ ܕܹܝܢ : ܬܹܐܵܕܘܿܪܘܿܣ ܐܲܡܪܲܚ̣ ܘܐܸܡܲܪ : ܕܐܵܦ ܟܲܕܼ ܬܐܘܿܡܑܵܐ ܓܲܫ ܐܝܼܕܼܵܘ̈ܗܝ ܕܡܵܪ̈ܲܢ ܘܤܸܛܪܹܗ ܒܵܬܲܪ ܩܝܵܡܬܹܗ ܘܐܵܘܕܝܼ ܕܐܸܡܲܪ݂ : ܡܵܪܝ ܘܐܲܠܵܗܵܝ : ܠܵܐ ܐܲܡ̣ܪܵܗ̇ ܬܐܘܿܡܵܐ ܗܵܕܹܐ ܥܲܠ ܡܫܝܼܚܵܐ : ܡܸܛܠ ܕܠܵܐ ܐܸܡ݂ܲܪ ܕܗ̤ܘ ܐܲܠܵܗܵܐ ܐܝܼܬܼܵܘܗܝ : ܐܸܠܵܐ ܐܸܬܿܕܲܡܲܪ ܬܐܘܿܡܵܐ ܒܬܸܕܡܘܼܪܬܵܐ ܕܲܩܝܵܡܬܼܵܐ : ܝܲܗ̣̄ܒܼ ܬܸܫܒܿܘܿܚܬܼܵܐ ܠܐܲܠܵܗܵܐ ܕܐܲܩܝܡ ܠܲܡܫܝܼܚܵܐ . ܗܵܝ̇ ܕܒܼܝܼܫܵܐ ܡ̣ܢ ܗܵܠܹܝܢ ܟܠܗܹܝܢ ܗܵܕܲܐ ܗ̄ܝ̣ : ܕܗ̤ܘ ܗܵܢܵܐ ܬܹܐܵܕܘܿܪܘܿܣ : ܐܵܦ ܒܢܘܼܗܵܪܵܐ ܕܲܥܒܲܕܼ ܥܲܠ ܦܪܲܟܿܤܝܼܣ ܕܲܫܠܝܼܚܹ̈ܐ : ܐܲܝܟܼ ܡܕܲܡܵܝܘܼ ܡܕܲܡܸܐ ܠܹܗ ܡܫܝܼܚܵܐ ܠܲܦܠܵܛܘܿܢ : ܐܵܘ ܠܡܵܐܢܝܼ : ܘܠܲܐ ܦܝܼܩܘܿܪܘܿܣ : ܘܲܠܡܲܪܩܝܼܘܿܢ : ܘܐܵܡܲ݁ܪ : ܡܸܛܠ ܕܐܲܝܟܼ ܕܟܼܠ ܚܕܼ ܡ̣ܢ ܗܵܠܹܝܢ ܐܸܫܟܲܚ ܕܘܿܓܡܵܐ ܚܲܕܼ : ܘܲܥܒܲܕܸ ܕܬܲܠܡܝܼܕܼܵܘ̈ܗܝ ܢܸܬܼܩܪܘܿܢ ܦܠܵܛܘܿܬܝܼ̈ܩܝܹܐ ܘܡܵܐܢܝܼܩܵܝܹ̈ܐ ܘܐܲܦܝܼܩܘܿܪ̈ܵܝܹܐ ܘܡܲܪ̈ܩܝܘܿܢܵܝܹܐ : ܒܹܗ ܒܲܙܢܵܐ ܐܵܦ ܡܫܝܼܚܵܐ ܟܲܕܼ ܐܸܫܟܲܚ ܝܘܼܠܦܵܢܹܗ : ܡܸܢܹܗ ܐܸܬܼܩܪܝܼܘ pb. 623 ܡܫܝܼܚܹ̈ܝܐ . ܐܸܢ ܐ̄ܢܵܫ ܗܵܟܹܝܠ ܐܵܚܹ̇ܕܼ ܓܲܒܵܐ ܕܬܹܐܵܕܘܿܪܘܿܣ ܪܲܫܝܼܥܵܐ ܕܲܥܗܝܼܸܕܼ : ܐܵܘ ܕܲܟܼܬܼܵܒܼܵܘ̈ܗܝ ܚܲܝܢ̈ܦܹܐ ܕܲܒܼܗܘܿܢ ܓܘܼ̈ܕܵܦܹܐ ܕܲܪܫܝܼܡܝܼܢ ܘܲܐܚܪ̈ܵܢܹܐ ܕܠܵܐ ܡܸܢܝܵܢܵܐ ܓܤ̣ܵܐ ܠܘܼܩܒܲܠ ܐܲܠܵܗܵܐ ܪܲܒܵܐ ܘܦܵܪܘܿܩܲܢ ܝܼܫܘܿܥ ܡܫܝܼܚܵܐ : ܘܠܵܐ ܡܲܚܪܸܡ ܠܹܗ ܘܠܲܟܼܬܼܝܼ̈ܒܼܵܬܹܗ ܪ̈ܲܫܝܼܥܵܬܼܵܐ : ܘܲܠܟܼܠܗܘܿܢ ܐܲܝܠܹܝܢ ܕܲܡܩܲܒܿܠܝܼܢ ܠܹܗ ܘܐܵܚ̇ܕܝܼܢ ܓܲܒܹܗ ܐܵܘ ܕܐܵܡ̇ܪܝܼܢ ܕܲܬܼܪܝܼܨܵܐܝܼܬܼ ܡܦܲܫܸܩ : ܘܠܲܐܝܠܹܝܢ ܕܲܟܼܬܲܒܼܘ ܡܸܛܠܵܬܹܗ ܘܐܸܬܼܚܲܫܲܒܼܘ ܐܲܟܼܘܵܬܹܗ ܐܵܘ ܕܟܼܵܬܼܒܼܝܼܢ ܚܠܵܦܵܘܗܝ ܐܵܘ ܚܠܵܦ ܟܬܼܵܒܼܵܘ̈ܗܝ ܪ̈ܲܫܝܼܥܹܐ : ܘܠܲܐܝܠܹܝܢ ܕܐܲܟܼܘܵܬܹܗ ܡܸܬܼܚܲܫܒܼܝܼܢ ܐܵܘ ܐܸܬܼܚܲܫܲܒܼܘ : ܘܥܕܲܡܵܐ ܠܚܲܪܬܼܵܐ ܩ̣ܵܘܝܘܼ ܐܵܘ ܡܩܵܘܹ̇ܝܢ ܒܲܟܼܦܘܼܪܝܵܐ ܕܐܲܝܟܼ ܗܵܢܵܐ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܲܬܼܠܵܬܲܥܤܲܪ . ܐܸܢ ܐ̄ܢܵܫ ܐܵܚܹ̇ܕܼ ܓܲܒܵܐ ܕܲܟܼܬܼܵܒܹ̈ܐ ܪ̈ܲܫܝܼܥܹܐ ܕܬܹܐܘܿܕܘܿܪܹܝܬܘܿܣ ܕܲܟܼܬܼܝܼܒܼܝܼܢ ܠܘܼܩܒܲܠ ܗܲܝܡܵܢܘܼܬܼܵܐ ܬܪܝܼܨܬܵܐ : ܘܠܘܼܩܒܲܠ ܤܘܼܢܗܵܕܘܿܣ ܩܲܕܝܼܫܬܼܵܐ ܕܐܲܦܸܤܘܿܣ ܩܲܕܼܡܵܝܬܼܵܐ : ܘܠܘܼܩܒܲܠ ܬܪܸܥܤܲܪ ܩܸܦܵܠܹ̈ܠܹܐ ܕܡܵܪܝ ܩܘܼܪܸܠܘܿܣ : ܘܕܲܐܝܠܹܝܢ ܕܲܟܼܬܲܒܼ ܡܸܛܠ ܬܹܐܵܕܘܿܪܘܿܣ ܘܢܸܤܛܘܿܪܝܼܣ ܪ̈ܲܫܝܼܥܹܐ ܘܡܸܛܠ ܐ̄ܚܪ̈ܵܢܹܐ : ܕܥܵܘܠܵܐܝܼܬܼ ܐܸܬܼܚܲܫܲܒܼܘ ܐܲܝܟܼ ܬܹܐܵܕܘܿܪܘܿܣ ܘܢܸܤܛܘܿܪܝܼܣ ܥܗܝܼ̈ܕܹܐ : ܘܲܡܩܲܒܸܿܠ ܠܗܘܿܢ ܐܵܘ ܠܲܟܼܦܘܼܪܝܼܗܘܿܢ . ܘܡܸܛܠܗܵܢܵܐ ܩܵܪܹܐ ܠܗܘܿܢ ܟܵܦܘܿܪܹ̈ܐ ܡܲܦܠܦܵܢܹ̈ܐ ܕܥܹܕܬܵܐ ܕܡܵܘܕܹܝܢ ܒܚܘܼܝܵܕܼܵܐ ܩܢܘܿܡܵܝܵܐ ܕܐܲܠܵܗܵܐ ܡܸܠܬܼܵܐ ܠܦܲܓܼܪܵܐ : ܘܠܵܐ ܡܲܚܪܸܡ ܠܲܟܼܬܼܵܝܼ̈ܒܼܵܬܼܵܐ ܪ̈ܲܫܝܼܥܵܬܼܵܐ ܕܐܲܡܝܼܪ̈ܵܢ ܘܠܲܐܝܠܹܝܢ ܕܐܲܝܟܼ ܗܸܢܹܝܢ ܐܸܬܼܚܲܫܲܒܼܘ ܐܵܘ ܡܸܬܼܚܲܫܒܼܝܼܢ : ܐܸܠܵܐ ܐܵܦ ܠܟܼܠܗܘܿܢ ܐܲܝܠܹܝܢ ܕܐܲܟܼܬܸܒܼܘ ܠܘܼܩܒܲܠ ܗܲܝܡܵܢܘܼܬܼܵܐ ܬܪܝܼܨܬܵܐ ܐܵܘ ܠܘܼܩܒܲܠ ܡܵܪܝ ܩܘܼܪܸܠܘܿܣ ܕܘܼܟܼܪܵܢܹܗ ܠܒܼܘܼܪܟܿܬܼܵܐ ܐܵܘ ܠܘܼܩܒܲܠ ܬܪܸܥܤܲܪ ܩܸܦܵܠܹܐܵܘ̈ܗܝ : pb. 624 ܘܲܒܼܗܵܕܹܐ ܟܵܦܘܿܪܘܼܬܼܵܐ ܡܝܼܬܲܘ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܩܵܢܘܿܢܵܐ ܕܐܲܪܒܲܥܤܲܪ . ܐܸܢ ܐ̄ܢܵܫ ܐܵܚܹ̇ܕܼ ܓܲܒܵܐ ܕܐܸܓܲܪܬܵܐ ܗܵܝ̇ : ܕܐܵܡ̇ܪܝܼܢ ܕܝܼܗܝܼܒܼܵܐ ܐܲܟܼܬܒܼܵܗ̇ ܠܡܵܐܪܝܼ ܦܵܪܤܵܝܵܐ : ܕܒܼܵܗ̇ ܟܵܦܲܪ ܘܠܵܐ ܡܩܲܒܸܠ ܕܡܸܠܬܹܗ ܕܐܲܠܵܗܵܐ ܐܸܬܼܓܲܫܲܡ ܘܲܗܘ̤ܵܐ ܒܲܪܢܵܫܵܐ ܡ̣ܢ ܡܵܪܬܝ ܡܲܪܝܲܡ ܐܲܡܝܼܢܵܐܝܼܬܼ ܒܬܼܘܼܠܬܼܵܐ ܝܵܠܕܲܬܼ ܐܲܠܵܗܵܐ . ܐܵܡܲ݁ܪ ܕܹܝܢ : ܕܒܲܪܢܵܫܵܐ ܫܚܝܼܡܵܐ ܐܸܬܼܝܼܠܸܕܼ ܡܸܢܵܗ̇ : ܘܩܵܪܹܐ ܠܹܗ ܗܲܝܟܿܠܵܐ : ܐܲܝܟܼ ܗܵܝ̇ ܕܲܐ̄ܚܪܹܢܵܐ ܐܝܼܬܼܵܘܗܝ ܐܲܠܵܗܵܐ ܡܸܠܬܼܵܐ ܘܲܐ̄ܚܪܹܝܢ ܗ̄ܘ̣ ܒܲܪܢܵܫܵܐ . ܐܸܠܵܐ ܐܵܦ ܠܡܵܪܝ ܩܘܼܪܸܠܘܿܣ ܕܐܲܟܼܪܸܙ ܗܲܝܡܵܢܘܼܬܼܵܐ ܬܪܝܼܨܬܵܐ ܕܲܟܼܪܸ̈ܤܛܝܵܢܹܐ ܡܲܟܸܿܣ ܠܹܗ ܐܲܝܟܼ ܗܲܪܵܛܝܼܩܵܐ : ܘܟܼܵܬܹ̇ܒܼ ܝܘܼ̈ܠܦܵܢܹܐ ܕܕܼܵܡܹ̇ܝܢ ܠܗܵܢ̇ܘܿܢ ܕܐܵܦܘܿܠܝܼܢܵܪܝܼܣ ܪܲܫܝܼܥܵܐ : ܘܲܡܩܲܟܛܪܸܓܼ ܠܤܘܼܢܗܵܕܘܿܣ ܩܲܕܝܼܫܬܼܵܐ ܕܐܲܦܤܘܿܣ ܩܲܕܼܫܵܝܵܬܼܵܐ ܐܲܝܟܼ ܗܵܝ̇ ܕܠܵܐ ܒܕܼܝܼܢܵܐ ܘܲܕܼܠܵܐ ܥܘܼܩܵܒܼܵܐ ܫܕܲܬ̤ ܠܢܸܤܛܘܿܪܝܼܣ ܡ̣ܢ ܕܲܪܓܹܗ . ܘܒܸܐܓܲܪܬܵܐ ܒܝܼܫܬܼܵܐ ܕܲܥܗܝܼܕܼܵܐ ܡ̣ܢ ܠܥܸܠ ܠܲܬܼܪܸܥܤܲܪ ܩܸܦܵܠܹ̈ܐܹܐ ܕܡܵܪܝ ܩܘܼܪܸܠܘܿܣ ܕܘܼܟܼܪܵܢܹܗ ܠܒܼܘܼܪܟܿܬܼܵܐ ܩܵܪܹܐ ܪ̈ܲܫܝܼܥܹܐ ܘܤܲܩܘܼ̈ܒܼܠܹܐ ܕܗܲܝܡܵܢܘܼܬܼܵܐ ܬܪܝܼܨܬܵܐ : ܘܐܵܚܹ̇ܬܼ ܓܲܒܵܐ ܕܬܹܐܵܕܘܿܪܘܿܣ ܘܲܕܢܸܤܛܘܿܪܝܼܣ ܘܲܕܕܘܿܓܡܵܛܲܝ̈ܗܘܿܢ ܘܕܲܟܼܬܼܵܒܲܝ̈ܗܘܿܢ ܒܝܼ̈ܫܹܐ . ܐܸܢ ܐ̄ܢܵܫ ܗܵܟܹܝܠ ܐܵܚܹ̇ܕܼ ܓܲܒܼܵܐ ܕܗܵܝ̇ ܐܸܓܲܪܬܵܐ : ܘܠܵܐ ܤܵܐܹ̇ܡ ܠܵܗ̇ ܬܚܹܝܬܼ ܚܸܪܡܵܐ ܘܥܲܡ ܐܲܝܠܹܝܢ ܕܐܵܚ̇ܕܝܼܢ ܓܲܒܵܗ̇ ܘܐܵܡ̇ܪܝܼܢ : ܕܲܬܼܪܝܼܨܵܐ ܗ̣̄ܝ ܟܠܵܗ̄ ܐܵܘ ܡܢܵܬܼܵܐ ܡܸܢܵܗ̇ . ܘܐܲܝܠܹܝܢ ܕܐܲܟܼܬܸܒܼܘ ܘܲܕܼܡܲܟܼܬܼܒܼܝܼܢ ܡܸܛܠܵܬܼܵܗ̇ : ܐܸܘ ܡܸܛܠ ܟܦܘܼܪ̈ܝܹܐ ܕܐܝܼܬܼ ܒܵܗ̇ : ܟܲܕܼ ܡܲܡܪܚܝܼܢ ܕܢܹܐܚܕܘܼܢ ܓܲܒܵܗ̇ : ܐܵܘ ܓܲܒܵܐ ܕܪ̈ܘܼܫܥܹܐ ܕܤܝܼܡܝܼܢ ܒܵܗ̇ ܒܲܫܡܵܐ ܕܐܲܒܼ̈ܗܵܬܼܵܐ ܩܲܕܝܼ̈ܫܹܐ ܐܵܘ ܕܤܘܼܢܗܵܕܘܿܣ ܩܲܕܝܼܫܬܐ pb. 625 ܕܩܲܠܟܝܼܕܘܿܢܵܐ : ܘܲܥܕܲܡܵܐ ܠܚܲܪܬܼܵܐ ܟܲܬܲܪܘ ܒܗܘܿܢ : ܬܸܗܘܸܐ ܩܵܬܼܵܪܵܤܝܼܣ ܕܝܼܠܹܗ . ܒܵܬܲܪ ܗܵܟܹܝܠ ܕܗܵܟܲܢܵܐ ܐܵܘܕܝܼܢܲܢ ܒܗܵܠܹܝܢ ܕܩܲܒܸܿܠܢܲܢ ܡ̣ܢ ܟܬܼܵܒܼܵܐ ܐܲܠܵܗܵܝܵܐ ܘܡ̣ܢ ܝܘܼܠܦܵܢܵܐ ܕܐܲܒܼ̈ܗܵܬܼܵܐ ܩܲܕܼܝܼ̈ܫܹܐ : ܘܕܼܐܬܿܬܲܚܲܡܘ ܡ̣ܢ ܐܲܪܥܲܥ ܤܘܼ̈ܢܗܵܕܘܿ ܩܲܕܝܼ̈ܫܵܬܼܵܐ ܕܲܥܗܝܼ̈ܕܼܵܢ ܥܲܠ ܗ̤ܝ ܗܵܝ̇ ܚܕܼܵܐ ܗܲܝܡܵܢܘܼܬܼܵܐ . ܘܒܼܵܬܲܪ ܕܹܝܢ ܕܐܵܦ ܚܢܲܢ ܐܲܚܸܡܢܲܢ ܥܲܠ ܗܲܪ̈ܵܛܝܼܩܹܐ ܐܵܘ ܥܲܠ ܪܘܼܫܥܗܘܿܢ : ܘܐܵܦ ܠܘܼܩܒܲܠ ܐܲܝܠܹܝܢ ܕܐܲܡܪܲܚܘ ܘܐܸܚܲܕܼܘ ܐܵܘ ܐܵܚ̇ܕܝܼܢ ܓܲܒܵܐ ܕܲܬܼܠܵܬܼܵܐ ܩܸܦܵܠܹ̈ܐܹܐ ܥܗܝܼ̈ܕܹܐ : ܐܵܘ ܕܟܲܬܲܪܘ ܘܕܲܡܟܲܬܪܝܼܢ ܒܛܵܥܝܼܘܼܬܼܗܘܿܢ ܘܲܒܼܿܚܘܼܝܵܒܼܗܘܿܢ . ܐܸܢ ܐ̄ܢܵܫ ܡܸܬܼܟܲܬܲܫ ܕܢܲܫܠܸܡ ܐܵܘ ܕܢܲܠܸܦ ܐܵܘ ܕܢܲܟܼܬܸܒܼ ܠܘܼܩܒܲܠ ܗܵܠܹܝܢ ܕܟܹܐܢܵܐܝܼܬܼ ܡܸܢܲܢ ܐܲܬܿܬܲܚܲܡܘ : ܐܸܢ ܐܲܦܸܤܩܘܿܦܵܐ ܗ̄ܘ̣ ܕܹܝܢ ܐܵܘ ܡܢܸܐ ܒܡܸܢܝܵܢܵܐ ܕܲܩܠܹܝܪܘܿܣ : ܗܵܘ̇ ܕܲܥܒܲܕܼ ܕܲܐܝܟܼ ܗܵܠܹܝܢ ܕܪܲܚܝܼܩܝܼܢ ܡ̣ܢ ܩܵܢܘܿܢܹ̈ܐ ܕܥܹܕܬܵܐ ܘܲܕܼܟܼܵܗܢܘܼܬܼܵܐ : ܢܸܫܬܿܠܲܚ ܡ̣ܢ ܐܲܦܸܤܩܘܿܦܘܼܬܹܗ ܐܵܘ ܡ̣ܢ ܩܠܹܝܪܝܼܩܘܼܬܹܗ . ܘܐܸܢ ܕܲܝܪܵܝܵܐ ܗ̄ܘ̣ ܐܵܘ ܥܵܠܡܵܝܵܐ : ܢܸܬܼܚܪܸܡ . ܫܠܸܡ̣ .