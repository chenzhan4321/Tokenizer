ܥܲܠ ܡܹܐܬܼܝܼܬܹܗ
                    ܕܐܲܢܛܝܼܟܿܪܸܣܛܘܿܣ ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ pb. f.163v ܡܐܡܪܵܐ ܀ ܠܗ ܀ ܕܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ . ܐܵܘ ܟܹܝܬܼ ܡܝܼܚܵܐ ܕܲܓܵܠܵܐ . ܘܥܲܠ ܡܸܬܼܓܲܠܝܵܢܘܼܬܹܗ ܕܲܡܫܚܝܵܐ ܡܵܪܢ ܀ ܡܸܬܼܐܡܲܪ ܕܹܝܢ ܒܚܲܕ ܒܫܲܒܵܐ ܕܡܲܥܵܠܲܝ ܨܵܘܡܵܐ ܕܡܵܪܝ ܐܹܠܝܵܐ ܀ ܥܘܼܢܵܝܵܐ ܀ ܬܲܘܢܸܙܕܲܝܢ ܒܙܲܝܵܢܵܐ ܕܛܵܒܼ̈ܬܼܵܐ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ ܀ ܐܲܝܲܚ ܀ pb. f.163v ܡܐܡܪܵܐ ܀ ܠܗ ܀ ܕܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ . ܐܵܘ ܟܹܝܬܼ ܡܝܼܚܵܐ ܕܲܓܵܠܵܐ . ܘܥܲܠ ܡܸܬܼܓܲܠܝܵܢܘܼܬܹܗ ܕܲܡܫܚܝܵܐ ܡܵܪܢ ܀ ܡܸܬܼܐܡܲܪ ܕܹܝܢ ܒܚܲܕ ܒܫܲܒܵܐ ܕܡܲܥܵܠܲܝ ܨܵܘܡܵܐ ܕܡܵܪܝ ܐܹܠܝܵܐ ܀ ܥܘܼܢܵܝܵܐ ܀ ܬܲܘܢܸܙܕܲܝܢ ܒܙܲܝܵܢܵܐ ܕܛܵܒܼ̈ܬܼܵܐ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ ܀ ܐܲܝܲܚ ܀ 1 : ܛܸܒܵܐ ܒܠܝܼܠܵܐ ܫܡܲܥܢܲܢ ܕܐܵܬܹ̇ܐ ܒܫܘܼܠܵܡ ܙܲܒܼܢܹ̈ܐ 2 ܘܲܥܣܸܩ ܣܲܓܿܝܼ ܠܲܡܬܲ ܢܵܝܘܼ ܥܲܠ ܒܘܼܠܒܵܠܹܗ . 3 : ܓܘܼܢܚܵܐ ܪܲܒܵܐ ܥܬܼܝܼܕ ܕܢܸܬܼܡܲܠܲܠ ܒܹܝܬܼ ܐܲܪ̈ܥܵܢܹܐ 4 ܘܠܵܐ ܡܨܐ ܦܘܼܡܵܐ ܕܢܹܐܡܲܪ ܕܲܟܼܡܵܐ ܡܲܪܝܼܪ ܫܸܡܥܹܗ . 5 : ܣܒܲܪܬܼܵܐ ܒܝܼܫܵܐ ܡܣܲܒܲܪ ܒܝܼܫܵܐ ܒܹܝܬܼ ܡܵܝܘ̈ܬܸܐ 6 ܘܠܲܝܬܿ ܒܲܪܢܵܫܵܐ ܕܠܵܐ ܡܸܬܿܕܵܘܲܕ ܘܦܵܗܹ̇ܐ ܗܵܘܢܹܗ . 7 : ܠܒܸܟܼܝܵܐ ܫܵܘܹ̇ܐ ܡܸܕܸܡ ܕܲܥܬܼܝܼܕ ܠܡܸܬܼ ܡܲܠܵܠܘܼ 8 ܘܩ̈ܠܹܐ ܚܢܝܼ̈ܓܹܐ ܦܐܸܐ ܕܲܢܪܲܟܸܒܼ ܥܲܠ ܒܘܼܕܵܩܹܗ . 9 : ܒܚܲܫܵܐ ܢܸܫܡܲܥ ܐܲܝܢܵܐ ܕܫܵܡܲ݁ܥ ܦܵܪܘܿܫܵܐܝܼܬܼ 10 ܘܲܒܼܟܲܪܝܘܼܬܼܵܐ ܢܕܲܡܲܥ ܐܲܝܢܵܐ ܕܨܵܐܹ̇ܬܼ ܫܲܦܝܼܪ . 11 : ܒܗܵܘܢܵܐ ܢܸܟܼܪܸܐ ܘܲܒܼܪܥܝܵܢܵܐ ܢܲܫܦܲܥ ܕܼܡ̈ܥܹܐ 12 ܘܲܚܠܵܦ ܢܲܚ̈ܬܹܐ ܢܸܣܕܘܿܩ ܙܵܘ̈ܥܹܐ ܥܲܠ ܡܵܐ ܕܲܥܬܼܝܼܕ . 13 : ܢܸܟܼܿܠܵܐ ܩܲܫܝܵܐ ܥܬܼܝܼܕ ܕܲܢܪܲܟܸܿܒܼ ܐܵܟܹ̇ܠܩܲܨܵܐ 14 ܘܲܨܢܝܼܥܵܐܝܼܬܼ ܡܙܲܝܸܢ ܢܲܦܫܹܗ ܠܘܼܩܒܲܠ ܚܲܝܹ̈ܢ . 15 ܡܸܪܕܵܐ ܕܥܵܘ̣ܠܵܐ ܨܵܒܹ̇ܐ ܕܲܢܩܝܼܡ ܥܲܠ ܟܹܐܢܘܼܬܼܵܐ : pb. f.164r 16 ܘܫܸܡ ܒܵܪܘܿܝܵܐ ܡܛܲܝܲܒܼ ܕܲܢܣܝܼܡ ܥܲܠ ܚܲܪ ܡܘܼܬܹܗ . 17 : ܠܕܲܪܓܼܵܐ ܪܵܡܵܐ ܒܵܥܹ̇ܐ ܕܢܸܣܲܩ ܚܬܝܼܪ ܪܸܥܝܵܢܵܐ 18 ܘܥܲܠ ܐܝܼܬܼܘܼܬܼܵܐ ܡܲܩܸܠܹܐ ܒܓܼܘܼܡܪܵܐ ܡܲܪܵܚܵܐܝܼܬܼ . 19 : ܚܘܼܨܦܵܐ ܢܟܼܝܼܠܵܐ ܠܵܒܸ̇ܫ ܣܲܟܼܠܵܐ ܒܲܕܡܘܼܬܼ ܙܲܝܢܵܐ 20 ܘܣܵܕܲ̇ܕ ܩܹܐܪܣܵܐ ܠܘܼܩܒܲܠ ܩܘܼܫܬܵܐ ܥܵܘܠ̇ܐܝܼܬܼ . 21 : ܒܫܸܡ ܙܲܟܵܝܵܐ ܡܟܲܢܹܐ ܢܲܦܫܹܗ ܡܠܹܗ ܚܵܘ̈ܬܼܐ 22 ܘܩܵܠ ܬܸܫܒܿܘܿܚܬܵܐ ܕܠܵܐ ܦܵܐܝܵܐ ܠܹܗ ܚܲܛܹ̇ܦ ܡܲܓܲܢ . 23 : ܐܸܢܵܐ ܐ̄ܢܵܐ ܡܫܝܼܚܵܐ ܐܵܡܲ݁ܪ [...] ܡܵܐ ܘܠܵܐ ܡܸܬܼܟܲܚܲܕ 24 ܘܒܼܝܼ ܡܸܫܬܼܠܡܝܼܢ ܐ̄ܪ̈ܙܹܐ ܘܛܘܼܦܣ̈ܐ ܕܲܪܫܲܡܘ ܟܹܐܢܹ̈ܐ . 25 : ܐܲܝܟ ܕܵܠܟܹܐܢܵܐ ܡܚܲܦܸܛ ܐ̄ܢܵܫܵܐ ܕܲܢܩܲܒܿܠܘܼܢܵܝܗܝ 26 ܘܛܵܥܹ̇ܐ ܘܡܲܛܥܹܐ ܥܲܕ ܡܸܢܼܦܲܪܣܸܐ ܡ̣ܢ ܟܹܐܢܘܼܬܐ . 27 : ܒܛܘܼܥܝܲܝ ܡܲܛܥܹܐ ܘܲܒܼܕܼܡ̈ܘܵܬܼܵܐ ܡܚܵܘܸܐ ܚܲܝ̈ܠܹܐ 28 ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪܬܼ ܩܵܠܵܐ ܕܲܒܼܫܘܼܠܵܡܵܐ . 29 : ܚܲܪ ܡܵܢܵܐܝܼܬܼ ܡܲܩܠܸܐ ܚܲܪܡܵܐ ܥܲܠ ܟܠ ܩܵܠ̈ܝܹܢ 30 : ܘܣܵܥܹ̇ܐ ܘܣܵܠܹ̇ܩ ܠܕܲܪܓܼܵܐ ܪܵܡܵܐ ܟܲܕ ܠܵܐ ܣܵܠܹ̇ܩ 31 : ܒܚܲܪܡܵܢܘܼܬܹܗ ܬܡܲܗ ܟܵܪܘܿܙܵܐ ܦܲܘܠܘܿܣ ܓܲܒܼܝܵܐ 32 ܘܩܲܕܸܡ ܨܵܪܵܗ̇ ܒܲܟܼܬܼ̈ܝܼܒܼܵܬܼܵܐ ܕܢܸܚܙܹܝܗ̇ ܟܠܢܵܫ . 33 : ܒܡܵܪܘܿܕܘܼܬܼܵܐ ܟܲܢܝܹܗ ܠܐܲܒܼܢܵܐ ܕܡܸܬܼܚܵܘܹܐ ܒܹܗ 34 ܕܲܡܩܝܼܡ ܡܸܪܕܵܐ ܘܟܼܵܠܹ̇ܐ ܫܪܵܪܵܐ ܕܠܵܐ ܢܸܬܼܡܲܠܲܠ . 35 : ܢܦܲܩ ܗ̄ܘ̣ܵܐ ܛܸܒܹܿܗ ܡ̣ܢ ܫܘܼܪܵܝܵܐ ܕܟܼܵܪ ܘܿܙܘܼܬܼܵܐ 36 ܘܫܲܪܝܼܘ ܐ̄ܢܵܫܵܐ ܒܵܥܹ̇ܝܢ ܒܥܵܬܼܵܐ ܕܥܲܠ ܡܹܐܬܼܝܼܬܹܗ . 37 : ܫܡܲ݁ܥ ܗ̄ܘ̣ܵܐ ܫܠܝܼܚܵܐ ܒܥܬܼܵܐ ܕܲܥܠܵܘܗܝ ܡ̣ܢ ܬܲܠܡܝܼܕܵܘ̈ܗܝ 38 ܘܚܲܟܸܿܡ ܐܸܢܘܿܢ ܕܠܵܐ ܢܸܬܼܪܲܗܒܼܘܼܢ ܒܛܸܒܵܐ ܕܫܸܡܥܹܗ . 39 : ܠܵܐ ܠܲܡ ܬܩܲܒܿܠܘܼܢ ܕܩܲܪܝܼܒܼ ܙܒܲܢܵܐ ܕܫܘܼܠܵܡ ܙܲܒܼܢܹ̈ܐ 40 ܘܠܵܐ ܬܸܬܿܛܦܝܼܣܘܢ ܠܵܐ ܠܸܐܓܲܪܬܵܐ ܘܠܵܐ ܠܓܸܠܝܵܢܵܐ . pb. f.164v 41 : ܐܸܢ ܠܵܐ ܬܹܐܬܼܐ ܡܵܪܘܿܕܘܼܬܵܐ ܓܠ̣ܵܐ ܝܵܕܘܿܥܵܐ 42 ܠܵܐ ܡܸܫܬܲܠܲܡ ܕܘܼܒܵܪ ܚܲܝܹ̈ܐ ܐܲܪ̈ܥܸܢܵܝܹܐ . 43 : ܐܢ ܠܵܐ ܐ̄ܬܹ̇ܐ ܒܲܪ ܐܲܒܼܪܵܢܵܐ ܕܢܸܛܥܹܐ ܘܢܲܛܥܹܐ 44 ܠܵܐ ܡܸܬܼܒܲܕܲܩ ܫܪܵܪܵܐ ܕܲܠܝܵܐ ܕܚܘܼܕܵܬܼ ܟ̱ܠܵܐ . 45 : ܐܸܢ ܠܵܐ ܡܚܵܘܹܐ ܒܼܝܼܫܘܼܬܼ ܝܲܨܪܹܗ ܠܥܹܝܢ ܟܠ ܒܸܪ̈ܝܢ 46 : ܠܵܐ ܡܸܬܼܚܲܬܼܡܵܐ ܚܵܝܲܬܼ ܡܥܲܬܹܗ ܒܝܲܕ ܣܘܼܥܪ݁ܵܢܹܐ 47 : ܙܲܒܼܢܵܐ ܡܬܲܚܸܡ ܡ̣ܢ ܥܵܒܼܘܿܕܵܐ ܠܲܥܒܼܵܕ ܐܝܼܕܵܘ̈ܗܝ 48 ܥܕܲܡܵܐ ܕܫܵܠܹ̇ܡ ܠܵܐ ܡܲܪܦܹܗ ܠܹܗ ܠܛܵܥܝܵܐ ܕܢܲܛܠܹܐ . 49 : ܣܝܵܓܼܵܐ ܕܪܸܡܙܵܐ ܩܵܐܹ̇ܡ ܒܐܲܦܵܘ̈ܗܝ ܒܲܕ ܡܘܼܬܼ ܫܘܼܪܐ 50 ܕܲܡܥܘܸܟ ܠܹܗ ܡ̣ܢ ܡܲܪܕܝܼܬܼܵܐ ܕܝܼܬܼܵܐ ܕܡܵܪܘܿܕܘܼܬܹܗ . 51 : ܪܓܸܝܼܓܼ ܗ̄ܘ̣ܵܐ ܣܲܓܝܼ ܕܢܸܓܼܡܘܿܪ ܪܸܓܿܬܹܗ ܗܵܐ ܡ̣ܢ ܙܲܒܼܢܵܐ 52 ܘܠܵܐ ܡܲܪܦܸܐ ܠܹܗ ܥܕܲܡܵܐ ܕܫܵܠܸ̇ܡ ܦܣܵܩܵܐ ܕܲܦܣܲܩ . 53 : ܠܗܵܘ̇ ܦܘܿܩܕܵܢܵܐ ܕܬܲܚܸܡ ܘܲܟܼܠܵܝܗܝ ܡܣܲܟܸܿܐ ܢܟܼܝܼܠܵܐ 54 ܕܐܸܡܲܬܼܝ ܬܸܫܠܲܡ ܦܲܪܬܿܘܼܙܡܝܐ ܘܢܸܓܼܠܹܐ ܙܹܐܦܹܗ . 55 : ܐܲܝܟ ܐܲܬܿܘܢܵܐ ܫܵܓܲ̇ܪ ܗܘ̤ ܠܹܗ ܒܩܲܝܣܲܝ̈ ܚܸܡܬܼܵܐ 56 ܕܐܸܡܲܬܼܝ ܢܲܣܸܦ ܢܘܼܪܵܐ ܕܪܘܼܓܼܙܹܗ ܘܢܵܘܩܸܕ ܐ̄ܢܵܫܵܐ . 57 : ܦܲܚܹ̈ܐ ܕܢܸܟܼܠܵܐ ܡܥܲܝܸܕ ܛܵܡܲܪ ܠܠܲܝ ܐܝܼܡܵܡ 58 ܘܝܵܬܹ̇ܒܼ ܢܵܛܲܪ ܕܐܸܡܲܬܼܝ ܢܹܐܬܹܐ ܨܵܝܕܵܐ ܠܘܲܠܕܵܐ . 59 : ܐܲܝܟ ܨܲܝܵܕܵܐ ܡܲܓܲܪ ܪܘܼܚܹܗ ܦܬܼܝܼܠ ܪܸܥܝܵܢܵܐ 60 ܘܐܲܡܝܼܢ ܚܵܐܲܪ ܕܐܸܡܲܬܼܝ ܬܸܣܲܩ ܠܪܹܫ ܬܲܪܥܝܼܬܹܗ . 61 : ܠܚܲܓܼܠܵܐ ܕܵܡܹ̇ܐ ܝܲܨܪܹܗ ܒܓܼܵܘܹܗ ܕܚܲܓܼܠܵܐ ܨܢܝܼܥܵܐ 62 ܘܛܵܒܼ ܡ̣ܢ ܚܲܠܓܼܵܐ ܪܓܼܝܼܓܼ ܘܲܡܣܵܘܲܚ ܠܝܘܿܡ ܫܘܼܠܵܡܵܐ . 63 : ܘܐܸܠܘܼܠܵܐ ܚܒܼܝܪܫ ܒܦܲܘܩܪܵܢ ܟܲܣܝܵܐ ܩܠܘܒܝܵܐ ܩܲܫܝܵܐ 64 ܟܒܲܪ ܣܵܥܹ̇ܐ ܗ̄ܘ̣ܵܐ ܘܒܼܠܲܥ ܗ̄ܘ̣ܵܐ ܠܹܗ ܠܓܸܢܣܲܢ ܟܠܫܵܥ . 65 ܡ̣ܢ ܨܸܒܼܝܵܢܹܗ ܐܲܒܿܝܼܕܝܼܢ ܗ̄ܘ̣ܵܘ ܗܵܐ ܡ̣ܢ ܢܘܼܓܼܪܵܐ : pb. f.165r 66 ܐܸܠܘܼܠܵܐ ܟܠܵܝܗܝ ܗܵܘ̇ ܦܘܼܩܘܵܢܵܐ ܕܲܩܪܲܢ ܨܲܠܡܹܗ . 67 : ܗܘܝ̤ܘ ܕܲܩܪܹܗ ܕܠܵܐ ܢܫܬܼܥܠܹܐ ܠܒܲܪ ܡ̣ܢ ܛܲܟܼܣܵܐ 68 ܘܬܼܘܼܒܼ ܟܵܠܹ̇ܐ ܠܹܗ̇ ܥܕܲܡܵܐ ܠܝܵܘܡܵܐ ܕܣܝܼܡ ܒܝܼܕܲܥܬܹܗ . 69 : ܚܲܟܲܝܡܵܐܝܼܬܼ ܟܠܵܝܗܝ ܒܲܬܼܚܘܼܡܵܐ ܕܪܡܙܹܗ ܟܲܣܝܵܐ 70 ܘܚܲܟܿܝܼܡܵܐܝܼܬܼ ܦܵܬܲܚ ܒܐܲܦܵܘ̈ܗܝ ܘܢܵܦ̇ܩ ܘܡܲܛܥܹܐ . 71 : ܠܝܘܼܬܼܪܵܢ ܗܵܘܹ̇ܐ ܝܘܿܡ ܓܸܠܝܵܢܹܗ ܕܡܵܐ ܐܸܢ ܡܲܚܣܲܝܪ 72 ܕܢܹܐܠܲܦ ܟܠܢܵܫ ܒܝܼܫܘܼܬܼ ܢܸܟܼܒܵܘ̈ܗܝ ܕܠܘܼܩܒܲܠ ܐ̄ܢܵܫܵܐ . 73 : ܬܼܪܬܹܿܝܢ ܡܲܠܸܦ ܡ̣ܢ ܒܝܼܫܘܼܬܹܗ ܠܥܝܼܪܹ̈ܐ ܕܐ̄ܢܵܫܵܐ 74 ܚܲܪܡܵܢܘܼܬܹܗ ܘܚܹܝܠ ܒܲܪܘܿܝܵܐ ܕܟܼܠܹ̇ܐ ܪܘܼܓܼܙܹܗ . 75 : ܐܲܝܟ ܕܲܒܼܨܲܒܼܥܵܐ ܡܚܵܘܸܐ ܛܵܒܼܵܐ ܚܘܼܒܹܗ ܕܥܠܲܝܢ 76 ܕܐܸܠܘܼܠܵܐ ܟܠܵܝܗܝ ܡܛܲܠܸܩ ܗ̄ܘ̣ܵܐ ܠܲܡ ܡ̣ܢ ܫܘܼܪܵܝܐ . 77 : ܐܸܢܗܘ̤ ܕܗܵܫܵܐ ܒܫܘܼܠܵܢ ܙܲܩܼ̈ܢܹܐ ܗܵܟܢ ܐܲܒܼܵܐܫ 78 ܟܡܵܐ ܡܲܒܼܐܸܫ ܗ̄ܘ̣ܵܐ ܐܸܠܘܼ ܫܲܒܼܩܹܗ ܡ̣ܢ ܝܘܿܡ ܕܲܗ̤ܘܲܝܢ . 79 : ܟܘܼܪ ܒܘܼܚܪܵܢܵܐ ܥܲܒܼܕܸܗ ܠܝܲܨܪܹܗ ܠܲܢ ܘܲܠܟܼܠܵܐ 80 ܕܲܒܼܒܼܝܼܫܘܼܬܹܗ ܢܸܒܼܩܸܐ ܕܲܗܒܼܵܐ ܕܦܵܪܘܿܫܘܼܬܲܢ . 81 : ܒܹܗ ܡܲܠܸܦ ܠܲܢ ܙܢܲܝ̈ ܬܲܟܼܬܘܼܫܵܐ ܕܠܘܼܩܒܲܠ ܩܘܼܫܬܵܐ 82 ܘܒܹܗ ܡܵܘܕܲܥ ܠܲܢ ܥܲܠ ܥܘܼܕܪܵܢܹܗ ܕܲܡܢܲܛܲܪ ܠܲܢ . 83 : ܠܚܲܪܬܹܐ ܢܲܛܪܹܗ ܠܩܹܐܪܣܵܐ ܪܲܒܵܐ ܕܲܡܥܲܬܼ ܠܹܗ 84 ܕܢܸܚܙܘܿܢ ܐ̄ܢܵܫܵܐ ܘܲܫܡܲܝܵ̈ܢܹܐ ܒܝܼܫܘܼܬܼ ܝܲܨܪܹܗ . 85 : ܩܕܼܵܡ ܗܵܘ̇ ܝܵܘܡܵܐ ܕܲܡܚܲܕܸܬܼ ܒܹܗ ܒܪܝܬܼܵܐ ܕܲܒܼܪܵܐ 86 ܝܵܗܹ̇ܒܼ ܐܲܬܼܪܵܐ ܕܢܲܝܬܸܿܐ ܠܓܸܠܝܵܐ ܥܵܘܠܘܼܬܹܗ . 87 : ܠܵܐ ܗ̄ܘ̣ܵܐ ܕܟܲܟܸܿܐ ܪܓܼܝܼܓܼ ܒܪܘܿܝܵܐ ܥܲܠ ܗܵܝ̇ ܫܲܒܼܦܩܹܗ 88 ܐܸܠܵܐ ܕܢܸܓܼܠܸܐ ܚܲܪ ܡܵܢܘܼܬܹܗ ܘܪܲܦܝܘܼܬܼ ܢܲܦܫܲܢ . 89 : ܐܲܝܟ ܕܲܒܼܕܝܼܢܵܐ ܡܩܲ [ ܛ ] ܪܸܓܼ ܠܲܢ ܒܹܗ ܚܲܪܝܼܡܵܐܝܼܬܼ 90 ܕܠܵܐ ܥܝܼܪܝܼܒܲܢ ܒܩܹܐܪܣܵܐ ܕܚܲܫܹ̈ܐ ܕܲܚܠܵܦ ܩܘܼܫܬܵܐ . pb. f.165v 91 : ܩܹܐܪܣܵܐ ܗ̄ܘ̣ ܪܲܒܵܐ ܕܲܡܛܝܲܒܼ ܠܲܢ ܕܢܸܥܒܸܿܕ ܥܲܡ̇ܢ 92 ܘܲܒܼܟܼܠ ܦܘܼܪ݁ ܣܝܼܢ ܒܵܥܹ̇ܐ ܕܢܲܛܥܹܝܢ ܡ̣ܢ ܨܹܝܕ ܩܘܼܫܬܵܐ . 93 : ܚܙܵܝܗܝ ܠܲܟܼܝܵܢܲܢ ܟܲܙܟܼܵܐ ܘܲܫܕܵܗ̇ ܠܓܲܢܒܵܪܘܼܬܹܗ 94 ܘܗܵܐ ܡܸܬܼ ܡܲܪܡܲܪ ܕܐܝܼܟܲܢ ܡ̣ܢ ܫܹܠܝ ܚܲܒܼ ܘܐܸܬܼܦܲܪܣ . 95 : ܚܙ̣ܵܐ ܕܐܲܗܸܠ ܒܹܗ ܚܲܕ ܡ̣ܢ ܓܸܢܣܲܢ ܘܥܲܒܼܕܹܗ ܓܘܼܚܪܵܐ 96 ܘܗܵܐ ܡܸܬܼܦܲܪܣ ܕܢܸܬܼܒܲܥ ܥܝܼܪܬܹܿܗ ܡ̣ܢ ܩܲܪ̈ܝܒܼܵܘܗܝ . 97 : ܚܙ̣ܵܐ ܕܐܸܬܥܲܠܝܼ ܠܕܲܪܓܼܵܐ ܪܵܡܵܐ ܕܫܸܡ ܐܝܼܬܼܘܼܬܼܵܐ 98 ܘܗܵܐ ܡܸܬܼܚܲܫܲܒܼ ܕܢܲܥܒܼܵܪ ܕܲܪܓܹܗ ܒܚܲܪ ܡܵܢܘܼܬܼܵܐ . 99 : ܚܙܑ̣ܵܐ ܕܐܸܫܬܼܥܒܲܕܘ ܥܝܼܪܹ̈ܐ ܘܐ̄ܢܵܫܵܐ ܬܚܹܝܬܼ ܫܘܼܠܛܵܢܹܗ 100 ܘܗܵܐ ܡܸܨܛܲܢܲܥ ܕܲܢܩܝܼܡ ܡܸܪܕܵܐ ܠܘܼܩܒܲܠ ܚܲܝܠܹܗ . 101 : ܫܡܲܥ ܗ̄ܘ̣ܵܐ ܕܲܥܬܼܝܼܕ ܕܢܹܐܬܹܐ ܒܚܲܪܬܼܵܐ ܠܲܡܕܵ ܟ̱ܠܵܐ 102 ܘܲܡܥܲܬܸܿܕ ܠܹܗ ܙܲܝܢܵܐ ܕܥܵܘ̣ܠܹܗ ܕܢܹܐܬܹܐ ܒܕܘܼܡܝܹܗ . 103 : ܫܡܲܥ ܕܲܒܼܫܘܼܒܼܚܵܐ ܕܲܫܡܲܝܵܢܹ̈ܐ ܢܵܚܹ̇ܬܼ ܠܐܲܪܥܵܐ 104 ܘܛܲܝܸܒܼ ܐܵܦ ܗܘ̤ ܓܘܼ̈ܕܹܐ ܕܫܹܐܕܹ̈ܐ ܕܲܢܙܲܚܝܘܼܢܵܝܗܝ . 105 : ܫܡܲܥ ܕܲܒܼܕܝܼܢܵܐ ܕܠܵܬ ܫܘܼܠܵܡܵܐ ܥܬܝܼܕ ܕܢܸܫܬܲܢܲܩ 106 ܘܐܲܩܠܝܼ ܒܓܼܘܼܡܕܵܐ ܠܘܼܩܒܲܠ ܚܲܝܠܵܐ ܕܡܫܲܢܸܩ ܠܹܗ . 107 : ܚܙ̣ܵܐ ܕܩܸܪܒܲܬ̤ ܠܵܗ̇ ܐܵܦܵܦܵܣܝܼܣ ܕܥܸܕܲܢ ܫܸܦܠܹܗ 108 ܘܗܵܐ ܡܸܫܬܲܢܹܐ ܐܲܝܟ ܩܵܛܘܿܠܵܐ ܒܥܸܕܲܢ ܡܵܘܬܹܿܗ . 109 : ܫܲܪܝܼܪܵܐ ܠܹܗ ܕܠܵܐ ܡܬܼܦܲܠܲܛ ܡ̣ܢ ܟܹܐܢܘܼܬܼܵܐ 110 ܘܐܲܩܠܝܼ ܘܒܲܣܲܪ ܥܲܠ ܟܠ ܕܸܚ̈ܠܵܢ ܩܲܦܣܵܩ ܣܲܒܼܪܐ . 111 : ܪܢ̣ܵܐ ܕܠܲܝܬܼ ܐܲܬܼܪܵܐ ܕܢܸܣܬܲܬܲܪ ܒܹܗ ܒܝܘܿܡ ܒܘܼܚܪܵܢܵܐ 112 ܘܝܼܨܸܦ ܣܲܓܿܝܼ ܕܢܸܓܼܡܘܿܪ ܪܸܓܿܬܹܗ ܥܵܘ̇ܠܵܐܝܼܬܼ . 113 : ܪܲܒܿܘܼܬܼ ܥܵܘ̣ܠܵܐ ܥܒܲܕܬܹܗ ܕܢܲܥܘܸܠ ܕܠܵܐ ܚܵܘܣܵܐ 114 ܘܚܸܪܚܵܘܼܬܹܗ ܥܒܲܕܬܹܗ ܕܢܸܪܫܲܥ ܠܒܲܪ ܡ̣ܢ ܛܲܟܼܣܵܐ . 115 ܠܫܲܪ ܡ̣ܢ ܛܲܟܼܣܵܐ ܕܥܵܒܼܘܿܕ ܘܬܐ ܢܦܲܩ ܡܵܪܚܵܐ : pb. f.166r 116 ܘܥܲܠ ܥܵܒܼܘܿܕܵܐ ܘܲܥܒܼܵܕ ܐܝܼܕܵܘ̈ܗܝ ܒܥ̣ܵܐ ܕܢܸܫܬܲܥܠܸܐ . 117 : ܠܘܼܩܒܲܠ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܡܩܐܸܐ ܚܬܼܝܼܪܵܐ 118 ܘܠܵܐ ܡܸܬܼܒܲܝܲܢ ܕܗܘ̤ ܠܹܗ ܡܲܟܸܿܐ ܒܚܸܪ ܚܵܘܼܬܼܗ . 119 : ܥܲܡ ܨܸܒܼܝܵܢܐ ܕܝܲܩܲܪ ܐ̄ܢܵܫܵܐ ܡܲܩܪܸܒܼ ܥܲܛܠܵܐ 120 ܘܲܒܼܝܲܕ ܐܢܵܫܵܐ ܓܵܣܹ̇ܐ ܡܸܪܬܹܗ ܥܲܠ ܐܝܼܬܼܘܼܬܼܵܐ . 121 : ܒܝܲܕ ܒܲܪܢܵܫܵܐ ܦܪܲܩ ܒܵܪܘܿܝܵܐ ܠܲܒܼܢܲܝ̈ܢܵܫܵܐ 122 ܘܲܒܼܒܲܪ ܢܵܫܵܐ ܨܵܒܹ̇ܐ ܐܵܦ ܗܘ̤ ܕܢܵܘܒܸܿܕ ܐ̄ܢܵܫܵܐ . 123 : ܠܐ̄ܢܵܫܵܐ ܓܒܼ݂ܵܐ ܠܹܗ ܐܲܠܵܗ ܟܠܵܐ ܘܚܲܪܲܪ ܒܹܗ ܟܠ 124 ܘܚܲܕ ܒܲܪܢܵܫܵܐ ܠܒܼ݂ܵܐ ܠܹܗ ܐܵܦ ܗܘ̤ ܕܲܢ̣ܫܲܥܒܸܕ ܟܠ . 125 : ܡܫܝܼܚܵܐ ܘܡܲܠܟܵܐ ܩܪܵܝܗܝ ܒܵܪܘܿܝܵܐ ܠܐ̄ܢܵܫܵܐ ܕܲܓܼܒܵܐ 126 ܘܒܼܵܗ̇ ܒܲܕܡܘܼܬܼܵܐ ܡܟܲܢܸܐ ܠܐ̄ܢܵܫܵܐ ܕܗܵ݁ܘܹܐ ܥܘܼܡܪܹܗ . 127 : ܕܠܵܐ ܙܘܼܘܓܼܵܐ ܓܲܒܼܠܹܗ ܒܟܲܪܣܵܐ ܠܡܸܦܪܲܩ ܐ̄ܢܵܫܵܐ 128 ܘܲܟܼܒܲܪ ܐܵܦ ܗܘ̤ ܗܵܕܹܐ ܡܲܛܸܒܼ ܥܲܠ ܗܵܘ̇ ܛܵܥܝܵܐ . 129 : ܡ̣ܢ ܝܘܼܒܵܠܵܐ ܕܒܹܝܬܼ ܐܲܒܼܪܵܗܵܡ ܢܣܲܒܼ ܪܹܫܝܼܬܼܵܐ 130 ܘܕܲܡ ܝܼܗ̄ܘܼܕܵܝܵܐ ܗ̄ܘ̣ ܕܗܵܘܹ̇ܐ ܡܵܐܢܵܐ ܠܗܵܝ̇ ܛܵܥܝܼܘܼܬܼܵܐ . 131 : ܒܟܼܠܗܹܝܢ ܕܲܗܘ̤̈ܝ ܒܐܵܕܼܵܡ ܕܲܬܼܪܹܝܢ ܡܸܕܡܵܐ ܐܵܦ ܗܘ̤ 132 ܘܣܵܥܲ݁ܪ ܚܲܝܵܠܹܐ ܟܲܕ ܠܵܐ ܣܵܥܲ݁ܪ ܫܲܪܝܼܪܵܐܝܼܬܼ . 133 : ܒܗܵܘ̇ ܐܸܣܟܹܿܡܵܐ ܕܐܸܬܼܵܐ ܠܥܵܠܡܵܐ ܦܲܓܼܪܵܢܵܐܝܼܬܼ 134 ܒܹܗ ܗܘ̤ ܐܵܬܹ̇ܐ ܐܵܦ ܗܘ̤ ܠܥܵܠܡܵܐ ܒܦܲܓܼܪܵܐ ܕܐ̄ܢܵܫܵܐ . 135 : ܚܲܕ ܒܲܪ ܢܵܫܵܐ ܓܵܒܹ̇ܐ ܢܟܼܝܼܠ̈ܐ ܡ̣ܢ ܐ̄ܢܵܫܘܼܬܼܵܐ 136 ܘܲܡܕܲܝܲܪ ܒܹܗ ܐܲܟܼܡܵܐ ܕܕܲܝܲܪ ܟܲܣܝܵܐ ܒܐ̄ܢܵܫܵܐ . 137 : ܒܐ̄ܢܵܫܵܐ ܥܵܡܲ݁ܪ ܣܵܢܐܵܐ ܕܐ̄ܢܵܫܵܬ ܕܢܲܛܥܹܐ ܠܐ̄ܢܵܫܵܐ 138 ܘܲܡܟܲܢܸܐ ܠܹܗ ܒܪܵܐ ܕܐܲܠܵܗܵܐ ܐܲܟ ܗܵܝ̇ ܕܲܗܘ̤ܵܬܼ . 139 : ܒܲܪ ܐܲܠܵܗܵܐ ܡܟܲܢܸܐ ܢܟܼܝܼܠܵܐ ܠܒܲܪ ܐܲܒܼܕܵܢܵܐ 140 ܘܫܸܡ ܐܲܠܵܗܵܐ ܚܵܛܹ̇ܦ ܒܐܝܼܕܹܗ ܘܡܲܩܸܦ ܠܲܫܡܹܗ : pb. f.166v 141 ܫܡܵܐ ܝܲܩܝܼܪܵܐ ܣܵܐܹ̇ܡ ܚܲܪܡܵܐ ܥܲܠ ܫܝܼܛܘܼܬܹܗ . 142 : ܘܣܵܥܹ̈ܐ ܕܢܸܣܲܩ ܠܕܲܪܓܼܵܐ ܪܵܡܵܐ [...] ܠܐ ܡܲܦܵܣ ܠܗ 143 ܒܚܘܼܬܼܪܵܐ ܣܲܟܼܠܵܐ ܡܲܩܠܹܐ ܫܲܒܝܵܐ ܥܲܠ ܐܝܼܬܼܘܼܬܼܵܐ . 144 : ܘܲܒܼܚܸܪܝܵܢܵܐ ܚܵܛܹ̇ܦ ܢܵܘܡܹ̈ܐ ܕܐܲܠܵܗܘܼܬܼܵܐ 145 ܐܲܝܟ ܫܲܒܵܝܵܐ ܥܵܒܲ̇ܪ ܒܐܲܪܥܵܐ ܡܠܸܐ ܪܵܡܘܼܬܼܵܐ . 146 : ܘܫܵܒܸ̇ܐ ܠܐ̄ܢܵܫܵܐ ܕܢܗܘܘܿܢ ܥܲܒܼ̈ܕܹܐ ܠܡܵܪܘܿܕܘܼܬܹܗ 147 : ܒܪܹܫ ܓܵܠܘܼܬܼܵܐ ܡܲܦܲܩ ܐ̄ܢܵܫܵܐ ܡ̣ܢ ܗܵܘ ܢܲܝ̈ܗܘܿܢ 148 ܘܲܚܠܵܦ ܢܟܼܣܸ̈ܐ ܒܵܐܹ̇ܙ ܥܘܼܬܼܪܵܐ ܕܪܸ̈ܥܝܵܢܲܝܗܘܿܢ . 149 : ܠܗܵܘܢܵܐ ܫܵܒܹ̇ܐ ܘܲܠܪܸܥܝܵܢܵܐ ܡܲܫܠܲܚ ܥܲܪܛܸܠ 150 ܘܲܚܠܵܦ ܦܲܓܼܪܵܐ ܒܢܲܦܫܵܐ ܡܒܲܙܲܚ ܘܲܡܨܲܥܲܪ ܠܵܗ̇ . 151 ܥܲܡ ܚܘܿܫܵܒܹ̈ܐ ܟܣܲܝ̈ܐ ܡܲܩܪܸܒܼ ܐܘܼܡܵܢܵܐܝܼܬܼ . 152 ܕܢܸܗܘܸܐ ܡܫܲܥܒܸܿܕ ܟܠܹܗ ܐ̄ܢܵܫܵܐ ܠܲܪ̈ܓܼܝܼܓܼܵܬܹܗ . 153 : ܐܘܡܵܢܵܐܝܼܬܼ ܡܪܲܟܸܿܒܼ ܩܹܐܪܣܵܐ ܕܲܡܛܲܝܒܼ ܠܹܗ 154 ܘܫܹܐ̈ܕܹܐ ܨܢܝܼ̈ܥܹܐ ܡܥܲܬܿܕܝܼܢ ܙܲܒܼܢܵܐ ܕܲܡܛܲܝܲܩ ܠܹܗ . 155 : ܒܐܘܼܡܵܢܘܼܬܼܵܐ ܕܕܲܝ̈ܘܹܐ ܡܲܛܥܹܐ ܩܕܼܵܡ ܚܲܙܵܝܹ̈ܐ 156 ܘܛܠܵܢ̈ܝܵܬܼܵܐ ܕܠܵܐ ܫܲܪܝܼܪ̈ܢ ܡܚ̤ܵܘܹܐ ܠܥܲܝ̈ܢܹܐ . 157 : ܒܡܹܐ ܚܲܕ ܥܲܝ̈ܢܹܐ ܡܩܝܼܡ ܗܲܓܵܓܹܐ ܩܕܼܵܡ ܒ̈ܒܼܵܬܼܵܐ 158 ܘܥܲܠ ܠܵܐ ܡܸܕܡ ܣܲܣܡܸܟ ܪܸ̈ܓܼܫܹܐ ܐܲܝܟ ܕܥܲܠ ܡܸܕܸܡ . 159 : ܕܘܼܡܝܵܐ ܕܪܸ̈ܓܼܫܹܐ ܡܸܬܼܚܲܙ̈ܝܵܢܹܐ ܨܵܐܲܪ ܒܐܲܪܥܵܐ 160 ܘܲܡܕܲܡܹܐ ܠܗܘܿܢ ܐܲܝܟ ܗܵܘ̇ ܕܲܗܘ̤ܵܘ ܟܲܕ ܠܵܐ ܗܵܘܹ̇ܝܢ . 161 : ܫܸܐ̈ܕܹܐ ܗܵܘܹ̇ܝܢ ܚܙܵܬܼܵܐ ܕܐܝܼܬܹܝܗ̇ ܟܲܕ ܠܵܐ ܐܝܼܬܹܝܗ̇ 162 ܘܲܡܫܲܪܪܝܼܢ ܠܵܗ̇ ܒܝܲܕ ܕܸܡ̈ܘܬܼܵܐ ܕܠܵܐ ܫܲܪܝܼܪ̈ܵܢ . 163 ܗܸܢ̣ܘܿܢ ܗܵܘܹ̇ܝܢ ܣܡܲܝ̈ܐ ܘܚܲܪ̈ܫܹܐ ܘܦܹܐܦܲܐ ܘܠܲܠ̈ܓܹܐ . 164 ܘܒܲܪ ܐܲܒܼܕܵܢܵܐ ܡܲܐܣܸܐ ܒܛܘܼܥܝܲܝ ܟܲܕ ܠܵܐ ܡܲܐܣܸܐ . 165 ܗܸܢ̣ܘܿܢ ܩܵܥܹ̇ܝܢ ܐܲܝܟ ܐܲܠܝܨܹ̈ܐ ܩܕܼܵܡ ܦܲܩܪܘܼܬܹܗ : pb. f.167r 166 ܘܗܘ̤ ܡܸܫܬܲܩܲܠ ܘܡܵܘܫܸܛ ܐܝܼܕܹܗ ܠܘܵܬܼ ܚܘܼܠܡܵܢܵܐ . 167 : ܠܵܘ ܚ̇ܘܼܠܡܵܢܵܐ ܕܩܘܼܫܬܵܐ ܝܵܗܹ̇ܒܼ ܟܪܝܼܗ ܒܲܚܛܝܼܬܼܵܐ 168 ܠܚܘܼܠܡܵܢ ܢܲܦܫܵܐ ܪܓܼܝܼܓܼ ܕܲܢܚܲܒܸܿܠ ܠܫܘܼܘܕܵܝ ܡܸܠܵܘ̈ܗܝ . 169 : ܐ̄ܣܟܹܿܡ ܗܵܘ̇ ܐܵܣܝܵܐ ܕܐܲܬ̤ܵܐ ܠܥܠܡܵܐ ܥܛܝܼܦ ܙܹܐܦܵܢܵܐ 170 ܘܩܪܵܐ ܠܐ̄ܢܵܫܵܐ ܕܬܵܘ ܐܸܬܼܐܲܣܵܘ ܗܵܢ̇ܘ ܕܹܝܢ ܡܘܼܬܼܘ . 171 : ܡܵܘܬܵܐ ܩܲܫܝܵܐ ܡܠܸܐ ܚܘܼܠܡܵܢܹܗ ܕܐܵܣܝܵܐ ܢܟܼܝܼܠܵܐ 172 ܘܒܸܐܣܟܹܿܡ ܛܵܒܼܬܵܐ ܡܦܲܠܸܓܼ ܬܵܘܟܵܐ ܠܡܸܫܬܲܡܥܵܢܵܘ̈ܗܝ . 173 : ܒܐܸܣܟܹܿܡ ܡܫܝܼܚܵܐ ܡܕܼܵܡܸܐ ܡܸܫܝܼܚܵܐ ܕܕܲܓܵܠܘܼܬܼܵܐ 174 ܘܢܵܓܸܕ ܨܐܕܼܵܘܗܝ ܟܸܢ̈ܫܹܐ ܕܥܲܡܡܹ̈ܐ ܕܲܢܙܚܝܘܼܢܵܝܗܝ . 175 : ܐܲܝܟ ܙܲܕܝܼܩܵܐ ܡܪܝܼܡ ܒܲܪܬܼ ܩܵܠܹܗ ܠܨܹܝܕ ܚܲܛܵܝܹ̈ܐ 176 ܕܬܼܵܘ ܣܲܒܼܘ ܡܲܓܲܢ ܫܛܲܪ ܚܵܘܒܲܝ̈ܟܿܘܿܢ ܗܵܢ̇ܘ ܕܝܼܢ ܚܘܼܒܼܘ . 177 : ܐܲܝܟ ܡܲܟܿܝܼܟܼܵܐ ܡܲܪܟܸܿܢ ܡܸܠܵܘ̈ܗܝ ܡܠܸܐ ܪܵܡܘܼܬܼܵܐ 178 ܘܡܲܟܿܝܼܟܼܵܐܝܼܬܼ ܙܵܪܲܥ̇ ܡܸܠܬܹܗ ܒܪܸܥܝܵܢ ܐ̄ܢܵܫܵܐ . 179 : ܘܲܟܼܒܲܪ ܐܵܡܲ݁ܪ ܚܲܪ ܡܵܢܵܐܝܼܬ ܐܲܝܟ ܦܵܪܘܿܩܲܢ 180 ܕܚܘܼܪܘ ܒܝܼ ܕܢܝܼܚ ܐ̄ܢܵܐ ܘܢܘܼܚܘ ܡ̣ܢ ܚܘܼܬܼܪܵܐ ܒܐܣܟܸܿܡ ܢܝܼܚܘܼܬܼܝ . 181 : ܘܲܟܒܲܪ ܡܲܟܼܪܸܙ ܫܘܼܒܼܩܵܢ ܥܵܘ̣ܠܵܐ ܥܵܘܼ̇ܠ ܟܠܹܵܗ 182 ܘܟܼܵܐܹ̇ܐ ܒܒܼܝܼ̈ܫܹܐ ܒܝܼܫܵܐ ܕܠܵܐ ܐܝܼܬܼ ܦܸܚܡܵܐ ܠܪܘܼܫܠܹܗ . 183 : ܘܲܟܼܒܲܪ ܫܵܪܸܐ ܩܸܨܡܸ̈ܐ ܘܢܸܚ̈ܫܹܐ ܕܟܲܠܕܵܝܘܼܬܼܵܐ 184 ܐܲܝܟ ܕܲܢܫܲܪܲܪ ܙܹܐܦܵܢܘܼܬܹܗ ܕܠܵܐ ܙܘܼܥܙܵܥܵܐ . 185 : ܘܲܟܼܒܲܪ ܗܵܘܹ̇ܐ ܗܘ̤ ܕܲܠܩܘܼܒܼܠܵܐ ܕܐܘܼܡܵܢܘܼܬܹܗ 186 ܡܸܣܲܬܼ ܕܢܲܕ ܢܲܚ ܝܲܨܪܸܗ ܒܝܼܫܵܐ ܠܘܼܩܒܲܠ ܡܵܪܹܗ . 187 : ܘܲܟܼܒܲܪ ܟܦܲܪ ܒܲܐܚܝܵܢܘܼܬܼܵܐ ܕܲܒܼܢܲܝ̈ ܐ̄ܪܵܙܹܗ 188 ܡܸܣܲܬܼ ܕܢܸܚܛܘܿܦ ܫܡܵܐ ܝܲܩܝܼܪܵܐ ܕܢܘܼܟܼܪܵܝ ܠܲܫܡܹܗ . 189 : ܘܲܟܼܒܲܪ ܓܵܥܲܪ ܒܟܼܘܼܡܪܹ̈ܐ ܕܐܩܝܼܡ ܒܹܝܬܼ ܣܸܓܼܕܵܬܹ̈ܗ 190 ܡܸܣܲܬܼ ܕܲܢܩܝܼܡ ܗܵܝ̇ ܬܲܪܥܝܼܬܼܵܐ ܕܡܸܣܬܲܓܼܕܵܢܵܐ ܗ̄ܘ̣ . pb. f.167v 191 : ܘܲܟܼܒܲܪ ܬܵܢܹ̇ܐ ܕܡ̇ܢ ܛܵܥܹ̇ܝܢ ܐܢ̄ܬܲܘܿܢ ܒܵܬܲܪ ܛܘܥܝܲܝ 192 ܕܠܵܐ ܐ̄ܢܵܫ ܢܲܟܠ ܕܡ̣ܢ ܨܹܝܕ ܩܘܼܫܬܵܐ ܡܲܛܥܸܐ ܠܐ̄̈ܢܵܫܵܐ . 193 : ܐܘܿ ܟܡܵܐ ܐܘܼܡܵܢ ܣܵܢܐܵܐ ܕܐ̄ܢܵܫܵܐ ܘܲܕ ܥܵܒܼܘܿܕܵܐ 194 ܐܸܠܵܐ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܠܵܐ ܚܵܣܹ̇ܝܢ ܠܹܗ . 195 : ܐܘܿ ܟܡܵܐ ܡܲܪܵܚ ܛܪܘܼܢܵܐ ܕܪܵܪܸܕ ܥܲܠ ܐܝܼܬܼܘܼܬܼܵܐ 196 ܘܐܸܠܵܐ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܠܵܐ ܡܫܲܥܒܲܕ ܠܹܗ . 197 : ܥܲܠ ܐܝܼܬܼܘܼܬܼܵܐ ܡܪܲܕ ܡܵܪܘܿܕܵܐ ܒܪܵܡܘܼܬܼ ܪܘܼܚܹܗ 198 ܘܥܲܠ ܗܵܘ̇ ܪܸܡܙܵܐ ܕܲܒܼܪܵܝܗܝ ܥܲܡ ܟܠ ܐܲܩܠܝܼ ܘܒܲܣܲܪ . 199 : ܒܲܫܡܵܐ ܚܲܝܵܐ ܩܵܪܹܐ ܢܲܦܫܹܗ ܡܝܼܬܼ ܒܲܚܛܵܝܗܵܘ̈ܗܝ 200 ܘܐܲܠܵܗܵܐܝܼܬܼ ܡܚܵܘܸܐ ܥܘܼܬܼܪܹܗ ܠܥܹܝܢ ܚܲܙܵܝܵܘ̈ܗܝ . 201 : ܡܫܝܼܚܵܐ ܘܡܲܠܟܵܐ ܐܡܲ݁ܪ ܕܐܝܼܬܲܝ ܡܫܝܼܚ ܒܲܚܛܝܼܬܼܵܐ 202 ܘܠܲܡܫܲܡܫܵܢܵܘ̈ܗܝ ܩܵܪܹܐ ܫܠܝܼܚܹ̈ܐ ܕܙܲܕܝܼܩܘܼܬܼܵܐ . 203 : ܫܹܐ̈ܕܹܐ ܡܫܲܕܲܪ ܐܲܝܟ ܟܵܪ̈ܘܿܙܹܐ ܠܟܼܠ ܐܲܬܼܪ̈ܘܵܢ 204 ܘܢܦܩܝܼܢ ܙܵܪܥܝܼܢ ܛܸܒܵܐ ܣܲܢܝܵܐ ܕܝ̣ܘܿܡ ܡܹܐܬܼܝܼܬܹܗ . 205 : ܩܠܹ̈ܐ ܫܓܼܝ̈ܫܹܐ ܡܲܪܡܹܝܢ ܒܐܸܕܢܹ̈ܐ ܕܫܵܡܘܿܥܲܝ̈ܗܘܿܢ 206 ܘܠܲܝܬܿ ܡܲܫܡܲܥܬܼܵܐ ܕܠܵܐ ܡܸܫܬܲܓܼܫܵܐ ܒܣܘܼܥܪ̈ܢܲܝܗܘܿܢ . 207 : ܫܠܸܩ ܠܹܗ ܙܲܒܼܢܵܐ ܕܐܪ̈ܙܸܐ ܘܛܘܼ̈ܦܣܹܐ ܩܵܥܹ̇ܝܢ ܚܲܪ̈ܡܹܐ 208 ܘܐܸܬ̣ܵܐ ܫܪܵܪܵܐ ܕܨܝܕ ܗ̄ܘ̣ܵܐ ܒܣܸܦܪܸ̈ܐ ܪܘܼܚܵܢܵܐܝܼܬܼ . 209 : ܩܘܼܡܘ ܦܘܿܩܘ ܩܲܒܸܿܠܘ ܩܘܼܫܬܵܐ ܓܲܠܝܵܐ ܒ̈ܢܲܝ ܡܘܼܠܟܵܢܵܐ 210 ܘܣܲܒܼܘ ܛܵܒܼܬܼ̈ܐ ܕܲܡܠ݂ܲܟ ܛܵܒܼܵܐ ܠܨܸܒܼܝܵܢܲܝ̈ܟܿܘܿܢ . 211 : ܦܘܼܫܘ ܡ̣ܢ ܗܸܪܓܵܐ ܘܡ̣ܢ ܥܸܢܝܵܢܵܐ ܕܫܘܼܡܠܵܝ ܐ̄ܪ̈ܙܹܐ 212 ܘܲܚܬܼܘܿܡܘ ܣܸܦܪܹ̈ܐ ܕܲܢܛܘܼܪ̈ܬܵܐ ܦܲܓܼܪ̈ܢܝܵܬܼܵܐ . 213 : ܠܡ̇ܢ ܡܸܬܼܒܲܥܝܵܐ ܡܲܚܙܝܼܬܼ ܛܘܼܦܵܣܹ̈ܐ ܠܪܸ̈ܥܝܵܢܲܝܟܿܘܿܢ 214 ܚܘܼܪܘ ܘܐܸܬܼܒܲܩܵܘ ܚܲܬܿܝܼܬܼܵܐܝܼܐܬܼ ܒܹܗ ܒܲܫܪܵܪܵܐ . 215 ܦܘܼܫܘ ܡ̣ܢ ܥܲܡܠܵܐ ܕܙܲܕܝܼܩܘܼܬܼܵܐ ܕܣܲܓܿܝܼ ܥܲܡܠܹܗ : pb. f.168r 216 ܘܢܘܼܚܘ ܒܲܠܡܹܐ ܢܵܐ ܕܲܥܬܼ̈ܝܼܕܼܵܬܼܵܐ ܕܟܼܵܣ̈ܝܵܢ ܒܲܩܢܘܿܡܝ . 217 : ܐܘܿ ܡ̣ܢ ܦܘܼܡܵܐ ܡܡܲܠܸܠ ܪܘܼܫܥܐ [ ܕ ] ܠܵܐ ܡܸܬܼ ܡܲܠܲܠ 218 ܟܡܵܐ ܡܸܫܬܲ ܥܠܸܐ ܘܠܵܐ ܡܸܬܼܟܲܚܲܕ ܐܵܦܸܢ ܩܲܠܝܼܠ . 219 : ܐܘܿ ܡ̣ܢ ܦܲܩܪܵܐ ܕܦܲܩܝܼܪ ܝܲܨܪܹܗ ܛܵܒܼ ܡ̣ܢ ܟܲܠܒܵܐ 220 ܘܐܲܡܝܼܢ ܢܵܒܲ݁ܚ ܘܠܵܐ ܡܸܬܼ ܒܲܝܲܢ ܕܲܒܼܡ̇ܢ ܢܵܒܲ݁ܚ . 221 : ܐܘ ܠܲܟܼܬܼܝܫܵܐ ܕܟܵܬܹ̇ܫ ܢܲܦܫܹܗ ܟܲܕ ܠܵܐ ܐܲܠܝܼܚܨ 222 ܘܡܲܪܡܸܐ ܗܸܪܬܼܵܐ ܒܹܝܬܼ ܐܪ̈ܥܵܢܹܐ ܘܠܲܫܡܲܝܵܢܹ̈ܐ . 223 : ܠܥܝܼܪܹ̈ܐ ܘܐ̄ܢܵܫܵܐ ܕܵܠܲܚ̇ ܪܘܼܓܼܙܹܗ ܕܪܲܓܲܘܼܙܬܼܵܢܵܐ 224 ܘܥܲܠ ܪ̈ܘܼܚܵܢܹܐ ܘܥܲܠ ܦܲܓܼܪ̈ܢܹܐ ܓܵܣܸ̇ܐ ܡܸܪܬܹܗ . 225 : ܒܐ̄ܢܵܫܵܐ ܥܵܡܲܪ ܐܲܝܟ ܡܵܐ ܕܲܥܵܡ݂ܲܪ ܒܚܸܘܝܵܐ ܒܪܵܫܝܼܬܼ 226 ܘܲܡܢܲܟܸܿܬܼ ܒܹܗ ܠܲܒܼܢܲܝ̈ܢܵܫܵܐ ܐܲܝܟ ܕܲܠܚܵܘܵܐ . 227 : ܐܲܝܟ ܕܲܒܼܢܲܝܬܵܐ ܡܟܲܣܸܐ ܟܝܵܢܹܗ ܒܦܲܓܼܪܵܢܘܼܬܵܐ 228 ܐܲܝܟ ܕܐܸܬܼܟܲܣܝܼ ܒܚܸܘܝܵܐ ܒܥܕܸܢ ܘܲܛܥܵܐ ܘܐܲܛܠܝܼ . 229 : ܐܲܝܟ ܐܹܘܪܓܵܢܘܿܢ ܗܵܘܹ̇ܐ ܦܲܓܼܪܵܐ ܠܩܲܛܝܼܢܘܼܬܹܗ 230 ܘܲܒܼܗܲܕܡܹ̈ܐ ܡܬܲܪܓܸܿܡ ܩ̈ܐܐ ܕܲܡܠܹܝܢ ܪܘܼܫܥܵܐ . 231 : ܗܘ̤ ܘܠܸܓܝܘܿܢܵܘ̈ܗܝ ܥܵܐܹ̇ܠ ܫܵܪܹܐ ܒܢܘܿܣܵܐ ܛܲܡܵܐܐ 232 ܘܲܡܩܲܒܿܠܝܼܢ ܒܹܗ ܣܸܓܼܕܲܬ̤ ܥܵܘ̣ܠܵܐ ܡ̣ܢ ܪ̈ܲܫܝܼܓܹܐ . 233 : ܟܠܹܗ ܚܲܝܠܹܗ ܡܙܲܡܸܢ ܫܵܪܹ̇ܐ ܠܘܲܥܕܼܵܐ ܕܦܲܓܼܪܹܗ 234 ܕܢܸܐ ܬܸܘܿܢ ܢܙܲܚܝܘܢ ܦܵܩܪܸ̈ܐ ܠܦܲܩܪ̈ܵܐ ܕܲܦܩܝܼܪ ܡܸܢܗܘܿܢ . 235 : ܟܠܗܘܢ ܕܲܝ̈ܘܹܿܐ ܡܲܪܗܸܛ ܩܘܼܕܡܵܘܗܝ ܕܲܝܘܵܐ ܡܓܲܫܡܵܐ 236 ܕܲܢܣܲܒܿܪܘܼܢܵܝܗܝ ܐܲܝܟ ܫܲܪܝܼܪܵܐ ܠܕܲܓܵܠ ܟܠܹܗ . 237 : ܟܠܗܘܿܢ ܫܸܐܕܹ̈ܐ ܫܵܓܼܫܝܼܢ ܠܐܲܪܥܵܐ ܒܝܘܿܡ ܓܸܠܝܵܢܹܗ 238 ܕܢܸܗܘܸܐ ܪܵܗܹ̇ܛ ܫܸܡ ܛܵܥܝܘܼܬܹܗ ܩܲܠܝܼܠܵܐܝܼܬܼ . 239 : ܥܲܠ ܟܠ ܘܲܒܼܟܼܠ ܦܵܪܣܝܼܢ ܢܸܫ̈ܒܸܐ ܕܲܡܨܝܼ̈ܕܵܬܹܗ 240 ܕܲܢܨܘܼܕܘܼܢܵܝܗܝ ܠܥܵܠܡܵܐ ܒܪܝܼܪܵܐ ܒܲܥܪܝܼܡܘܼܬܹܗ . pb. f.168v 241 : ܘܵܝ ܠܲܟܼܝܵܢܲܢ ܡ̣ܢ ܡܲܟܿܝܵܢܲܢ ܕܲܟܼܡܵܐ ܡܕܲܪܲܡ 242 ܕܒܲܢ ܡܲܛܥܹܐ ܠܲܢ ܡ̣ܢ ܨܸܝܕ ܩܘܼܫܬܵܐ ܕܠܑܵܐ ܪܓܼܝܼܫܝܼܢܲܢ . 243 : ܘܵܝ ܠܹܗ ܠܓܸܢܣܲܢ ܡ̣ܢ ܓܲܝܵܣܵܐ ܕܥܲܡܝܼܢ ܥܲܡܹܗ 244 ܘܲܡܓܲܝܸܣ ܠܹܗ ܘܠܵܐ ܡܸܬܼܒܲܝܲܢ ܒܲܢܟܼܝܼܠܘܼܬܹܗ . 245 : ܘܵܝ ܠܹܗ ܠܛܘܼܗܡܲܢ ܡ̣ܢ ܒܲܪ ܛܘܼܗܡܵܐ ܕܪ̈ܘܼܚܵܢܵܝܹܐ 246 ܘܲܡܒܲܙܲܚ ܒܹܗ ܘܗܲܢܝܼ ܒܸܙܚܸܗ [...] ܥܲܠ ܪܸܥܝܵܢܹܗ . 247 : ܘܵܝܠܲܢ ܡ̣ܢ ܗܵܘ̇ ܫܒܼܵܒܼܵܐ ܒܝܼܫܵܐ ܕܐܝܼܬܼ ܒܲܬܼܚܘܼܡܲܢ 248 ܕܥܵܠܹ̇ܒܼ ܟܠܝܘܿܡ ܘܠܵܐ ܡܸܬܼܡܲܠܝܵܐ ܥܵܠܘܿܒܼܘܲܬܹܿܗ . 249 : ܗܵܐ ܒܨܝܼܪ ܩܲܠܝܼܠ ܐܲܠ̈ܦܹܐ ܐܸܫܬܵܐ ܡܸܥܠܲܒܼ ܥܵܠܹ̇ܒܼ 250 ܘܬܼܘܼܒܼ ܣܝܼܡܵܐ ܠܹܗ ܕܐܵܦ ܗ̤ܝ ܢܵܘ̈ܡܹܐ ܕܚܲܝܲܝ̈ܢ ܢܸܣܲܒܼ . 251 : ܠܚܲܝܹ̈ܢ ܒܵܥܹ̇ܐ ܕܢܲܥܕܸܐ ܡܸܢܲܢ ܒܫܘܼܠܵܡ ܙܲܒܼ̈ܢܹܐ 252 ܘܠܵܐ ܡܲܪ ܫܸܠ ܠܹܗ ܗܵܘ̇ ܨܸܒܼܝܵܢܵܐ ܕܲܩܪܵܢ ܨܲܠܡܹܗ . 253 : ܒܗܵܕܹܐ ܬܸܢܘܲܝ ܐܸܬܸܐ ܨܹܐܕܲܝܢ ܒܐ̄ܢܵܫܵܐ ܕܡܸܢܲܢ 254 ܕܒܹܗ ܒܲܟܼܝܵܢܲܢ ܢܨܘܼܕ ܠܲܟܼܝܵܢܲܢ ܐܲܝܟ ܕܲܒܼܦܲܚܵܐ . 255 : ܦܲܚܵܐ ܗܵܘܹ̇ܐ ܗܵܘ̇ ܒܲܪܢܵܫܵܐ ܠܗܵܘ̇ ܨܲܝܵܕܵܐ 256 ܘܥܵܐܹ̇ܠ ܟܵܡܹ̇ܢ ܠܓܼܵܘ ܡ̣ܢ ܦܲܓܼܪܢ ܕܲܢܨܘܼܕܵܢ ܒܹܗ . 257 : ܚܙ̣ܵܐ ܕܲܒܼܐ̄ܢܵܫܵܐ ܦܲܪܩܲܢ ܛܵܒܼܵܐ ܡ̣ܢ ܒܝܼܫܘܼܬܹܗ 258 ܘܗܵܐ ܡܸܬܼܦܲܪܲܣ ܕܢܲܦܢܹܝܢ ܨܹܐܕܼܵܘܗܝ ܒܝܲܕ ܒܲܪܢܵܫܵܐ . 259 : ܚܙ̣ܵܐ ܕܠܵܐ ܡܸܫܟܲܚ ܕܗܘ̤ ܒܲܠܚܘܿܕܼܵܘܗܝ ܢܲܩܪܸܒܼ ܠܲܢܝܼ̈ܢ 260 ܘܐܸܓܲܪ ܐ̄̈ܢܵܫܵܐ ܕܢܸܬܼ ܟܲܬܲܫ̈ ܒܹܗ ܥܲܡ ܚܹܐܪܘܼܬܲܢ . 261 : ܒܐܝܼܕܵܐ ܕܐ̄ܢܵܫܵܐ ܡܵܘܚܸܕ ܣܲܝܦܵܐ ܕܡܲܪܝܼܪܘܼܬܹܗ 262 ܘܚܵܪܹܒܼ ܣܸܕܪܸ̈ܐ ܕܲܒܼܢܲܝ̈ܢܵܫܵܐ ܕܠܵܐ ܚܵܘܣܵܢܵܐ . 263 : ܠܓܼܵܘ ܡ̣ܢ ܦܲܓܼܪܵܐ ܡܸܬܼܚܲܙܝܵܢܵܐ ܥܵܐܹ݁ܠ ܟܵܡܹ̇ܢ 264 ܘܲܡܫܲܕܸܐ ܒܹܗ ܒܲܟܼܝܵܢ ܐ̄ܢܵܫܵܐ ܓܹܐܪܹ̈ܐ ܕܪܘܼܓܼܙܹܗ . 265 ܠܵܐ ܗ̄ܘ̣ܵܐ ܒܓܸܠܝܵܐ ܡܲܩܪܸܒܼ ܥܲܡ̇ܢ ܢܲܟܿܘܼܠܬܼܵܢܵܐ : pb. f.169r 266 ܘܠܵܘ ܒܲܩܛܝܼܪܵܐ ܥܵܨܸ̇ܐ ܠܝܲܨܪܢ ܕܢܸܫܬܲܥܒܲܕ ܠܹܗ . 267 : ܒܐ̄ܢܵܫܵܐ ܡܬܼܪܓܸܿܡ ܥܲܡ ܚܹܐ ܪܘܼܬܲܢ ܩ̈ܐܹܐ ܢܟܼܝܼ̈ܠܹܐ 268 ܘܲܡܚܲܬܼ ܚܸܬܼ ܠܲܢ ܐܲܝܟ ܨܲܝܵܕܵܐ ܠܘܲܥܕܵܐ ܕܢܸܟܼܠܵܘ̈ܗܝ . 269 : ܐ̄ܢܵܫܵܐ ܗ̄ܘ̣ ܕܲܡܪܝܼܡ ܩܵܠܹܗ ܒܐܲܪܥܵܐ ܘܩܵܥܹ̇ܐ ܠܐ̄ܢܵܫܵܐ 270 ܕܐ̄ܢܵܐ ܐ̄ܢܵܐ ܐ̄ܢܵܫܵܐ ܕܦܸܪܩܸ̇ܬܼ ܐ̄ܢܵܫܵܐ ܘܬܼܘܼܒܼ ܦܵܪܸܩ ܐ̄ܢܵܐ . 271 : ܬܵܘ ܣܲܒܼܘ ܒܐܝܼ̈ܕܲܝ ܚܲܝܹ̈ܐ ܚܲ [...] ܬܹ̈ܐ ܩܵܥܹ̇ܐ ܢܟܼܝܼܠܵܐ 272 ܟܲܕ ܡܵܘܗܒܼܬܹܗ ܡܵܘܬܵܐ ܗ̄ܝ̣ ܟܠܵܗ̇ ܕܠܵܐ ܫܘܼܠܵܡܵܐ . 273 : ܠܡܵܘܬܿܢ ܨܵܒܸ̇ܐ ܘܲܒܟܼܠ ܥܸ̈ܠܠܲܢ ܪܓܼܝܼܓܼ ܕܲܢܡܝܼܬܲܢ 274 ܘܐܸܠܘܼܠܵܐ ܣܝܵܓܼ ܪܸܡܙܵܐ ܒܐܲܦܵܘ̈ܗܝ ܡܛܲܠܸܩ ܗ̄ܘ̣ܵܐ ܠܲܢ . 275 : ܪܸܡܙܵܐ ܟܲܣܝܵܐ ܟܠܵܝܗܝ ܒܲܬܼܚܘܼܡܵܐ ܠܪܘܼܓܼܙܹܗ ܩܲܫܝܵܐ 276 ܘܡܵܐ ܕܡܲܪܫܸܠ ܠܹܗ ܬܘܼܒܼ ܟܠܹ̇ܿܐ ܠܹܗ ܕܠܵܐ ܢܵܘܒܸܕ ܠܲܢ . 277 : ܗܘ̤ ܡܲܪ ܫܸܠ ܠܹܗ ܕܢܸܓܼܡܘܿܪ ܪܸܓܿܬܹܗ ܨܲܗܝܲܬ̤ ܠܲܕ ܡ̇ܢ 278 ܘܗܘ̤ ܟܵܠܹ̇ܐ [ ܠܹܗ ] ܕܢܵܘܕܲܥ ܚܘܼܒܹܗ ܕܲܠܘܵܬܼ ܓܸܢܣܲܢ . 279 : ܡܸܢܹܗ ܕܓܸܢܣܲܢ ܡܫܲܕܲܪ ܪܸܡܙܹܗ ܘܟܼܠܹ̇ܿܐ ܪܘܓܼܙܹܗ 280 ܕܢܸܚܙܸܐ ܘܢܸܒܼܗܲܬܼ ܕܐܝܼܬܼ ܒܹܗ ܒܓܸܢܣܲܢ ܕܢ̇ܦܹܩ ܠܐܘܪܥܹܗ . 281 : ܚܲܕ ܐܝܙܓܲܕܵܐ ܡܫܲܕܲܪ ܡܸܢܲܢ ܨܹܝܕ ܒܝܼܫܘܼܬܗ 282 : ܘܲܡܫܲܠܸܐ ܠܵܗ̇ ܠܲܫܓܸܝܫܘܼܬܹܗ ܒܩܵܠ ܦܸܬܼܓܼܵܡܵܘ̈ܗܝ 283 : ܒܲܕ ܡܘܼܬܼ ܨܸܡܚܵܐ ܡ̣ܢ ܐܸܣܦܹܝܪܵܐ ܕܵܢܲܚ̇ ܡ̣ܢ ܫܠܸܝ 284 ܘܪܵܕܼ̇ܦ ܚܸܫܟܵܐ ܕܲܫܟܼܝܼܪ̈ܬܹܗ ܡ̣ܢ ܐ̄ܢܵܫܘܼܬܼܵܐ . 285 : ܐܲܝܟ ܪܲܒܿ ܚܲܝܠܵܐ ܢܵܦ̇ [...] ܦ ܠܐܘܼܪ ܥܹܗ ܒܲܪ ܬܵܘ̈ܬܒܹܐ 286 ܘܡܲܥܕܐ ܡܸܢܹܗ ܫܒܝܼܬܼܵܐ ܕܐ̄ܢܵܫܵܐ ܒܚܲܝܠܵܐ ܕܪܘܼܚܵܐ . 287 : ܒܚܝܠܵܐ ܕܪܘܼܚܵܐ ܐܬܸ̇ܐ ܒܚܲܪܬܼܵܐ ܢܒܼܝܼܵܐ ܕܪܘܼܚܵܐ 288 ܕܢܸܦܘܿܩ ܢܲܩܪܸܒܼ ܥܲܡ ܡܵܪܘܿܕܵܐ ܡܬܲܪܓܲܡ ܙܹܐܦܵܐ . 289 : ܪܘܼܚܵܢܵܐܝܼܬܼ ܡܲܩܪܸܒܼ ܥܲܡܹܗ ܕܙܹܐܦܵܢܵܝܵܐ 290 ܘܲܡܚܵܘܸܐ ܠܹܗ ܕܐܝܼܬܼ ܒܹܗ ܒܦܲܓܼܪܢ ܚܲܝܠܵܐ ܕܪܘܼܚܵܐ . pb. f.169v 291 : ܒܙܲܒܼܢܵܐ ܕܣܵܒܲܪ̇ ܕܓܼܵܡܲ݁ܪ ܪܸܓܿܬܗ ܒܦܲܓܼܪ̈ܢܵܝܹܐ 292 ܡܕܝܼܡ ܦܲܓܼܪܵܢܵܐ ܘܲܡܦܲܪܣܸܬ ܠܵܗ̇ ܠܪܓܵܠܘܼܬܹܗ . 293 : ܒܝܵܘܡܵܐ ܕܪܵܢܹ̇ܐ ܕܗܵܐ ܡ̣ܢ ܟܲܕܘܼ ܐܲܡܠܸܟ ܥܲܠ ܟܠ 294 ܡܪܝܼܡ ܚܲܕ ܓܲܒܼܪܵܐ ܡܸܠܲܬܼ ܦܘܼܡܹܗ ܘܲܡܫܲܠܸܦ ܠܹܗ . 295 ܡܸܢܲܢ ܢܵܦܹ̇ܩ ܓܲܒܼܪܵܐ ܠܩܘܼܒܼܠܹܗ ܕܲܡܠܸܐ ܚܘܼܬܼܪܵܐ . 296 ܘܐܵܚܹ̇ܕ ܥܲܡܹܗ ܕܲܪܵܐ ܒܓܸܠܝܵܐ ܠܥܹܝܢ ܟܠ ܒܸܪ̈ܝܵܢ . 297 : ܡ̣ܢ ܡܲܫܪܝܼܬܲܢ ܡܙܲܝܸܢ ܪܘܼܚܵܐ ܚܲܕ ܒܲܪ ܚܲܝܠܵܐ 298 ܘܲܡܫܲܕܲܪ ܠܹܗ ܕܢܸܜܒܸܿܕ ܩܹܐܪܣܵܐ ܥܲܡ ܦܵܩܪܘܼܬܹܗ . 299 : ܒܦܲܓܼܪܢ ܐܲܦܪܸܒܼ ܥܲܡ ܚܐܪܘܼܬܲܢ ܘܚܵܒܲܬܼ ܡܸܢܹܗ 300 ܘܡܸܢܹܗ ܕܦܲܓܼܪܢ ܚܵܐܹ̇ܒܼ ܐܵܦ ܗܘ̤ ܘܡܲܗܸܠ ܒܹܗ ܟܠ . 301 : ܒܦܲܓܼܪܵܐ ܕܲܚܙܵܝܗܝ ܟܲܕ ܡܸܬܼܚܲܒܲܠ ܒܲܪ̈ܓܼܝܼܓܼܵܬܹܗ 302 ܒܹܗ ܡܚܵܘܹܐ ܠܹܗ ܐܵܦ ܐܠܝܼܵܐ ܓܲܢ̄ܒܵܪܘܼܬܹܗ . 303 : ܦܲܓܼܪܵܐ ܕܲܡܪܲܕ ܡ̣ܢ ܚܘܼܒܵܠܵܐ ܕܡܵܘܬܵܐ ܝܲܥܢܵܐ 304 ܥܵܒܹ̇ܕ ܩܹܐܪܣܵܐ ܥܲܡ ܡܵܪܘܿܕܼܵܐ ܕܐܲܥܠ ܡܵܘܬܵܐ . 305 : ܩܹܐܪܣܵܐ ܪܲܒܵܬ ܗܵܘܹ̇ܐ ܒܐܲܪܥܵܐ ܒܫܘܼܠܵܡ ܙܲܒܼ̈ܢܹܐ 306 ܕܡܸܬܼܟܲܬܿܫܝܼܢ ܒܹܗ ܬܪܹܝܢ ܦܲܓܼܪ̈ܢܹܐ ܒܲܢܼܪܹܝܢ ܚܲܝ̈ܠܹܐ . 307 : ܩܘܼܫܬܵܐ ܘܙܹܐܦܵܐ ܠܵܒܼܫܝܼܢ ܙܲܝܢܵܐ ܥܲܠ ܪܸ̈ܓܼܫܝܗܘܿܢ 308 ܘܫܵܕܹ̇ܝܢ ܓܹܐܪܹ̈ܐ ܕܦܸܬܼܓܼܵܡܲܝ̈ܗܘܿܢ ܚܲܕ ܠܘܼܩܒܲܠ ܚܲܕ . 309 : ܒܩܘܫܬܵܐ ܡܚܲܙܲܩ ܒܲܪ ܬܵܘ̈ܬܵܒܹܐ ܟܠܹܗ ܒܟܼܠܹܗ 310 ܘܒܲܪ ܐܲܒܼܕܵܢܵܐ ܥܛܝܼܦ ܐܸܣܟܹܿܡܵܐ ܕܕܲܓܵܠܘܼܬܼܵܐ . 311 : ܒܲܪ ܝܲܡܝܼܢܵܐ ܠܒܼܝܼܫ ܫܸܪܝܵܢܵܐ ܕܙܲܕܝܼܩܘܼܬܼܵܐ 312 ܘܒܲܪ ܐܲܒܼܕܵܢܵܐ ܡܟܲܒܲܡ ܪ̈ܘܼܩܥܹܐ ܕܥܵܘ̣ܠܵܐ ܢܕܝܼܕܵܐ . 313 : ܢܒܼܝܼܵܐ ܕܩܘܼܫܬܵܐ ܣܝܼܡ ܣܲܢܘܼܪܬܵܐ ܕܗܲܝܡܵܢܘܼܬܼܵܐ 314 ܘܦܵܥܠܵܐ ܢܟܼܝܼܠܵܐ ܩܪܝܼܡ ܥܲܠ ܪܹܫܹܗ ܛܵܣܵܐ ܕܙܹܐܦܵܐ . 315 ܟܹܐܢܵܐ ܡܲܩܪܸܒܼ ܒܫܸܡ ܟܸܐܢܘܼܬܼܵܐ ܓܲܢ̄ܒܵܪܵܐܝܼܬ : pb. f.170r 316 ܘܥܵܘܲ݁ܠ ܟܠܹܗ ܡܫܵܕܹܐ ܡܸ̈ܠܹܐ ܕܟܲܕܵܒܼܘܼܬܼܵܐ . 317 : ܟܲܕܵܒܼܵܐܝܼܬܼ ܡܲܩܪܸܒܼ ܒܝܼܫܵܐ ܒܒܼܝܼܫܵܐ ܟܢܵܬܹܗ 318 ܘܫܲܪܝܼܪܵܐܝܼܬܼ ܢܵܨ̇ܚ ܩܘܼܫܬܵܐ ܒܦܘܼܡ ܐܸܠܝܼܵܐ . 319 : ܟܲܕ ܒܼܘܼܬܼܵܐ ܗ̄ܘ̣ ܟܠܹܗ ܙܲܝܢܹܗ ܕܒܲܪ ܐܲܒܼܕܵܢܵܐ 320 ܘܪܘܼܚܵܐ ܡܝܲܚܸܨ ܠܟܼܵܪܘܿܙܘܼܬܹܗ ܕܚܼܨ ܪܸܥܝܵܢܵܐ . 321 : ܒܪܘܼܚܵܐ ܩܵܥܹ̇ܐ ܐܲܝܟ ܫܝܦܘܿܪܵܐ ܢܒܼܝܼܵܐ ܕܪܘܼܚܵܐ 322 ܘܨܵܝ̇ܬܲܝܢ ܩܵܠܹܗ ܒܢܲܝ̈ ܦܵܠܚܘܼܬܼܵܐ ܪܘܼܚܵܢܵܝܵܬܵܐ . 323 : ܒܛܘܼܥܝܲܝ ܠܵܥܹ̇ܙ ܫܠܝܼܚܵܐ ܢܟܼܝܼܠܵܐ ܥܲܡ ܟܲܕܵܒܹ̈ܐ 324 : ܘܡܸܫܬܡܥܝܼܢ ܠܹܗ ܐܲܝܟ ܗܵܘ̇ ܫܸܡܠܵܐ ܕܚܵܘܵܐ ܠܚܸܘܿܝܵܐ 325 : ܠܒܼܘܼܛܵܠ ܢܸܟܼܠܹܗ ܕܢܲܟܿܘܼܠܬܼܵܢܵܐ ܐܵܬܹ̇ܐ ܢܒܼܝܼܵܐ 326 ܕܠܵܐ ܬܸܣܬܲܬܲܬ ܛܘܼܥܝܲܝ ܕܝܼܠܹܗ ܒܪܸܥܝܵܢ ܐ̄ܢܵܫܵܐ . 327 : ܕܢܸܐܢܸܐ ܢܫܲܠܸܡ ܗܵܝ̇ ܕܲܟܼܬܼܝܼܒܼܵܐ ܐܵܬܹ̇ܐ ܒܚܲܪܬܼܵܐ 328 ܕܢܲܦܢܸܐ ܠܸܒܵܐ ܕܥܵܛ̈ܠܲܝ ܠܸܒܵܐ ܠܘܵܬܼ ܣܘܼܟܵܠܵܐ . 329 : ܠܡܸܠܲܬܼ ܩܘܼܫܬܵܐ ܡܚܵܬܸܿܡ ܩܵܠܹܗ ܕܟܼܵܪܘܿܙ ܩܘܼܫܬܵܐ 330 ܕܩܲܕܡܲܬ̤ ܙܲܥܩܲܬ̤ ܕܗܵܐ ܐܹܠܝܼܵܐ ܐܸܬ݂ܵܐ ܘܐܵܬܹ̇ܐ . 331 : ܐܹܠܝܼܵܐ ܠܲܡ ܐܵܬܹ̇ܐ ܕܢܲܟܲܪܸܙ ܐܘܼܪܚܵܐ ܕܩܘܼܫܬܵܐ 332 ܡܵܕܹܝܬ ܓܲܠܝܵܐ ܗ̄ܝ̣ ܕܒܹܗ ܡܸܬܼܚܲܬܲܡ ܟܠܡܵܐ ܕܲܟܼܬܼܝܼܒܼ . 333 : ܠܫܘܼܪܵܪ ܡܸ̈ܠܹܐ ܕܲܢܒܼܝܼܘܼܬܼܵܐ ܐܵܬܹܐ ܢܲܟܸܦܵܐ 334 ܘܛܵܐܸ̇ܢ ܣܲܓܿܝܼ ܘܲܡܦܲܪܣܸܐ ܠܹܗ ܠܙܹܐܦܵܐ ܒܓܼܠܝܵܐ . 335 : ܐܲܝܟ ܐܲܬܼܠܹܝܛܵܐ ܢܵܚܹ̇ܬܼ ܩܵܐܹ̇ܡ ܒܡܸܨܥܲܬܼ ܫܹ̈ܐܕܹܐ 336 ܘܐܵܚܹ̇ܕ ܕܲܪܵܐ ܥܲܡ ܚܲܣܝܼܢܵܐ ܘܚܲܝ̈ܠܵܘܬܹܗ . 337 : ܟܠܗܘܿܢ ܫܹ̈ܐܕܹܐ ܐܵܚ̇ܕܝܼܢ ܥܲܡܹܗ ܕܲܪܵܐ ܩܲܫܝܵܐ 338 ܘܗܘ̤ ܥܲܡ ܟܠܗܘܿܢ ܘܠܵܐ ܚܵܣ̇ܢܝܼܢ ܠܵܗ̇ ܠܓܼܢ̄ܒܵܪܵܘܼܬܹܗ . 339 : ܚܲܝܠܵܗ ܕܪܘܼܚܵܐ ܡܚܲܝܹܠ ܦܲܓܼܪܹܗ ܘܙܵܘ̈ܥܝܲ ܢܲܦܫܹܗ 340 ܘܠܵܐ ܡܸܬܼܪܲܦܸܐ ܡ̣ܢ ܬܼܟܲܬܘܼܫܵܐ ܕܲܚܠܵܦ ܡܵܪܹܗ . pb. f.170v 341 : ܗܵܘ̇ ܦܘܼܩܕܵܢܵܐ ܕܙܲܟܿܝܹܗ ܒܩܹܐܪܣܵܐ ܕܟܼܟܼܡܪ̈ܝ ܒܲܥܵܐܐ 342 ܗܘ̤ ܡܙܲܟܸܿܐ ܠܹܗ ܐܵܦ ܒܲܩܪܵܒܼܵܐ ܕܥܲܡ ܡܵܪܘܿܕܵܐ . 343 : ܒܗܵܕܹܐ ܬܸܢܘܲܝ ܝܲܗ̣̄ܒ ܒܹܗ ܚܲܝܠܵܐ ܒܝܵܘ̈ܗܝ ܐܵܚܵܒܼ 344 ܕܢܸܟܼܪܵܘܿܫ ܐܘܼܪܚܵܐ ܠܗܵܝ̇ ܙܟܼܵܘܼܬܼܵܐ ܕܲܒܼܫܘܼܠܵܡܵܐ . 345 ܪܲܗܒܘܿܢܵܐ ܗܲܘ̣ܵܬ̤ ܚܲܪ ܒܵܐ ܕܲܥܒܼܵܕ ܒܟܼܘܼܡܪ̈ܝ ܒܲܥܠܵ . 346 ܕܗܵܕܹܐ ܚܲܪܒܵܐ ܕܲܥܬܼܝܼܕ ܕܢܸܬܼܒܲܥ ܒܡܲܫܪܝܼܬܼ ܫܹ̈ܐܕܹܐ . 347 : ܐ̄ܪܙܵܐ ܨܵܪ ܒܹܗ ܪܸܡܙܵܐ ܕܲܓܼܒܼܵܝܗܝ ܠܲܢܒܼܝܼܘܼܬܼܵܐ 348 ܘܲܥܬܼܝܼܕ ܕܢܸܓܼܡܘܿܪ ܫܪܵܪܵܐ ܕܡܸܠܵܘ̈ܗܝ ܒܝܲܕ ܣܘܼܥܪ̈ܢܹܐ . 349 : ܒܐ̄ܪܙܵܐ ܩܵܛܹ̇ܠ ܢܒܼ̈ܝܹܐ ܕܫܘܼܩܪܵܐ ܢܒܼܝܼܵܐ ܕܩܘܼܫܬܵܐ 350 ܕܲܟܼܡܵܐ ܕܲܗܘ̤ܵܬ̤ ܗܵܟܼܢ ܗܵܘܝܵܐ ܒܫܘܼܠܵܡ ܙܲܒܼ̈ܢܹܐ . 351 : ܒܐܝܼܕ̈ܵܘܗܝ ܢܲܟܸܣ ܠܦܵܠܲܝܲܚ̈ ܫܹ̈ܐܕܹܐ ܠܒܸܗܬܲܬܼ ܫܹ̈ܐܕܹܐ 352 ܘܒܹܗ ܡܸܬܼܦܲܪܣܸܐ ܐܵܦ ܗܘ̤ ܪܲܒܵܐ ܕܕܲܓܵܠܘܼܬܼܵܐ . 353 : ܠܕܲܓܵܠܘܼܬܼܵܐ ܕܗܵܘ̇ ܕܲܓܵܠܵܐ ܡܦܲܪܣܸܐ ܟܹܐܢܵܐ 354 ܘܲܡܟܲܐܲܪ ܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܫܐ . 355 : ܒܙܲܒܹܢܵܐ ܕܬܼܵܩܦܵܐ ܕܲܓܵܠܘܼܬܹܗ ܡܲܩܪܸܒܼ ܥܲܡܹܗ 356 ܘܲܡܩܲܛܪܓ ܠܹܗ ܕܕܲܓܵܠܵܐܝܼܬܼ ܡܲܩܠܹܐ ܒܓܼܘܼܡܕܵܐ . 357 : ܗܘ̤ ܒܲܠܚܘܿܕܵܘܗܝ ܡܲܒܼܗܸܬܼ ܚܘܼܬܼܪܵܐ ܕܲܛܪܘܿܢܘܼܬܹܗ 358 ܘܲܡܫܵܘܕܲܥ ܠܹܗ ܚܹܝܠ ܒܵܪܘܿܝܵܐ ܕܣܝܼܡ ܒܲܟܼܝܵܢܲܢ . 359 : ܒܝܲܨܪܹܗ ܒܝܼܫܵܐ ܚܵܪ ܒܵܪܘܝܵܐ ܡ̣ܢ ܫܘܼܪܝܵܐ 360 ܘܩܲܕܸܡ ܣܵܡ ܒܲܢ ܚܹܝܠ ܥܘܼܕܵܪܵܢܹܗ ܕܢܲ [ ܩ ] ܪܸܒܼ ܥܲܡܹܗ . 361 : ܒܝܲܕ ܐܹܠܝܼܵܐ ܡܲܩܪܸܒ ܥܲܡܹܗ ܟܠܹܗ ܓܸܢܣܲܢ 362 ܘܲܡܚܲܝܸܒܼ ܠܵܗ̇ ܠܓܲܢܒܵܪܘܼܬܹܗ ܒܲܡܚܝܼܠܘܼܬܲܢ . 363 : ܐܹܝܟ ܕܲܠܣܲܟܿܪܵܐ ܐܵܚܹ̇ܕ ܒܐܲܦܵܘ̈ܗܝ ܚܙܵܬܹܗ ܕܢܲܟܼܦܵܐ 364 ܘܲܡܣܲܦܸܩ ܒܹܗ ܟܠܗܘܿܢ ܓܹܐܪ̈ܘܗܝ ܘܠܵܐ ܡܲܟܸܿܐ ܠܹܗ . 365 ܠܒܘܼܒܼܠܹܗ ܚܵܢ̇ܝܼܢ ܟܠܗܘܿܢ ܫܹ̈ܐܕܐ ܒܒܲܪ ܐܲܒܼܕܵܢܵܐ : pb. f.171r 366 ܘܠܵܐ ܡܵܛܹ̇ܐ ܠܹܗ ܚܲܕ ܡ̣ܢ ܢܸܟܼ̈ܠܐ ܕܢܸܘܼܝܵܢܲܝ̈ܗܘܿܢ . 367 : ܬܲܗܪܵܐ ܗ̄ܘ̣ ܪܲܒܵܐ ܩܹܐܪܣܵܐ ܕܥܵܒܼ̇ܕ ܒܲܪ ܬܵܘ̈ܬܵܒܹܐ 368 ܕܗܘ̤ ܒܲܠܚܘܿܕܵܘܗܝ ܠܘܼܩܠܲܠ ܐܲܠܦܹ̈ܐ ܘܠܵܐ ܡܸܬܼܪܲܦܹܐ . 369 : ܠܬܲܗܪܵܐ ܫܵܘܹ̇ܐ ܚܹܝܠ ܐܝܼܬܼܘܼܬܼܵܐ ܕܲܡܚܝܠ ܠܹܗ 370 ܕܐܲܝܟܢ ܡܲܩܠܸܐ ܚܲܕ ܒܪܢܵܫܵܐ ܥܲܠ ܣܲܓܝܸ̈ܐܐ . 371 : ܟܡܵܐ ܟܵܝ ܚܲܣܝܼܢ ܗܵܘ̇ ܥܘܼܕܪܵܢܵܐ ܕܲܒܹܗܲܕܵܡܵܘ̈ܗܝ 372 ܕܠܵܐ ܡܸܨܝܢ ܕܲܝ̈ܘܹܐ ܩܲܢܢܼ̈ܝ ܚܲܝܠܵܐ ܠܡܲܟܵܝܘܼܬܹܗ . [...]. 373 : ܟܡܵܐ ܟܐܝܢ ܗܵܘܢܵܐ ܘܡܸܠܲܬܼ ܦܘܼܡܹܗ ܕܦܲܓܼܪܵܢܵܝܵܐ 374 ܕܲܡܫܲܠܸܐ ܠܗܘܿܢ ܠܩܵܐܹ̈ܐ ܫܓܼܝܼ̈ܫܹܐ ܕܗܵܝ̇ ܡܲܫܪܝܼܬܼܵܐ . 375 : ܬܵܘ ܢܸܬܼܗܲܪ ܒܹܗ ܒܗܵܘ̇ ܬܲܟܼܬܘܪܫܵܐ ܥܲܕܠܵܐ ܢܸܗܘܸܐ 376 ܕܐܸܡܲܬܼܝ ܕܢܸܗܘܸܐ ܠܵܐ ܢܸܬܼܪܦܸܐ ܒܩܲܫܝܼܘܼܬܼ ܫܸܡܥܹܗ . 377 : ܬܵܘ ܢܸܬܿܕܲܡܲܪ ܦܵܪܘܿܫܵܐܝܼܬܼ ܒܓܲܒܼܪܵܐ ܕܡܸܢܲܢ 378 ܕܥܵܒܹ̇ܕ ܩܹܐܪܣܵܐ ܥܲܡ ܪ̈ܘܼܚܵܢܹܐ ܕܲܩܫܹܝܢ ܡܸܢܹܗ . 379 : ܬܵܘ ܢܸܬܼܒܲܩܸܐ ܚܲܬܿܝܼܬܼܵܐܝܼܬܼ ܒܙܲܝܢܵܐ ܕܲܥܠܵܘܗܝ 380 ܕܚܵܣܹ̇ܝܢ ܣܸܕܪܹ̈ܐ ܕܲܩܪܲܒܼܬܵܢܹܐ ܘܠܵܐ ܡܸܬܼܒܲܨܪ . 381 : ܡܲܢܘܼ ܡ̣ܢ ܡܬܼܘܿܡ ܚܙܑ̣ܵܐ ܒܲܪܢܵܫܵܐ ܐܲܝܟ ܐܹܠܝܼܵܐ 382 ܕܲܟܼܪܝܼܟܼܝܼܢ ܠܹܗ ܐܲܠ̈ܦܹܐ ܕܫܹ̈ܐܕܹܐ ܘܠܵܐ ܡܲܟܹܿܝܢ ܠܹܗ . 383 : ܡ̇ܢ ܐܸܬܼܒܲܩܝܼ ܒܓܲܒܼܪܵܐ ܕܲܙܟܼܵܐ ܠܡܵܘܬܵܐ ܝܲܥܢܵܐ 384 ܘܲܗܦܲܟ ܕܵܫܹܗ ܐܵܦ ܠܲܢܟܼܝܼܠܵܐ ܕܐܲܥܸܠ ܡܵܘܬܵܐ . 385 : ܡܵܘܬܵܐ ܘܒܼܝܼܫܵܐ ܒܵܗ̇ܬܝܼܢ ܡܸܢܹܗ ܕܒܲܪ ܡܲܝ̈ܘܿܬܹܐ 386 ܘܠܵܐ ܡܸܨܝܢ ܕܵܝܫܝܼܢ ܠܪܲܒܘܼܬܼ ܕܲܪܓܼܵܐ ܕܐܸܬܼܝܲܩܲܪ ܒܹܗ . 387 : ܓܘܼܢܚܵܐ ܪܲܒܵܐ ܢܵܦܹ̇ܿܠ ܡ̣ܢ ܫܹܠܝ ܥܲܠ ܣܵܛܵܢܵܐ 388 ܟܲܕ ܚܵܙܹ̇ܐ ܠܹܗ ܕܐܬܹ̇ܐ ܒܝܲܚܠܵܐ ܠܘܼܩܒܲܠ ܚܲܝܠܹܗ . 389 : ܡܸܒܼ̈ܠܹܐ ܡܵܚܹ̇ܝܢ ܠܚܲܝ̈ܠܘܵܬܹܗ ܒܩܵܠ ܦܲܬܼܓܼܵܡܵܘ̈ܗܝ 390 ܡܵܐ ܕܫܵܡ̇ܥܝܼܢ ܠܹܗ ܕܲܡܪܝܼܡ ܩܵܠܹܗ ܥܲܠ ܣܸܕܪ̈ܝܗܘܿܢ . pb. f.171v 391 : ܠܵܘ ܡ̣ܢ ܩܵܠܹܗ ܕܦܲܓܼܪܵܢܵܝܵܐ ܕܲܚܠܝܼܢ ܦܵܩܪܹ̈ܐ 392 ܐܸܠܵܐ ܡ̣ܢ ܗܵܘ̇ ܚܲܝܠܵܐ ܕܲܟܼܣܸܐ ܠܓܼܵܘ ܡ̣ܢ ܡܸܠܵܘ̈ܗܝ . 393 : ܐܸܒܼܠܵܐ ܪܲܒܵܐ ܣܵܓܸ̇ܐ ܥܠܲܝܗܘܿܢ ܕܲܩܢܲܝ̈ ܚܸܫܒܵܐ 394 ܡܵܐ ܕܡܸܬܼܒܲܩܹܝܢ ܒܢܘܼܗܪܵܐ ܕܡܸܠܵܘ̈ܗܝ ܕܒܲܪ ܡܵܝ̈ܘܿܬܹܐ . 395 : ܒܝܘܿܡ ܙܵܟܼܘܼܬܼܗܘܿܢ ܚܵܝ̇ܒܲܝܼܢ ܫܵܦ̈ܠܹܐ ܡ̣ܢ ܒܲܪ ܫܵܦ̈ܠܹܐ 396 ܘܡܸܬܿܕܲܡܪܝܼܢ ܒܹܗ ܕܐܲܝܟܲܢ ܚܵ [...] ܢ ܠܲܟܼܡܹܐ ܢܲܝ̈ܗܘܿܢ . 397 : ܟܠܗܘܿܢ ܐܲܟܼܚܕܵܐ ܠܘܼܝܢ ܒܐܵܘܝܘܼܬܼܵܐ ܠܚܲܕ ܒܲܪܢܵܫܵܐ 398 ܘܲܡܣܲܝܥܝܼܢ ܠܹܗ ܘܠܵܐ ܡܸܨܝܢ ܙܵܟܹ̇ܿܝܢ ܠܚܲܕ ܒܲܪܢܵܫܐ . 399 : ܚܲܕ ܒܲܪܢܵܫܵܐ ܩܪ̈ܲܝܬܿ ܠܐܠܝܼܵܐ ܒܲܪ ܬܵܘܬܵܒܹ̈ܐ 400 ܘܲܐ̄ܚܪܹܝܢ ܟܲܢܝܼܬܿ ܒܲܪ ܐܲܒܼܕܵܢܵܐ ܕܐܵܒܹ̇ܕ ܠܲܓܼܡܲܪ . 401 : ܐ̄ܢܵܫܵܐ ܘܐ̄ܢܵܫܵܐ ܥܵܒܼ̇ܕܝܼܢ ܩܹܐܪܣܵܐ ܚܲܕ ܠܘܼܩܒܲܠ ܚܲܕ 402 ܢܒܼܝܼܵܐ ܒܪܣܚܵܐ ܘܒܲܪ ܐܲܒܼܕܵܢܵܐ ܒܚܹܝܠ ܣܵܛܵܢܵܐ . 403 : ܒܲܪܢܵܫܵܐ ܗ̄ܘ̣ ܓܝܼܪ ܗܵܘ̇ ܒܲܪܢܵܫܵܐ ܕܐܬܹ̇ܐ ܕܢܲܛܥܹܐ 404 ܘܣܵܢܵܐܐ ܕܐ̄ܢܵܫܵܐ ܓܵܡ̇ܪ ܒܐܝܼܕܼܵܘ̈ܗܝ ܛܘܼܥܝܲܝ ܕܲܫܡܹܗ . 405 : ܠܵܐ ܡܨܸܐ ܕܢܲܛܥܹܐ ܒܸܠܥܵܕ ܐ̄ܢܵܫܵܐ ܠܲܒܢܲܝ̈ܢܵܫܵܐ 406 ܘܥܲܠ ܗܵܝ̇ ܓܵܒܹ̇ܐ ܐ̄ܢܵܫܵܐ ܠܪܘܼܫܥܵܐ ܕܢܲܪܫܲܥ ܒܐܝܼܕܹܗ . 407 : ܪܘܼܫܥܵܐ ܪܲܒܵܐ ܣܸܥܲ݁ܪ ܒܐܝܼܕܼܵܘ̈ܗܝ ܕܗܵܘ̇ ܒܲܪ ܢܵܫܵܐ 408 ܘܥܲܠ ܥܒܘܿܕܵܐ ܘܲܥܒ̣ܵܕ ܐܝܼܕܼܵܘ̈ܗܝ ܡܸܫܬܲܩܲܠ ܒܹܗ . 409 : ܥܵܘ̣ܠܵܐ ܩܫܝܵܐ ܓܵܣܹ̇ܐ ܦܘܼܡܹܗ ܥܲܠ ܐܝܼܬܼܘܼܬܼܵܐ : ܘ̄ 410 ܘܲܒܼܣܸܦܘ̈ܬܹܗ ܡܨܲܚܹܐ ܠܲܫܡܵܐ ܕܩܲܕܹܩ ܡ̣ܢ ܟܠ . 411 : ܫܡܵܐ ܩܲܕܝܼܫܵܐ ܨܵܒܹ̇ܐ ܕܢܸܚܛܘܿܦ ܛܲܡܐܐ ܕܛܲܡ̈ܐܹܐ 412 ܘܣܸܓܼܕܲܬܼ ܡܵܪܵܐ ܪܓܼܝܼܓܼ ܕܲܢܩܲܒܸܿܠ ܥܲܒܼܕܵܐ ܕܥܒܼ̈ܕܹܐ . 413 : ܒܗܲܝܟܲܠ ܩܘܼܕܫܵܐ ܥܵܐ̇ܠ ܝܵܬܹ̇ܒܼ ܥܘܼܡܪܵܐ ܕܫܹ̈ܐܕܐ 414 ܘܣܵܥܸ̇ܐ ܘܐܲܡܲ݁ܪ ܐ̄ܢܵܐ ܐ̄ܢܵܐ ܡܫܝܼܚܵܐ ܘܒܲܪ ܐܲܠܵܗܵܐ . 415 ܐܵܦ ܫܲܡܵܫܵܘ̈ܗܝ ܗܵܕܹܐ ܩܵܥܹ̇ܝܢ ܥܵܘ̇ܠܵܐܝܼܬܼ : pb. f.172r 416 ܕܐܹܝܢ ܐܲܠܵܗܵܐ ܗ̄ܘ̣ ܐܘܿܗ ܡ̣ܢ ܪܲܒܵܐ ܘܡ̣ܢ ܬܲܠܡܝܼܪܘ̈ܗܝ . 417 : ܒܫܸܡ ܐܲܠܵܗܵܐ ܛܵܥܹ̇ܐ ܘܡܲܛܥܸܐ ܠܲܕܛܵܥܹ̇ܝܢ ܒܹܗ 418 ܘܟܲܕ ܣܵܢܹ̇ܐ ܠܹܗ ܡܟܲܣܸܐ ܒܲܫܡܹ ܣܲܝܢܘܼܬܼ ܢܲܦܫܹܗ . 419 : ܣܲܢܝܵܐ ܒܕܲܟܼܝܵܐ ܒܵܥܹ̇ܐ ܕܢܸܫܦܲܪ ܠܵܐ ܗ̄ܘ̣ܵܐ ܕܢܸܫܦܲܪ 420 ܐܸܠܵܐ ܕܢܲܣܢܸܐ ܦܲܐܝܘܼܬܼ ܫܘܼܦܪܹܗ ܒܲܫܘܼܝܼܪܘܼܬܹܗ . 421 : ܠܵܘ ܠܹܗ ܡܲܣܢܹܐ ܣܲܢܝܵܐ ܠܒܲܦܝܵܐ ܕܠܵܐ ܡܸܫܬܲܚܠܲܦ 422 ܕܗܘ̤ ܠܹܗ ܡܲܣܢܸܐ ܒܐܲܝܕܵܐ ܕܣܵܥܲܪ ܡܲܪܵܚܵܐܝܼܬܼ . 423 : ܡܲܪܵܚܘܼܬܼܵܐ ܗ̄ܝ̣ ܕܥܲܒܼܕܵܐ ܢܼܚܛܘܿܦ ܫܸܡ ܥܵܒܼܘܿܕܵܐ 424 ܘܪܘܫܥܵܐ ܡܲܠܝܵܐ ܕܛܝܼܢܵܐ ܓܒܼܝܼܠܵܐ ܢ [ ܫ ] ܘܼܛ ܓܵܒܼܘܿ ܠܵܐ . 425 : ܥܲܠ ܓܵܒܼܘܿ ܠܹܗ ܣܥܹ̇ܐ ܚܲܪܡܵܐ ܚܲܪ ܡܵܢܵܐܝܼܬܼ 426 ܘܲܠܚܲܪ ܡܵܢܵܐ ܝܵܗܹ̇ܿܒܼ ܕܲܪܲܓܼܵܐ ܕܪܹܫܵܢܘܼܬܼܵܐ . 427 : ܠܪܹܫܵܐ ܕܐܵܐܲܪ ܩܵܪܹܐ ܢܸܟܼܝܼܠܵܐ ܪܹܫ ܟܠ ܡܸܕܸܡ 428 ܘܠܹܗ ܗܘ̤ ܡܙܲܕܸܩ ܣܸܓܼܕܲܬ̤ ܐ̄ܢܵܫܵܐ ܠܩܵܛܹ̇ܠ ܐ̄ܢܵܫܵܐ . 429 : ܩܛܹ̇ܠ ܐ̄ܢܵܫܵܐ ܗ̄ܘ̣ ܕܲܡܕܲܝܲܪ ܒܹܗ ܒܐܲܒܲܝܼܕ ܚܲܝܹ̈ܐ 430 ܘܗܘ̤ ܡܚܲܦܸܛ ܠܹܗ ܠܡܸܩܛܲܠ ܐ̄ܵܢܵܫܵܐ ܒܣܲܝܦܵܐ ܕܥܵܘ̣ܠܵܐ . 431 : ܣܲܝܦܵܐ ܕܥܵܘ̣ܠܵܐ ܐܚܹ̇ܕ ܒܐܝܼܕܹܗ ܕܲܡܠܸܐ ܥܵܘ̣ܠܵܐ 432 ܘܚܵܪܹܒܼ ܣܸܕܪܹ̈ܐ ܕܲܒܼܢܲܝ̈ܢܵܫܵܐ ܥܵܘ̇ܠܵܐܝܼܬܼ . 433 : ܒܐܸܣܟܸܡ ܫܲܝܢܵܐ ܓܵܢܸ̇ܒܼ ܫܲܝܢܵܐ ܣܵܢܹ̇ܐ ܫܲܝܢܵܐ 434 ܘܐܲܝܟ ܣܲܡ ܚܲܝܹ̈ܐ ܙܵܪܲܥ ܡܸܠܬܹܗ ܒܐܲܕܢܲܝ̈ ܐ̄ܢܵܫܵܐ . 435 : ܫܠܵܡܵܐ ܡܲܟܼܪܸܙ ܒܝܘܿܡ ܓܸܠܝܵܢܹܗ ܕܠܝܼܚ ܒܲܚܣܵܡܵܐ 436 ܘܒܲܕܡܘܼܬܼ ܪܵܚܡܵܐ ܡܚܵܘ̣ܐ ܐܲܦܹ̈ܐ ܕܟܲܕܵܒܼܘܼܬܼܵܐ . 437 : ܟܠ ܝܘܼܠܦܵܢ̈ܝܼܢ ܕܲܙܪܲܥ ܒܐܲܪܥܵܐ ܡܒܲܛܠ ܛܲܢܦܵܐ 438 ܘܗܵܦ̇ܟ ܒܵܢܹ̇ܐ ܒܸܢܝܵܢ ܙܸܐܦܹܗ ܒܲܨܢܝܼܥܘܼܬܼܵܐ . 439 : ܐܘܲܡܵܢܵܐܝܼܬܼ ܡܩܝܼܡ ܝܘܼܠܦܵܢܹܗ ܪܲܒܵܐ ܕܛܘܼܥܝܲܝ 440 ܘܠܵܐ ܐ̄ܢܵܫ ܝܵܕܲܥ̇ ܕܢܸܬܼܒܲܩܸܐ ܒܵܗ̇ ܒܐܘܼܡܵܢܘܼܬܹܗ . pb. f.172v 441 : ܡܒܲܛܸܠ ܟܘܡܪܹ̈ܐ ܐܵܦ ܩܵܨܘ̈ܡܹܐ ܘܲܥ̈ܠܵܘܬܼܵܐ 442 : ܘܥܵܨ̇ܐ ܠܐ̄ܢܵܫܵܐ ܕܲܢܕܲܒܿܚܘܼܢ ܠܹܗ ܨܸܒܼܝܵܢܲܝ̈ܗܘܿܢ 443 ܫܵܪܹܐ ܡܲܠ̈ܟܹܐ ܘܡܲܥܒܲܪ ܛܲܟܼܣܹ̈ܐ ܕܪܹܫܵܢܘܼܬܼܵܐ . 444 ܘܗܘ̤ ܒܲܠܚܘܿܕܵܘܗܝ ܩܵܪܹܐ ܢܲܦܫܹܗ ܡܲܠܟܵܐ ܘܡܵܪܵܐ . 445 : ܬܚܹܝܬܼ ܡܵܪܘܼܬܹܗ ܟܵܕܹܢ ܨܵܘܪܵܐ ܕܲܒܼܫܲܝ̈ ܚܹܐܪܹ̈ܐ 446 ܘܲܡܩܲܪܒܼܝܼܢ ܠܹܗ ܪܸ̈ܥܝܵܢܲܝ̈ܗܘܿܢ ܚܠܵܦ ܡܲܕܲܐܬܼܵܐ . 447 : ܟܠܝܼܠ ܩܘܼܠܵܣܹ̈ܐ ܓܵܕ ܠܝܼܢ ܣܵܝ̇ܡܝܼܢ ܒܪܹܫ ܚܲܪ ܡܘܼܬܹܗ 448 ܘܲܡܟܼܠܠܝܼܢ ܠܹܗ ܐܲܝܟ ܕܲܠܡܲܠܟܵܐ ܒܦܸܬܼܓܼܵܡܲܝ̈ܗܘܿܢ . 449 : ܟܹܐܢܹ̈ܐ ܒܲܠܚܘܕ ܠܵܐ ܡܸܬܼܟܲܕܢܝܼܢ ܬܚܹܝܬܼ ܫܘܼܠܛܵܢܹܗ 450 ܘܠܵܐ ܡܸܬܿܛܦܝܼܣܝܼܢ ܠܩܵܠ ܫܘܼܓܼܵܫܵܘ̇ܗܝ ܕܢܲܟܿܘܼܠܬܼܵܢܵܐ . 451 : ܪܸ̈ܒܿܘܼ ܦܲܚ̈ܝܼܢ ܡܥܲܡܸܩ ܛܵܡܲܪ ܕܲܢܨܘܼܕ ܐܸܢܘܿܢ 452 ܘܲܒܼܟܼܠ ܦܘܼܪ̈ܣܝܼܢ ܡܲܛܝܼ ܟܹܐܢܹ̈ܐ ܕܲܢܨܘܼܕ ܐܸܢܘܿܢ . 453 : ܠܲܒܼܢܲܝ̈ ܓܲܒܹܗ ܡܓܲܪܸܓܼ ܚܲܪܡܵܐ ܠܘܼܩܒܲܠ ܟܹܐܢܹ̈ܐ 454 ܘܒܲܡܫܲܡܫܵܢܵܘ̈ܗܝ ܡܫܲܕܹܐ ܓܹܐܪܹ̈ܐ ܒܦܵܠܝܲܝ̈ ܩܘܼܫܬܵܐ . 455 : ܒܐܝܼܕܵܐ ܕܥܲܡܡܹ̈ܐ ܐ̄ܚ̇ܕ ܕܪܵܬ ܥܲܡ ܙܲܕܝܼ̈ܩܹܐ : ܘ̄ 456 ܘܲܒܼܗܲܕܵܡܹ̈ܐ ܡܸܬܼܚܲܙܝܵܙܹ̈ܐ ܡܥܝܼܩ ܠܲܬܼܪ̈ܝܼܨܐ . 457 : ܒܓܼܘܼܫܡܵܐ ܡܲܩܪܸܒܼ ܠܵܐ ܓܘܼܫܡܵܢܵܐ ܥܲܡ ܓܘܼܫܡܵܢܵܐ 458 ܘܲܒܼܣܲܦܣܹܪܵܐ ܕܡܸܠܬܼܵܐ ܚܵܪܹ̈ܒܼ ܠܩܵܢܝܲܝ̈ ܡܸܠܬܼܵܐ . 459 : ܩܪܵܒܐ ܪܲܒܵܐ ܥܵܒܹ̇ܕ ܥܲܡ ܟܠ ܕܠܵܐ ܫܵܠܹ̇ܡ ܠܹܗ 460 ܥܕܲܡܵܐ ܕܫܵܡܲ݁ܥ ܗܵܝ̇ ܒܲܪܬܼ ܩܵܠܵܐ ܕܲܡܛܲܠܩܵܐ ܠܹܗ . 461 : ܩܹܐܪܣܵܐ ܣܵܕܲܪ ܠܘܼܩܒܲܠ ܟܠܢܫ ܕܠܵܐ ܡܵܘܕܸܐ ܒܹܗ 462 ܥܕܲܡܵܐ ܕܒܼܵܗܹ̇ܬܼ ܡ̣ܢ ܦܘܼܩܕܵܢܵܐ ܕܫܲܠܝܼܛ ܥܲܠ ܟܠ . 463 : ܥܲܠ ܟܠ ܡܲܩܠܸܐ ܘܲܠܟܼܠ ܫܵܐܹܛ̇ ܚܬܼܝܼܪ ܪܸܥܝܵܢܵܐ 464 ܥܕܲܡܵܐ ܕ [...] ܢܲܚ̇ ܡܲܠܟܵܐ ܕܥܲܠ ܟܠ ܘܲܡܦܲܪܣܸܐ ܠܹܗ . 465 ܠܟܼܠ ܐܲܬܼܪ̈ܘܵܢ ܦܵܪ̇ܚ ܛܸܒܵܐ ܕܲܫܓܼܝܼܫܘܼܬܹܗ : pb. f.173r 466 ܥܕܲܡܵܐ ܕܩܵܥܹ̇ܝܢ ܚܲܝ̈ܠܝ ܪܵܘܡܵܐ ܘܡܫܲܠܹܝܢ ܠܹܗ . 467 : ܥܲܠ ܟܠ ܦܸܢ̈ܝܵܢ ܦܵܪܹܣ ܢܸܫ̈ܒܹܐ ܕܲܨܢܝܼܥܘܼܬܹܗ 468 ܥܕܲܡܵܐ ܕܚܵܙܹ̇ܐ ܠܲܡܫܲܝܵܢܹ̈ܐ ܕܢܵܦ̇ܩܝܼܢ ܠܐܘܼܪܥܹܗ . 469 : ܒܐܲܪܥܵܐ ܡܩܵܘܹܐ ܘܛܵܒܹ̇ܐ ܘܡܲܛܥܹܐ ܠܐܲܪ̈ܥܵܢܵܝܹܐ 470 ܥܕܲܡܵܐ ܕܲܡܕܝܼܩ ܢܝܼܫܵܐ ܒ [...] ܠܵܟܵܐ ܘܪܵ ܥܸ̇ܠ ܡܸܢܹܗ . 471 : ܗܘ̤ ܘܐܹܠܝܼܵܐ ܣܵܕܪܝܼܢ ܩܹܐܪܣܵܐ ܚܲܕ ܠܘܼܩܒܼܵܠ ܚܲܕ 472 ܥܕܲܡܵܐ ܕܫܵܠܡܵܐ ܦܪܵܬܿܘܿܙܡܝܼܵܐ ܕܥܘܼܡܪܵܐ ܕܙܲܒܼܢܵܐ . 473 : ܒܹܗ ܒܐܵܓܼܘܿܢܵܐ ܡܩܵܘܹܐ ܟܹܐܢܵܐ ܥܲܡ ܥܵܘ̇ܠܵܐ 474 : ܥܕܲܡܵܐ ܕܦܵܬܲܚ̇ ܪܸܡܙܵܐ ܟܹܿܣܝܵܐ ܬܲܪ̈ܥܲܝ ܪܵܘܡܵܐ 475 : ܒܹܗ ܒܲܩܪܵܒܼܵܐ ܪܡܸܐ ܫܲܪܝܪܵܐ ܥܲܡ ܕܲܓܵܠܵܐ 476 ܥܕܲܡܵܐ ܕܬܼܵܩܹ̇ܢ ܟܘܼܪܣܲܝ ܕܩܵܐ ܠܲܡܕܵܢ ܟܠܵܐ . 477 : ܒܹܗ ܒܲܫܚܵܩܵܐ ܪܡܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ 478 ܥܕܲܡܵܐ ܕܲܡܢܝܼܚ ܚܲܕ ܦܘܼܩܕܵܢܵܐ ܠܟܼܠܗܘܿܢ ܬܸܓܼܡܹ̈ܐ . 479 : ܥܝܪܹ̈ܐ ܘܐ̄ܢܵܫܵܐ ܩܵܥܹ̇ܝܢ ܐܲܟܲܚ̄ܕ ܒܪܸ̈ܥܝܵܢܲܝܗܘܿܢ 480 ܟܲܕ ܡܸܬܼܝܲܐܒܼܝܼܢ ܕܐܸܡܲܬܼܝ ܢܫܲܠܸܡ ܩܪܵܒܼܵܐ ܕܥܵܘ̣ܠܵܐ . 481 : ܟܸܐܢܹ̈ܐ ܘܢܲܟܼ̈ܦܹܐ ܛܥܝܼܢܝܼܢ ܝܲܬܿܝܼܪ ܝܘܼܩܪܹܗ ܕܚܲܫܵܐ 482 ܘܛܵܒܼ ܡ̣ܢ ܟܠܢܵܫ ܚܲܫܝܼܫܝܼܢ ܒܵܗ̇ ܒܒܲܝܼܫܘܼܬܼ ܒܝܼܫܵܐ . 483 : ܚܸܒܼ̈ܠܸܐ ܩܫܲܝ̈ܐ ܡܵܚܹ̇ܝܢ ܟܠܫܵܥ ܠܚܘܼܫܵܒܲܝ̈ܗܘܿܢ 484 ܘܐܲܝܟ ܝܵܠܸܕܬܵܐ ܡܣܲܟܹܿܝܢ ܠܥܘܼ̈ܠܹܐ ܕܚܵܝܑܬܼ ܡܝܼ̈ܬܹܐ . 485 : ܐܸܒܼܠܵܐ ܠܒܼܫܝܼܢ ܫܡܲܝܵܐ ܘܬܲ [...] ܥܵܐ ܘܟܼܠܡܵܐ ܕܲܒܼܗܘܿܢ 486 ܕܐܸܡܲܬܼܝ ܢܸܐܬܹܐ ܗܵܘ̇ ܚܘܼܕܵܬܵܐ ܕܠܵܐ ܡܸܫܬܲ ܚܠܲܦ . 487 : ܐܲܝܟ ܕܲܠܡܝܼܬܼܵܐ ܒܵܟܼܝܵܐ ܒܪܝܼܬܼܵܐ ܗ̤ܝ ܠܲܩܢܘܿܡܵܗ̇ 488 ܕܐܸܡܲܬܼܝ ܬܸܚܸܐ ܒܗܵܝ̇ ܚܲܝܘܼܬܼܵܐ ܕܠܵܐ ܡܸܬܼܚܲܒܿܠܵܐ . 489 : ܐܲܝܟ ܥܲܢܝܼܕܵܐ ܣܝܼܡ ܠܵܗ̇ ܚܲܫܵܗ̇ ܩܕܼܵܡ ܒܵܒܼܵܬܹ̈ܗ̇ 490 ܘܡܸܬܼܒܲܩܝܵܐ ܒܹܗ ܕܐܸܡܲܬܼܝ ܬܸܚܙܹܝܘܗܝ ܒܚܲܝܹ̈ܐ ܚܲܕ̈ܬܹܐ . pb. f.173v 491 : ܩܵܠ ܬܢܚ̈ܬܼܵܐ ܡܲܙܥܸܩ ܒܐܲܪܥܵܐ ܡ̣ܢ ܟܠ ܦܘܼ̈ܡܝܼܢ 492 : ܘܡܲܪܝܼܪܵܐܝܼܬܼ ܒܵܟܹ̇ܝܢ ܚܲܪ̈ܫܹܐ ܥܲܠ ܡܲܠܵܠܐ 493 : ܠܚܲܕ ܣܘܼܟܵܝܵܐ ܡܣܲܟܹܿܝܢ ܟܠܗܘܿܢ ܒܲܚܕܵܐ ܫܲܘܝܘܼ 494 ܥܕܲܡܵܐ ܕܢܵܚ̇ܝܼܢ ܒܵܠܡܹܐܝܢ ܚܘܼܒܹܗ ܠܵܐ ܡܸܬܿܬܿܢܝܼܚܢ . 495 : ܩܵܠ ܗܵܝ̇ ܩܲܪܢܵܐ ܕܵܒܼܫܘܼܠܵܡܵܐ ܪܓܼܝܼܓܼܝܼܢ ܠܲܡܨܵܬܼ 496 ܘܐܸܠܵܐ ܫܲܡܥܘܼܪ ܠܵܐ ܡܸܬܼܒܲܝܐܝܼܢ ܡ̣ܢ ܟܲܪܝܘܼܬܼܵܐ . 497 : ܡܸܫܡܲܥ ܒܲܠܚܘܿܕ ܫܡܲܠܘ ܕܲܥܬܼܝܼܕܵܐ ܕܬܸܩܪܸܬ ܒܚܲܪܬܼܵܐ 498 ܘܝܘܿܡ ܒܘܼܕܸܩܵܗ̇ ܟܣܸܐ ܘܲܡܣܲܬܲܪ ܡ̣ܢ ܟܠ ܒܸܪ̈ܝܵܢ . 499 : ܚܲܕܘ ܒܲܠܚܘܿܕ ܝܵܕܲܥ ܝܵܘܡܵܐ ܕܡܸܫܬܲܡܥܵܐ ܒܹܗ 500 ܗܵܘ̇ ܕܲܟܼܣܸܐ ܒܹܗ ܨܲܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ . 501 : ܗܘ̤ ܥܲܡ ܟܲܣܝܵܐ ܝܵܕܲܥ ܝܵܘܡܵܐ ܕܝܘܿܡ ܓܸܠܝܵܢܵܗ̇ 502 ܘܐܲܡܲܬܼܝ ܕܨܵܒܹ̇ܐ ܓܵܠܹ̇ܐ ܚܲܝܠܹܗ ܘܲܡܚܵܘܸܐ ܠܹܗ . 503 : ܠܡܸܢܝܵܢ ܚܲܝܹ̈ܐ ܕܥܘܼܡܪܵܐ ܕܙܲܒܢܵܐ ܡܩܵܘܸܐ ܪܸܡܙܹܗ 504 ܥܕܲܡܵܐ ܕܫܵܠܹ̇ܡ ܘܐܟ̇ܢ ܓܵܡ̇ܪ ܫܘܼܘܕܵܝ ܡܸܠܵܘ̈ܗܝ . 505 : ܡ̣ܢ ܫܹܠܝ ܕܵܢܲܚ̇ ܒܲܕ ܡܘܼܬܼ ܩܲܪܩܵܐ ܥܲܠ ܥܵܡܲܪܬܵܐ 506 ܘܲܡܟܲܣܸܐ ܠܹܗ ܠܪܵܘܡܵܐ ܘܥܘܡܩܵܐ ܒܢܘܼܗܪܵܐ ܕܡܸܠܵܘ̈ܗܝ . 507 : ܢܘܼܗܪܵܐ ܪܲܒܵܐ ܕܠܵܐ ܡܸܬܼܡܲܠܲܠ ܡܲܒܼܪܸܩ ܡܸܢܹܗ 508 ܘܗܵܘܹ̇ܐ ܢܘܼܗܪܵܐ ܐܲܝܟ ܠܵܐ ܢܘܼܗܪܵܐ ܒܦܸܚܡܵܐ ܕܢܘܼܗܪܹܗ . 509 : ܪܡܝܼܢܵܐ ܦܵܬܲܚ ܒܝܲܕ ܡܲܚܲܬܬܹܗ ܘܐܟܿܢ ܢܵܚܹ̇ܬܼ 510 ܘܚܲܝ̈ܠܲܝ ܪܵܘܡܵܐ ܡܙܲܡܸܢ ܩܵܪܹܐ ܕܲܢܙܲܚܝܘܼܢܵܝܗܝ . 511 : ܟܠܗܘܿܢ ܐܲܟܼܚ̄ܕܵܐ ܟܵܢ̇ܫܝܼܢ ܨܹܐܕܵܘܗܝ ܡ̣ܢ ܟܠ ܕܘܼܟܵܐ 512 ܘܲܡܙܲܚܝܼܢ ܠܹܗ ܒܚܘܼܒܵܐ ܕܲܦܐܹܐ ܠܪܲܒܿܘܼܬܼ ܕܲܪܓܹܗ . 513 : ܐܸܠܹܦ ܐܲܠܦܝܼ̈ܢ ܩܵܥܹ̇̄ܝܢ ܫܘܼܒܼܚܹܗ ܕܠܵܐ ܣܲܒܼܥܘܼܬܼܵܐ 514 ܘܪܸ̈ܒܿܘܼ ܪܸ̈ܒܿܘܿܢ ܬܵܢܹ̇ܝܢ ܫܘܼܒܼܚܹܗ ܕܠܵܐ ܩܘܼܛܵܥܵܐ . 515 ܫܘܼܒܼܚܵܐ ܘܩܘܼܕܫܵܐ ܛܥܝܼܢܝܼܢ ܟܠܗܘܿܢ ܒܙܘ̈ܵܥܹܐ ܕܲܒܼܘܗܘܿܢ : pb. f.174r 516 ܘܲܡܩܲܪ ܒܼܝܼܢ ܠܹܗ ܟܠܝܼܠ ܙܵܟܼܘܼܬܼܵܐ ܕܦܵܐܝܵܐ ܠܲܫܡܹܗ . 517 : ܒܪܝܼܟ ܙܲܟܵܝܵܐ ܩܵܥܹ̇ܝܢ ܟܠܗܘܿܢ ܬܸܓܼܡܹ̈ܐ ܠܬܓܼܡܹ̈ܐ 518 ܘܲܡܙܲܝܼܥܝܼܢ ܠܵܗ̇ ܠܐܲܪܥܵܐ ܒܩܵܠܵܐ ܕܩܘܼܕܵܫܲܝ̈ܗܘܿܢ . 519 : ܫܒܼܝܼܚ ܡܲܚܸܐ ܟܠ ܩܵܥܹ̇ܝܢ ܣܸܕܪܹ̈ܐ ܕܛܘܼܟܵܝ̈ܗܘܿܢ 520 ܘܲܡܒܲܠܗܝܼܢ ܠܹܗ ܠܥܵܠܡܵܐ ܒܬܲܗܪܵܐ ܕܦܸܬܼܓܼܵܡܲܝ̈ܗܘܿܢ . 521 : ܬܲܗܪܵܐ ܪܲܒܵܐ ܡܲܠܝܵܐ ܩܥܵܬܼܵܐ ܕܫܝܼܦܘܿܪ̈ܝܗܘܿܢ 522 : ܘܠܵܐ ܡܨܸܐ ܦܘܼܡܵܐ ܠܲܡܬܼܵܢܵܝܘܼ ܥܲܠ ܩܲܫܝܼܘܼܬܼܵܗ̇ . ܕ̄ 523 : ܕܚܝܼܠܵܐ ܣܲܓܿܝܼ ܚܙܵܬܼܵܐ ܕܐܲܦܹ̈ܐ ܕܡܸܬܼܚܵܘܹܝܬ ܒܵܗ̇ 524 ܘܲܒܼܨܝܼܪ ܢܘܼܗܪܵܐ ܕܥܲܝܢܲܝ̈ ܒܸܣܪܵܐ ܕܢܸܬܼܒܲܩܸܐ ܒܲܗ̇ . 525 : ܒܲܪ̈ܩܹܐ ܕܢܘܼܗܪܵܐ ܢܵܦ̇ܩܝܼܢ ܡܸܢܗܘܿܢ ܕܢܘܼܪ̈ܢܵܝܹܐ 526 ܘܫܵܓ̇ [ ܓܼܵ ] ܐ ܚܙܵܬܹܐ ܠܲܡܚܵܪ ܠܥܘܼܙܵܐ ܕܦܲܪ̈ ܨܘܼܦܲܝܗܘܿܢ . 527 : ܩܸܢܛܵܐ ܘܚܘܼܒܵܐ ܡܲܠܝܵܐ ܚܙܵܬܼܗܘܿܢ ܘܩܵܠ ܡܸܠܲܬܗܘܿܢ 528 ܩܸܢܛܵܐ ܠܒܼܝܼ̈ܫܹܐ ܘܛܘܒܼܵܐ ܠܛܵܒܹ̈ܐ ܛܘܼܒܼ ܠܲܕ ܡܲܚܸܒܼ . 529 : ܛܘܼܒܹ̈ܐ ܘܢܸܓܼ̈ܕܸܐ [...] ܝܢ ܒܐܸܣܟܹܿܡܵܐ ܕܡܸܬܼܚܵܘܹܝܢ ܒܹܗ 530 ܛܘܼܒܹ̈ܐ ܠܟܹܐܢܹ̈ܐ ܘܢܸ̈ܓܼܕܹܐ ܠܕܲܐܣܟܸܿܠܘ ܘܵܝ ܠܲܕܠܵܐ ܬܵܒܼܘ . 531 : ܣܒܲܪܬܼܵܐ ܛܵܒܼܬܼܵܐ ܕܚܘܼܕܵܬܼ ܟ̱ܠܵܐ ܙܵܪܥܝܼܢ ܒܐܲܪܥܵܐ 532 ܘܐܲܝܟ ܕܲܠܙܲܪ̈ܥܹܐ ܡܟܲܢܫܝܼܢ ܦܲܓܼܪܹ̈ܐ ܠܐܸܕܪܵܐ ܕܚܲܝܹ̈ܐ . 533 : ܩܕܼܵܡ ܦܲܪܨܘܿܦܵܐ ܕܚܲܕ ܩܲܪܨܘܿܦܵܐ ܟܵܢ̇ܫܝܼܢ ܩܵܝ̇ܡܝܼܢ 534 ܘܲܡܣܲܟܹܿܝܢ ܠܹܗ ܕܢܸܣܥܘܿܪ ܚܲܝܠܹܗ ܒܫܘܼܠܛܵܢܲܝ̈ܗܘܿܢ . 535 : ܬܚܹܝܬܼ ܫܘܼܠܛܵܢܹܗ ܟܕܝܼܢܝܼܢ ܟܠܗܘܿܢ ܐܲܝܟ ܕܲܒܼܢܝܼܪܵܐ 536 ܘܗܲܢܝܼܵܐܐ ܠܗܘܿܢ ܛܥܲܡܬܼܵܐ ܕܲܫܡܹܗ ܡ̣ܢ ܟܠ ܦܘܼܡܝܼ̈ܢ . 537 : ܥܲܠ ܡܲܪ ܟܲܒܼܬܼܵܐ ܕܪܘܼܚܵܐ ܝܵܬܸ̇ܒܼ ܡܲܠܟܵܐ ܕܡܲܠܟܹ̈ܐ 538 ܘܲܟܼܕܝܼܢܝܼܢ ܒܵܗ̇ ܐܲܠ̈ܦܸܐ ܕܪܘܼܚܵܐ ܕܠܵܐ ܡܸܢܝܵܢܵܐ . 539 : ܚܲܬܿ ܡܸܢܝܵܢܵܐ ܠܚܲܝ̈ܠܘܵܬܼܵܐ ܕܲܡܙܲܚܝܼܢ ܠܹܗ 540 ܘܠܵܐ ܫ [...] ܡܵܐ ܠܩܵܠ ܩܘܼܕܵܫܵܐ ܕܲܡ̣ܩܲܕ ܫܵܢܵܘ̈ܗܝ . pb. f.174v 541 : ܒܗܸܕܪܵܐ ܪܲܒܵܐ ܡܚܵܘܸܐ ܢܲܦܫܹܗ ܠܥܹܝܢ ܟܠ ܒܸܪ̈ܝܵܢ 542 ܘܲܒܼܬܸܫܒܿܘܿܚܬܹܗ ܡܫܲܒܿܚܝܼܢ ܐ̄ܢܵܫܵܐ ܘܲܫܡܲܝܵܢܹ̈ܐ . 543 ܢܝܼܫܵܐ ܕܚܲܫܹܗ ܘܲܕ ܙܵܟܼܘܼܬܹܗ ܐܵܬܹ̇ܐ ܩܕܼܵܡܵܘܗܝ . 544 ܘܬܹܵܗܪܵܐ ܒܪܝܼܬܼܵܐ ܒܓܲܒܼܪܵܐ ܙܩܝܼܦܵܐ ܟܡܵܐ ܐܸܬܼܪܲܡܪܲܡ . 545 : ܒܗܵܘ̇ ܥܸܕܵܢܵܐ ܒܵܗ̇ܬܝܼܢ ܫܹ̈ܐܕܹܐ ܥܲܡ ܙܵܩ̈ܘܿܦܹܐ 546 ܕܚܵܙܹ̇ܝܢ ܢܝܼܫܵܐ ܕܲܒܲܙܚܘ ܗ̄ܘ̣ܵܘ ܒܹܗ ܟܲܕ ܡܸܙܕܲܝܲܚ . 547 : ܒܬܲܗܪܵܐ ܪܲܒܵܐ ܩܵܝ̇ܡܝܼܢ ܕܲܝ̈ܘܹܐ ܘܲܝܗܘܼ̈ܕܵܝܹܐ 548 ܟܲܕ ܡܸܬܼܒܲܩܹܝܢ ܒܓܲܒܼܪܵܐ ܕܲܙܒܲܦܘ ܕܐܲܡܠܸܟ ܥܲܠ ܟܠ . 549 : ܓܘܼܢܚܵܐ ܓܢܝܼܚܵܐ ܢܵܦܹ̇ܠ ܡ̣ܢ ܫܹܠܝ ܥܲܠ ܣܵܛܵܢܵܐ 550 ܕܲܫܡܵܐ ܕܨܲܚܝܼ ܩܵܥܹ̇ܝܢ ܫܘܼܒܚܹܗ ܫܡܲܝܵܐ ܘܐܲܪܥܵܐ . 551 : ܐܸܒܼܠܵܐ ܗ̄ܘ̣ ܩܲܫܝܵܐ ܕܠܵܐ ܒܘܼܝܵܐܵܐ ܠܒܲܪ ܐܲܒܼܕܵܢܵܐ 552 ܕܐܵܒܹ̇ܕ ܟܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ . 553 : ܩܵܠܵܐ ܕܚܝܼܠܵܐ ܡܲܫܡܲܥ ܨܹܐܕܵܘܗܝ ܫܡܵܐ ܕܲܟܼܦܲܪ ܒܹܗ 554 ܘܲܡܟܲܦܲܪ ܠܹܗ ܡ̣ܢ ܚܲܝܘܼܬܼܵܐ ܒܢܲܦܫܹܗ ܘܦܲܓܼܪܹܗ . 555 : ܟܠܗ ܒܟܼܠܹܗ ܐܒܹܕ ܥܲܛܠܵܐ ܕܐܵܘܒܸܿܕ ܗܘ̤ ܠܹܗ 556 : ܘܠܵܐ ܦܵܐܹ̇ܫ ܒܹܗ ܣܪܝܼܕܼܵܐ ܒܝܼܚܹ̈ܐ ܠܵܐ ܡܵܝ̈ܘܬܹܐ 557 : ܚܕܵܐ ܒܲܪܬܼ [ ܩܐܐ ] ܡܲܙܥܸܩ ܨܹܐܕܵܘܗܝ ܡܫܝܼܚܵܐ ܡܲܠܟܵܐ 558 ܘܛܵ [ ܠܸ ] ܛ ܟܠܹܗ ܘܒܼܿܗܹ̇ܬܼ ܚܘܬܼܪܵܐ ܕܪܵܒܹܿܗ ܢܟܼܝܼܠܵܐ . 559 : ܚܕܲܬܵܐ ܚܵܙܹ̇ܝܢ ܥܝܼܪܹ̈ܐ ܘܐ̄ܢܵܫܵܐ ܒܝܘܿܡ ܐܲܒܼܕܵܢܹܗ 560 ܘܬܵܗ̇ܪܝܼܢ ܣܲܓܿܝܼ ܒܚܹܝܠ ܥܵܒܼܘܿܕܵܐ ܕܚܹܝܠ ܟܠ ܡܸܫܟܲܚ . 561 : ܚܕܲܬܵܐ ܡܚܵܘܸܐ ܡܵܪܐ ܠܥܲܒܼܕܵܘ̈ܗܝ ܒܲܥܒܼܵܕ ܐܝܼܕܵܘ̈ܗܝ 562 ܘܟܲܕ ܡܸܕܸܡ ܗ̄ܘ̣ ܡܨܸܐ ܥܵܒܹ̇ܕ ܠܹܗ ܐܲܝܟ ܠܵܐ ܡܸܕܹܡ . 563 : ܡ̣ܢ ܠܵܐ ܡܸܕܸܡ ܒ̣ܪܵܐ ܟܠ ܡܸܕܸܡ ܐܲܝܟ ܕܲܫܦܲܪ ܠܹܗ 564 ܘܲܕ ܫܵܦܲ̇݁ܪ ܠܹܗ ܡܲܗܦܸܟ ܡܸܕܸܡ ܠܘܵܬܼ ܠܵܐ ܡܸܕܸܡ . 565 ܫܲܦܝܼܪ ܐܲܝܬܿܝܼ ܟܠ ܠܲܗܘܝܵܐ ܡ̣ܢ ܠܵܐ ܡܸܕܸܡ : pb. f.175r 566 ܘܫܲܦܝܼܪ ܡܵܘܒܸܿܕ ܠܒܲܪ ܐܲܒܼܪܵܢܵܐ ܕܠܵܐ ܚܵܘܣܵܢܵܐ . 567 : ܠܲܡܠܝܼܠܘܼܬܼܵܐ ܡܚܲܟܸܿܡ ܛܵܒܼܵܐ ܒܝܲܕ ܐܲܒܼܕܵܢܹܗ 568 ܕܙܵܕܸ̇ܩ ܗ̄ܘ̣ܵܐ ܠܵܗ̇ ܕܬܸܛܲܪ ܛܲܟܼܣܵܐ ܕܒܼܵܪܘܿܝܼܬܹܗ . 569 : ܠܒܲܪ ܡ̣ܢ ܛܲܟܼܣܵܐ ܕܒܼܵܪܘܝܘܼܬܼܵܐ ܢܦܲܩ̣ ܚܲܪܡܵܢܵܐ 570 ܥܲܠ ܗܵܕ ܡܵܘܒܸܕ ܘܲܡܛܲܠܸܩ ܠܹܗ ܡ̣ܢ ܚܲܝܘܼܬܼܵܐ . 571 : ܐܸܒܼܠܵܐ ܥܦܝܼܦܵܐ ܣܵܓܹ̇ܐ ܠܪܲܒܹܿܗ ܒܝܲܕ ܐܲܒܼܕܵܢܹܗ 572 ܘܢܸܓܼܕܵܐ ܩܲܫܝܵܐ ܡܸܬܿܬܵܘܣܲܦ ܠܹܗ ܒܛܘܼܠܵܩ ܚܲܝܵܘ̈ܗܝ . 573 : ܡܢܚ ܗ̄ܘ̣ܵܐ ܐܵܦ ܗܘ̤ ܕܢܹܐܒܲܕ ܠܲܓܼܡܲܪ ܥܲܡ ܬܲܠܡܝܼܕܹܗ 574 ܘܠܵܐ ܕܢܸܫܬܲܢܲܫ ܥܲܙܝܼܙܵܐܝܼܬܼ ܕܠܵܐ ܫܘܼܠܵܡܵܐ . 575 : ܚܲܟܿܝܼܡܵܐܝܼܬܼ ܣܵܥܲ݁ܪ ܨܹܐܕܵܘܗܝ ܪܸܡܙܵܐ ܕܲܒܼܪܵܝܗܝ 576 ܘܠܵܐ ܐ̄ܢܵܫ ܝܵܕܲܥ ܕܢܹܐܡܲܪ ܕܲܟܼܡܵܐ ܗ̄ܝ̣ ܪܸܚܡܲܬܼ ܚܘܼܒܹܿܗ . 577 : ܚܘܼܒܵܐ ܪܲܒܵܐ ܡܠܸܐ ܣܘܼܥܪܵܢܵܐ ܕܣܵܥܲ݁ܪ ܬܲܡ̇ܢ 578 ܕܠܵܐ ܡܵܘܩܸܕ ܠܹܗ ܠܓܲܒܵܐ ܕܒܼܝܼ̈ܫܹܐ ܐܲܝܟ ܕܲܠܗܵܘ̇ ܚܲܕ . 579 : ܒܚܲܕ ܕܲܡܚܲܒܸܿܠ ܡܚܵܘܸܐ ܕܟܹܐܢܵܐ ܗ̄ܘ̣ ܐܵܦ ܪܲܚܡܵܢܵܐ ܗ̄ܘ̣ 580 ܕܐܲܝܟ ܕܐܸܘܒܸܿܕ ܚܲܕ ܡܨܸܐ ܗ̄ܘ̣ܵܐ ܕܢܵܘܒܸܿܕ ܐܵܦ ܣܲܓܿܝܼ̈ܐܐ . 581 : ܠܵܘ ܠܐܲܒܼܕܵܢܵܐ ܪܓܼܝܼܓܼ ܠܐܲܒܼܕܵܢܹܗ ܕܒܲܪ ܐܲܒܼܕܵܢܵܐ 582 ܐܸܠܵܐ ܕܢܸܓܼܠܸܐ ܥܲܠ ܟܹܐܢܘܼܬܹܗ ܘܒܲܣܝܡܘܼܬܹܗ . 583 : ܠܬܲܪܬܹܿܝܢ ܡܵܘܕܲܥ ܠܲܬܼܪܹܝܢ ܓܲܒܹ̈ܐ ܕܛܵܒܹ̈ܐ ܘܒܼܝܼ̈ܫܹܐ 584 ܕܟܲܕ ܛܵܒܼ ܛܵܒܼܵܐ ܗ̄ܘ̣ ܚܠܝܼܛܵܐ ܒܛܲܒܼܬܹܗ ܐܵܦ ܟܹܐܢܘܼܬܼܵܐ . 585 : ܠܛܵܒܼ ܡܸܣܬܼܥܪܵܐ ܟܠ ܡܲܪܕܘܼܬܼܵܐ ܕܡ̣ܢ ܝܼܕܲܥܬܹܗ 586 ܘܝܵܕܥܲܝ̈ ܚܘܼܒܹܗ ܝܵܕܥܝܼܢ ܒܲܠܚܘܿܕ ܕܲܢܩܲܠܣܘܼܢܵܝܗܝ . 587 : ܫܲܦܝܼܪ ܪܵܕܸܐ ܠܣܵܢܝܲܝ̈ ܥܘܼܬܼܪܵܐ ܕܒܲܣܝܼܡܘܼܬܹܗ 588 ܘܫܲܦܝܼܪ ܩܵܢܹ̇ܐ ܠܢܵܛܪ̈ܝ ܐ̄ܪܵܙܵܐ ܕܗܲܝܡܵܢܘܼܬܹܗ . 589 :[...] ܕܝܼܢܵܐ ܟܹܐܢܵܐ ܒܵܚܲ݁ܪ ܥܵܘ̣ܠܵܐ ܘܙܲܕܝܼܩܘܼܬܼܵܐ 590 ܘܲܩܕܵܡ ܪܸܡܙܹܗ ܡܩܝܼܡ ܠܲܡ̈ܠܝܼܠܹܐ ܒܣܘܼܥܪ̈ܢܲܝܗܘܿܢ . pb. f.175v 591 : ܠܟܼܘܪ ܒܘܼܚܪܵܢܵܐ ܡܲܥܸܠ ܟܠ̱ܵܐ ܒܝܲܕ ܚܲܕ ܓܲܒܪܵܐ 592 ܘܝܵܗܹ̇ܒܼ ܒܐܝܼܕܵܘ̈ܗܝ ܛܘܼܒܼܵܐ ܠܛܵܒܹ̈ܐ ܘܢܸܓܼܪܵܐ ܠܒܼܝܼ̈ܫܹܐ . 593 : ܠܗܵܕܹܐ ܦܲܪܫܹܗ ܡ̣ܢ ܫܘܼܪܵܝܵܐ ܕܲܓܼܒܼܝܼܠܘܼܬܹܗ 594 ܕܲܢܦܲܪܸ̈ܫ ܒܹܗ ܬܸܓܼܡܹ̈ܐ ܕܟܹܐܢܹ̈ܐ ܘܲܕܥܵܘ̈ܠܹܐ . 595 : ܠܗܵܕܹܐ ܣܵܡܹܗ ܡ̣ܢ ܟܲܕ ܨܵܪܹܗ ܕܠܵܐ ܙܘܘܵܓܼܵܐ 596 ܕܲܢܚܲܕܼܬܼ ܒܹܗ ܒܪܝܼܬܼܵܐ ܕܥܸܬܼܩܲܬ̤ ܒܡܝܘܿܬܼܘܼܵܬܼܵܐ . 597 : ܠܟܼܠܵܗ̇ ܒܪܝܼܬܼܵܐ ܡܚܲܕܸܬܼ ܪܸܡܙܹܗ ܒܡܸܨܥܵܝܘܼܬܹܗ 598 ܘܲܡܚܲܟܸܿܡ ܠܵܗ̇ ܕܬܸܕܲܥ ܗ̤ܝ ܠܵܗ̇ ܘܲܠܥܒܼܘܿܕܵܗ̇ . 599 : ܒܲܕ ܡܘܼܬܼ ܐܲܡܬܼܵܐ ܡܩܝܼܡ ܠܵܗ̇ ܩܕܼܵܡܵܘܗܝ ܒܝܘܿܡ ܓܸܠܝܵܢܹܗ 600 ܘܲܡܙܲܚܝܵܐ ܠܹܗ ܒܩܵܠ ܬܸܫܒܿܘܿܚܬܵܐ ܕܠܵܐ ܡܬܿܕܲܪܟܵܐ . 601 : ܥܵܠܡܵܐ ܟܠܹܗ ܥܲܡ ܥܵܡܘܪ̈ܘܗܝ ܡܲܦܸܩ ܠܐ̄ܘܪܥܹܗ 602 ܕܢܸܓܼܕܘܿܠ ܠܲܫܡܹܗ ܟܠܝܼܠ ܩܘܼܠ̈ܣܹܐ ܕܲܦܐܹܝܢ ܠܲܫܡܹܗ . 603 : ܫܡܵܐ ܩܲܕܝܼܫܵܐ ܕܝܲܠܕܵܐ ܕܡܸܢܹܗ ܟܣܸܐ ܒܲܚܙܵܬܹܗ 604 ܘܒܹܗ ܡܸܬܼܩܲܕܲܫ ܡ̣ܢ ܪ̈ܘܼܚܵܢܐ ܘܡ̣ܢ ܦܲܓܼܪ̈ܢܹܐ . 605 : ܫܒܼܚܼܝ ܓܸܠܝܵܢܹܗ ܘܠܵܐ ܡܸܬܼܡܲܠܠܵܐ ܚܙܵܬܼܵܐ ܕܦܲܓܸܪܹܗ 606 ܘܲܙܥܘܿܪ ܦܘܼܡܵܐ ܕܩܵܢܝܲܝ̈ ܡܸܠܬܐ ܕܢܹܐܡܲܪ ܕܲܟܼܡܲܐ ܗ̄ܝ̣ . 607 : ܐܲܠ̈ܦܸܐ ܕܥܝܼܪܹ̈ܐ ܘܲܕܡܲܠܲܐܟܹ̈ܐ ܛܥܝܼܢܝܼܢ ܢܝܼܫܹܗ 608 ܘܲܡܙܲܚܝܼܢ ܠܹܗ ܘܡܸܙܕܲܚܝܼܢ ܒܹܗ ܐܲܝܟ ܡܵܐ ܕܫܵܘܹ̇ܝܢ . 609 : ܒܐܲܦܲܝ̈ ܪܵܘܡܵܐ ܡܛܲܝܒܼܝܼܢ ܩܵܝ̇ܡܝܼܢ ܟܲܕ ܡܸܬܹܚܵܘܹܐ 610 ܘܲܡܩܲܒܿܠܝܼܢ ܠܹܗ ܒܩܵܠܹܵ̇ܐ ܕܟܲܝ̈ܐ ܕܩܘܼܕܵܫܲܝ̈ܗܘܿܢ . 611 : ܒܲܕܡܘܼ [...] ܡܫܵܐ ܡܕܝܼܩ ܡ̣ܢ ܪܵܘܡܵܐ ܠܐܲܦܲܝ̈ ܐܲܪܥܵܐ 612 : ܘܢܵܗܲ݁ܪ ܥܵܠܡܵܐ ܡ̣ܢ ܙܲܠܝܼܩܹ̈ܐ ܕܪܲܒܿܘܼܬܼ ܢܘܼܗܪܹܗ 613 : ܥܵܪܹܩ ܫܸܡܫܵܐ ܘܛܲܫܹ̇ܐ ܣܲܗܪܵܐ ܐܵܦ ܙܲܠܲܝܩܵܘ̈ܗܝ 614 ܘܒܼܵܛܹ̇ܠ ܪܲܗܛܵܐ ܕܟܼܵܘܟܲܒܼ ܢܘܼܓܼܗܵܐ ܘܕܲܟܼܢܵܘ̈ܬܹܗ . 615 ܫܵܠܹ̇ܐ ܐܵܐܲܪ ܡ̣ܢ ܡܲܪܕܝܼܬܼܵܐ ܕܩܲܠܝܼܠܘܼܬܹܗ : pb. f.176r 616 ܘܢܵܐܲܚ ܝܲܡܵܐ ܬܲܟܼܬܘܼܫܵܐ ܫܓܼܝܼܫܵܐ ܕܓܲܠܠܵܘ̈ܗܝ . 617 : ܗܵܦ̇ܟܿܝܼܢ ܚܲܪ̈ܫܹܐ ܠܘܵܬܼ ܗܵܘ̇ ܡܸܕܹܗ ܕܲܗܘ̤ܵܘ ܡܸܢܹܗ 618 ܘܗܵܘܹ̇ܐ ܥܵܠܡܵܐ ܐܲܝܟ ܗܵܘ̇ ܕܲܗܘ̤ܵܐ ܒܪܵܫܝܼܬܼ ܕܲܗܘ̤ܵܐ . 619 : ܟܝܵܢ ܡܲܠ̈ܠܹܐ ܡܩܵܘܹܐ ܒܲܠܚܘܿܕ ܘܠܵܐ ܡܸܬܼܚܲܒܲܠ 620 ܘܗܘ̤ ܒܲܠܚܘܿܕܵܘܗܝ ܥܵܐ̇ܐ ܠܟܼܘܼܪܵܐ ܕܒܘܼܚܪܵܢ ܝܲܨܪܹܗ . 621 : ܠܒܼܠܼܐ ܚܪܵܢ ܟ̱ܠܵܐ ܐܵܬܹ̇ܐ ܒܚܲܪܬܼܵܐ ܕܵܐܹ̇ܢ ܟܠܵܐ 622 ܘܩܵܥܹ̇ܐ ܒܐܲܪܥܵܐ ܚܕܼܵܐ ܒܲܪܬܼ ܩܵܐܐ ܕܡܲܠܝܵܐܬܲܗܘܵܐ . 623 : ܒܐܲܪ̈ܒܲܥܦܸܢܝܵܢ ܪܵܗܹ̇ܛ ܩܵܠܹܗ ܐܲܝܟ ܐܝܼܙܓܲܕܵܐ 624 ܘܢܵܕܵܐ ܒܪܝܼܬܼܵܐ ܐܲܝܟ ܡ̣ܢ ܫܢܬܼܵܐ ܕܝܲܩܝܼܪܘܼܬܼܵܐ . 625 : ܚܹܝܠ ܚܲܝܘܼܬܼܵܐ ܙܵܪܲܥ ܒܐܪܥܵܐ ܒܡܸܠܲܬܼ ܦܘܼܡܹܗ 626 ܘܪܵܦܹܬܼ ܥܲܦܪܵܐ ܘܩܵܢܹ̇ܐ ܪܸ̈ܓܼܫܹܐ ܪ̈ܲܓܼܘܼܫܬܼܵܢܹܗ . 627 : ܐܲܝܟ ܙܲܪ̈ܥܘܿܢܹܐ ܝܵܥܹ̇ܝܢ ܦܲܓܼܪܹ̈ܐ ܡ̣ܢ ܕܲܚܝܼܚܵܐ 628 ܘܢܵܗ̇ܪܵܐ ܚܙܵܬܼܵܐ ܕܪܸ̈ܥܝܵܢܲܝܗܘܿܢ ܛܵܒܼ ܡ̣ܢ ܫܸܡܫܵܐ . 629 : ܟܠܹܗ ܦܲܓܼܪܵܐ ܦܲܢܹ̇ܐ ܠܚܲܝܹ̈ܐ ܠܵܐ ܡܵܝ̈ܘܿܬܹܗ 630 ܘܠܵܐ ܛܵܥܝܵܐ ܒܹܗ ܐܵܦܠܵܐ ܡܢܵܬܼܵܐ ܙܥܘܿܪܬܼܵܐ ܕܣܲܥܪܵܐ . 631 : ܟܠܹܗ ܒܟܼܠܹܗ ܩܵܐܹ̇ܡ ܐܲܟܲܚ̄ܕ ܟܠ ܟܵܪ ܕܲܢܦ̣ܠ 632 ܘܠܵܐ ܦܵܐܹ̇ܫ ܒܵܗ̇ ܒܐܲܪܥܵܐ ܡ̣ܢܹܗ ܐܵܦܠܵܐ ܛܲܪܦܵܐ . 633 ܪܸܡܙܵܐ ܕܓܲܒܼܠܹܗ ܡܒܥܪ ܡܸܕܪܹܡ ܡ̣ܢ ܓܵܘ ܡܸܕܪܵܐ ܆ 634 ܘܲܡܪܲܟܸܿܒܼ ܠܹܗ ܐܘܼܡܵܢܵܐܝܬܼ ܕܠܵܐ ܬܘܼܒܼ ܢܹܐܒܲܕ . 635 : ܕܝܼܢܵܐ ܐܵܡܲ݁ܪ ܥܲܡ ܣܵܛܵܢܵܐ ܘܡܵܘܬܵܐ ܚܠܵܦܵܘܗܝ 636 ܘܬܼܵܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܹܗ ܘܲܕܫܘܼܠܛܵܢܹܗ . 637 : ܒܒܹܝܬܼ ܐܲܣܝܼܪܹ̈ܐ ܕܚ̣ܫܘܵܐ ܡܲܪܡܹܐ ܠܫܹ̈ܐܕܹܐ ܕܕܵܪܫܘܼܗܝ 638 ܘܲܒܼܫܸܫ̈ܠܵܬܼܵܐ ܕܫܲܠܗܹܒܼܝܼܬܼܵܐ ܡܦܲܟܲܪ ܕܲܝ̈ܘܹܐ . 639 : ܒܣܵܢܐܘ̈ܗܝ ܐܣܲ݁ܪ ܘܡܲܪܡܸܐ ܒܦܘܼܡܗܘܿܢ ܩܹܐܡܵܐ ܕܫܸܬܼܩܵܐ 640 ܘܠܹܗ ܫܵܪܹܐ ܠܹܗ ܡ̣ܢ ܫܸܢ̈ܠܵܬܼܵܐ ܕܡܵܝܘܿܬܼܘܼܬܼܵܐ . pb. f.176v 641 ܒܡܲܝ̈ܐ ܕܪ̈ܲܚܡܹܐ ܡܫܝܼܓܼ ܨܵܐܘܼܬܼܵܐ ܕܥܲܠ ܗܲܕܵܡܵܘ̈ܗܝ . 642 ܘܲܡܨܲܒܸܿܬܼ ܠܹܗ ܒܢܲܚܬܵܐ ܕܫܘܼܒܼܚܵܐ ܕܠܵܐ ܡܸܬܼܚܲܒܲܠ . 643 : ܚܒܼܵܠܵܐ ܘܡܵܘܬܵܐ ܡܵܪܹܩ ܡܸܢܹܗ ܕܡܸܬܼ ܚܲܒܿܠܵܢܵܐ 644 ܘܲܚܠܵܦ ܦܲܓܼܪܵܐ ܡܲܦܪܲܚ ܦܲܓܸܪܹܗ ܠܪܵܘܡܵܐ ܕܲܠܥܸܠ . 645 : ܒܝܲܩܝܼܪܘܼܬܹܗ ܬܵܗ̇ܪܝܼܢ ܟܸܢ̈ܫܹܐ ܪ̈ܘܼܚܵܢܝܵܢܹܐ 646 ܕܐܲܝܟܢ ܦܵܪܲܚ ܟܝܵܢܵܐ ܥܲܒܼܝܵܐ ܕܠܵܐ ܒܲܥܥܝܵܕܼܵܐ . 647 : ܐܵܦ ܗܘ̤ ܩܢܘܿܡܹܗ ܒܹܗ ܡܸܬܿܕܲܡܲܪ ܕܠܵܐ ܣܲܒܼܥܘܼܬܼܵܐ 648 ܕܒܲܐܝܢܵܐ ܚܲܝܠܵܐ ܩܢܵܬ̤ ܪܲܦܝܘܼܬܹܗ ܦܵܪܘܿܚܘܼܬܼܵܐ . 649 : ܘܲܟܼܒܲܪ ܐܵܡܲ݁ܪ ܟܝܵܢ ܡܵܝ̈ܘܿܬܹܐ ܗܘ̤ ܠܲܟܝܢܹܗ 650 ܕܐ̄ܢܵܐ ܐ̄ܢܵܐ ܟܝܵܢܵܐ ܐܵܘ ܕܲܠܡܵܐ ܟܵܝ ܐ̄ܚܪܹܝܢ ܗ̄ܘ̣ ܚܘܼܠܦ . 651 : ܐܸܠܘܼ ܡܲܨܝܵܐ ܕܪܵܢܹ̇ܐ ܗܵܕܹܐ ܟܒܲܪ ܪ̈ܵܢܹܐ ܗ̄ܘ̣ܵܐ 652 ܐܸܠܵܐ ܠܵܐ ܡܨܹܐ ܕܡܸܬܼܥܲܩܪܵܐ ܠܵܗ̇ ܠܵܐ ܝܼܕܲܥܬܼܵܐ . 653 : ܗܵܘ̇ ܕܲܡܢܲܚܸܡ ܠܡܵܝܘܿܬܹ [...] ܬܹܗ ܡ̣ܢ ܕܲܚܝܼܚܵܐ 654 ܗܘ̤ ܡܚܲܝܸܠ ܠܹܗ ܕܠܵܐ ܢܸܬܼܦܲܠܲܓܼ ܥܲܠ ܫܘܼܚܠܵܦܹܗ . 655 : ܥܲܡ ܚܘܼܕܵܬܹܗ ܩܵܢܹ̇ܐ ܚܲܝܠܵܐ ܕܚܲܣܝܼܢ ܡ̣ܢ ܟܠ 656 ܘܠܵܐ ܡܨܸܝܢ ܚܲܫܹ̈ܐ ܠܡܸܫܬܲ ܠܵܛܘܼ ܥܲܠ ܚܘܼܫܲܒܼܵܘ̈ܗܝ . 657 : ܒܪܲܒܿܘܼܬܼ ܚܲܝܠܵܐ ܕܡܸܬܼ ܝܲܗ̄ܒܵܐ ܠܹܗ ܬܸܗ̇ܪܸܬܼ ܐܵܦ ܐ̄ܢܵܐ 658 ܘܐܲܣܛܝܼܬܼ ܡܸܠܲܬܼܝ ܡ̣ܢ ܡܲܪܕܝܼܬܹܗ ܠܘܵܬܼ ܪܲܒܿܘܼܬܹܗ . 659 : ܒܫܲܪܒܵܐ ܕܛܵܥܝܵܐ ܚܙܲܩܘ ܚܘܼܫܵܒܲܝ̈ ܡ̣ܢ ܫܲܘܼܪܵܝܵܐ 660 ܘܲܒܼܬܲܫܥܝܼܬܹܗ ܕܒܲܪ ܐܲܒܼܕܵܢܵܐ ܨܒܹ̇ܝܬܼ ܕܐܸܬܼܗܲܓܹܿܐ . 661 : ܠܘܼܩܒܲܠ ܚܘܼܬܼܪܹܗ ܒܥܹ̇ܝܬܼ ܕܐܸܙܕܲܝܲܢ ܒܡܲܢܵܐ ܕܡܸܠܹ̈ܐ 662 ܘܕܲܚܙܹ̇ܝܬܼ ܕܲܥܬܼܝܼܕ ܠܡܸܬܼ ܦܲܪܣܵܝܘܼ ܫܠܹ̇ܝܬܼ ܠܝܼ ܡܸܢܹܗ . 663 : ܠܪܲܡܘܼܬܼ ܪܘܼܚܹܗ ܒܨܹ̇ܝܬܼ ܠܝܼ ܕܐܸܡܲܪ ܒܩܵܠ ܦܸܬܼܓܼܵܡܲܝ̈ 664 ܘܩܲܕܡܹ̇ܬܼ ܚܵܪܹ̇ܬܼ ܒܝܲܕ ܡܲܦܘܼܠܬܹܿܗ ܕܲܟܼܡܵܐ ܩܲܫܝܵܐ . 665 ܒܡܲܪܵܚܘܼܬܹܗ ܕܲܕܠܵܐ ܢܵܡܘܿܣ ܬܸܗ̇ܪܹܬܼ ܣܲܓܿܝܼ : pb. f.177r 666 ܘܲܒܼܫܘܼܢܵܩܹܗ ܕܲܕܠܵܐ ܫܘܼܠܵܡ ܬܸܡܗܹ̇ܬܼ ܪܲܒܲܬܼ . 667 : ܚܸܪܚܵܘܼܬܹܗ ܩܪܵܬ̤ ܓܲܪܓܼܬܲܢܝ ܕܐܸܬܼܢܸܐ ܢܸܟܼܠܹܗ 668 ܘܲܦܗ̣ܵܐ ܠܹܗ ܠܹܒܿܝ ܒܲܓܼܙܵܪ ܕܝܼܢܵܐ ܕܲܡܛܲܝܲܒܼ ܠܹܗ . 669 : ܒܩܲܫܝܘܼܬܼ ܢܸܓܼܕܵܘ̈ܗܝ ܦܸܟܗܲܬ̤ ܡܸܠܲܬܝ ܡ̣ܢ ܩܲܫܝܘܼܬܹܗ 670 ܘܐܸܡ̇ܪܹܬܼ ܐ̄ܢܵܐ ܠܝܼ ܕܡ̇ܢ ܡܲܒܼܐܸܫ ܐ̄ܢܵܐ ܠܒܼܝܼܫܵܐ ܕܐܲܒܝܼܕ . 671 : ܢܸܫܠܸܐ ܡܵܕܹܝܢ ܡ̣ܢ ܒܝܘܼܛܪܵܓܹܗ ܕܲܡܛܝܛܪ̈ܓܼ ܗ̄ܘ̣ 672 ܘܢܸܡܠܘܿܟ ܢܲܦܫܲܢ ܕܠܵܐ ܬܸܬܼܪܲܦܸܐ ܒܩܹܐ ܪܣܵܐ ܕܥܲܡܹܗ . 673 : ܩܹܐܪܣܵܐ ܪܲܒܵܐ ܥܬܝܼܕ ܗ̄ܘ̣ ܕܢܸܣܕܘܿܪ ܠܘܼܩܒܲܠ ܥܲܡ̇ܢ 674 ܬܵܘ ܢܸܚܫܘܿܠ ܠܲܢ ܙܵܝܼܢܵܐ ܕܚܵܣܹ̇ܢ ܠܲܛܪܘܿܢܘܼܬܹܗ . 675 : ܓܹܐܪܹ̈ܐ ܕܪܘܼܓܼܙܵܐ ܡܛܲܝܸܒܼ ܫܵܕܹܐ ܒܡܲܫܪܝܼܬܼ ܓܸܢܣܲܢ 676 ܢܹܐܚܘܿܕ ܒܐܲܦܵܘ̈ܗܝ ܣܲܟܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ . 677 : ܒܣܲܝܦܵܐ ܕܝܲܨܪܸܗ ܪܓܼܝܼܓܼ ܕܲܢܛܲܠܸܩ ܚܲܝܘܼܬܼ ܚܲܝܹ̈ܢ 678 ܢܣܝܼܡ ܣܲܢܘܼܪܬܵܐ ܕܣܲܒܼܪܵܐ ܛܵܒܼܵܐ ܒܪܹܫ ܪܸܥܝܵܢܲܢ . 679 : ܒܢܲܝܙܟܼܵܐ ܕܚܸܡܬܹܗ ܣܝܼܡ ܠܹܗ ܕܢܸܥܩܘܿܪ ܒܸܢܝܵܢ ܢܲܦܫܲܢ 680 ܢܸܠܒܲܫ ܚܘܼܒܵܐ ܐܲܝܟ ܫܸܪܝܵܢܵܐ ܕܠܵܐ ܢܸܬܼܪܲܦܸܐ . 681 : ܒܟܼܠ ܐܘܼܡܵܢܘܼ ܡܸܬܼܦܲܪܲܣ ܠܲܢ ܕܐܲܝܟܢ ܢܸܙܟܹܿܝܢ 682 ܬܵܘ ܢܸܙܕܲܝܲܢ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ ܀ ܫܘܼܠܵܡܹܗ . ܫܘܼܒܼܚܵܐ ܠܚܲܝܠܵܟ ܦܵܪܘܿܩܲܢ ܕܒܹܗ ܙܟܲܝܬܵܝܗܝ ܠܐ̄ܟܹ̇ܠܩܲܪܨܵܐ ܀ ܐ̄ܚܪܹܢܵܐ ܡܛܲܛܸܠ ܩܪ̈ܒܹܐ ܡ̣ܢ ܣܵܪ̈ܦܹܝܗ̇ ܕܐܲܪܥܵܐ : ܒܲܛܸܠ ܡܸܢܲܢ ܩܪ̈ܒܼܵܘܗܝ ܕܲܢܟܼܝܼܠܵܐ ܀ 1 : ܛܸܒܵܐ ܒܠܝܼܠܵܐ ܫܡܲܥܢܲܢ ܕܐܵܬܹ̇ܐ ܒܫܘܼܠܵܡ ܙܲܒܼܢܹ̈ܐ 2 ܘܲܥܣܸܩ ܣܲܓܿܝܼ ܠܲܡܬܲ ܢܵܝܘܼ ܥܲܠ ܒܘܼܠܒܵܠܹܗ . 3 : ܓܘܼܢܚܵܐ ܪܲܒܵܐ ܥܬܼܝܼܕ ܕܢܸܬܼܡܲܠܲܠ ܒܹܝܬܼ ܐܲܪ̈ܥܵܢܹܐ 4 ܘܠܵܐ ܡܨܐ ܦܘܼܡܵܐ ܕܢܹܐܡܲܪ ܕܲܟܼܡܵܐ ܡܲܪܝܼܪ ܫܸܡܥܹܗ . 5 : ܣܒܲܪܬܼܵܐ ܒܝܼܫܵܐ ܡܣܲܒܲܪ ܒܝܼܫܵܐ ܒܹܝܬܼ ܡܵܝܘ̈ܬܸܐ 6 ܘܠܲܝܬܿ ܒܲܪܢܵܫܵܐ ܕܠܵܐ ܡܸܬܿܕܵܘܲܕ ܘܦܵܗܹ̇ܐ ܗܵܘܢܹܗ . 7 : ܠܒܸܟܼܝܵܐ ܫܵܘܹ̇ܐ ܡܸܕܸܡ ܕܲܥܬܼܝܼܕ ܠܡܸܬܼ ܡܲܠܵܠܘܼ 8 ܘܩ̈ܠܹܐ ܚܢܝܼ̈ܓܹܐ ܦܐܸܐ ܕܲܢܪܲܟܸܒܼ ܥܲܠ ܒܘܼܕܵܩܹܗ . 9 : ܒܚܲܫܵܐ ܢܸܫܡܲܥ ܐܲܝܢܵܐ ܕܫܵܡܲ݁ܥ ܦܵܪܘܿܫܵܐܝܼܬܼ 10 ܘܲܒܼܟܲܪܝܘܼܬܼܵܐ ܢܕܲܡܲܥ ܐܲܝܢܵܐ ܕܨܵܐܹ̇ܬܼ ܫܲܦܝܼܪ . 11 : ܒܗܵܘܢܵܐ ܢܸܟܼܪܸܐ ܘܲܒܼܪܥܝܵܢܵܐ ܢܲܫܦܲܥ ܕܼܡ̈ܥܹܐ 12 ܘܲܚܠܵܦ ܢܲܚ̈ܬܹܐ ܢܸܣܕܘܿܩ ܙܵܘ̈ܥܹܐ ܥܲܠ ܡܵܐ ܕܲܥܬܼܝܼܕ . 13 : ܢܸܟܼܿܠܵܐ ܩܲܫܝܵܐ ܥܬܼܝܼܕ ܕܲܢܪܲܟܸܿܒܼ ܐܵܟܹ̇ܠܩܲܨܵܐ 14 ܘܲܨܢܝܼܥܵܐܝܼܬܼ ܡܙܲܝܸܢ ܢܲܦܫܹܗ ܠܘܼܩܒܲܠ ܚܲܝܹ̈ܢ . 15 ܡܸܪܕܵܐ ܕܥܵܘ̣ܠܵܐ ܨܵܒܹ̇ܐ ܕܲܢܩܝܼܡ ܥܲܠ ܟܹܐܢܘܼܬܼܵܐ : pb. f.164r 16 ܘܫܸܡ ܒܵܪܘܿܝܵܐ ܡܛܲܝܲܒܼ ܕܲܢܣܝܼܡ ܥܲܠ ܚܲܪ ܡܘܼܬܹܗ . 17 : ܠܕܲܪܓܼܵܐ ܪܵܡܵܐ ܒܵܥܹ̇ܐ ܕܢܸܣܲܩ ܚܬܝܼܪ ܪܸܥܝܵܢܵܐ 18 ܘܥܲܠ ܐܝܼܬܼܘܼܬܼܵܐ ܡܲܩܸܠܹܐ ܒܓܼܘܼܡܪܵܐ ܡܲܪܵܚܵܐܝܼܬܼ . 19 : ܚܘܼܨܦܵܐ ܢܟܼܝܼܠܵܐ ܠܵܒܸ̇ܫ ܣܲܟܼܠܵܐ ܒܲܕܡܘܼܬܼ ܙܲܝܢܵܐ 20 ܘܣܵܕܲ̇ܕ ܩܹܐܪܣܵܐ ܠܘܼܩܒܲܠ ܩܘܼܫܬܵܐ ܥܵܘܠ̇ܐܝܼܬܼ . 21 : ܒܫܸܡ ܙܲܟܵܝܵܐ ܡܟܲܢܹܐ ܢܲܦܫܹܗ ܡܠܹܗ ܚܵܘ̈ܬܼܐ 22 ܘܩܵܠ ܬܸܫܒܿܘܿܚܬܵܐ ܕܠܵܐ ܦܵܐܝܵܐ ܠܹܗ ܚܲܛܹ̇ܦ ܡܲܓܲܢ . 23 : ܐܸܢܵܐ ܐ̄ܢܵܐ ܡܫܝܼܚܵܐ ܐܵܡܲ݁ܪ [...] ܡܵܐ ܘܠܵܐ ܡܸܬܼܟܲܚܲܕ 24 ܘܒܼܝܼ ܡܸܫܬܼܠܡܝܼܢ ܐ̄ܪ̈ܙܹܐ ܘܛܘܼܦܣ̈ܐ ܕܲܪܫܲܡܘ ܟܹܐܢܹ̈ܐ . 25 : ܐܲܝܟ ܕܵܠܟܹܐܢܵܐ ܡܚܲܦܸܛ ܐ̄ܢܵܫܵܐ ܕܲܢܩܲܒܿܠܘܼܢܵܝܗܝ 26 ܘܛܵܥܹ̇ܐ ܘܡܲܛܥܹܐ ܥܲܕ ܡܸܢܼܦܲܪܣܸܐ ܡ̣ܢ ܟܹܐܢܘܼܬܐ . 27 : ܒܛܘܼܥܝܲܝ ܡܲܛܥܹܐ ܘܲܒܼܕܼܡ̈ܘܵܬܼܵܐ ܡܚܵܘܸܐ ܚܲܝ̈ܠܹܐ 28 ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪܬܼ ܩܵܠܵܐ ܕܲܒܼܫܘܼܠܵܡܵܐ . 29 : ܚܲܪ ܡܵܢܵܐܝܼܬܼ ܡܲܩܠܸܐ ܚܲܪܡܵܐ ܥܲܠ ܟܠ ܩܵܠ̈ܝܹܢ 30 : ܘܣܵܥܹ̇ܐ ܘܣܵܠܹ̇ܩ ܠܕܲܪܓܼܵܐ ܪܵܡܵܐ ܟܲܕ ܠܵܐ ܣܵܠܹ̇ܩ 31 : ܒܚܲܪܡܵܢܘܼܬܹܗ ܬܡܲܗ ܟܵܪܘܿܙܵܐ ܦܲܘܠܘܿܣ ܓܲܒܼܝܵܐ 32 ܘܩܲܕܸܡ ܨܵܪܵܗ̇ ܒܲܟܼܬܼ̈ܝܼܒܼܵܬܼܵܐ ܕܢܸܚܙܹܝܗ̇ ܟܠܢܵܫ . 33 : ܒܡܵܪܘܿܕܘܼܬܼܵܐ ܟܲܢܝܹܗ ܠܐܲܒܼܢܵܐ ܕܡܸܬܼܚܵܘܹܐ ܒܹܗ 34 ܕܲܡܩܝܼܡ ܡܸܪܕܵܐ ܘܟܼܵܠܹ̇ܐ ܫܪܵܪܵܐ ܕܠܵܐ ܢܸܬܼܡܲܠܲܠ . 35 : ܢܦܲܩ ܗ̄ܘ̣ܵܐ ܛܸܒܹܿܗ ܡ̣ܢ ܫܘܼܪܵܝܵܐ ܕܟܼܵܪ ܘܿܙܘܼܬܼܵܐ 36 ܘܫܲܪܝܼܘ ܐ̄ܢܵܫܵܐ ܒܵܥܹ̇ܝܢ ܒܥܵܬܼܵܐ ܕܥܲܠ ܡܹܐܬܼܝܼܬܹܗ . 37 : ܫܡܲ݁ܥ ܗ̄ܘ̣ܵܐ ܫܠܝܼܚܵܐ ܒܥܬܼܵܐ ܕܲܥܠܵܘܗܝ ܡ̣ܢ ܬܲܠܡܝܼܕܵܘ̈ܗܝ 38 ܘܚܲܟܸܿܡ ܐܸܢܘܿܢ ܕܠܵܐ ܢܸܬܼܪܲܗܒܼܘܼܢ ܒܛܸܒܵܐ ܕܫܸܡܥܹܗ . 39 : ܠܵܐ ܠܲܡ ܬܩܲܒܿܠܘܼܢ ܕܩܲܪܝܼܒܼ ܙܒܲܢܵܐ ܕܫܘܼܠܵܡ ܙܲܒܼܢܹ̈ܐ 40 ܘܠܵܐ ܬܸܬܿܛܦܝܼܣܘܢ ܠܵܐ ܠܸܐܓܲܪܬܵܐ ܘܠܵܐ ܠܓܸܠܝܵܢܵܐ . pb. f.164v 41 : ܐܸܢ ܠܵܐ ܬܹܐܬܼܐ ܡܵܪܘܿܕܘܼܬܵܐ ܓܠ̣ܵܐ ܝܵܕܘܿܥܵܐ 42 ܠܵܐ ܡܸܫܬܲܠܲܡ ܕܘܼܒܵܪ ܚܲܝܹ̈ܐ ܐܲܪ̈ܥܸܢܵܝܹܐ . 43 : ܐܢ ܠܵܐ ܐ̄ܬܹ̇ܐ ܒܲܪ ܐܲܒܼܪܵܢܵܐ ܕܢܸܛܥܹܐ ܘܢܲܛܥܹܐ 44 ܠܵܐ ܡܸܬܼܒܲܕܲܩ ܫܪܵܪܵܐ ܕܲܠܝܵܐ ܕܚܘܼܕܵܬܼ ܟ̱ܠܵܐ . 45 : ܐܸܢ ܠܵܐ ܡܚܵܘܹܐ ܒܼܝܼܫܘܼܬܼ ܝܲܨܪܹܗ ܠܥܹܝܢ ܟܠ ܒܸܪ̈ܝܢ 46 : ܠܵܐ ܡܸܬܼܚܲܬܼܡܵܐ ܚܵܝܲܬܼ ܡܥܲܬܹܗ ܒܝܲܕ ܣܘܼܥܪ݁ܵܢܹܐ 47 : ܙܲܒܼܢܵܐ ܡܬܲܚܸܡ ܡ̣ܢ ܥܵܒܼܘܿܕܵܐ ܠܲܥܒܼܵܕ ܐܝܼܕܵܘ̈ܗܝ 48 ܥܕܲܡܵܐ ܕܫܵܠܹ̇ܡ ܠܵܐ ܡܲܪܦܹܗ ܠܹܗ ܠܛܵܥܝܵܐ ܕܢܲܛܠܹܐ . 49 : ܣܝܵܓܼܵܐ ܕܪܸܡܙܵܐ ܩܵܐܹ̇ܡ ܒܐܲܦܵܘ̈ܗܝ ܒܲܕ ܡܘܼܬܼ ܫܘܼܪܐ 50 ܕܲܡܥܘܸܟ ܠܹܗ ܡ̣ܢ ܡܲܪܕܝܼܬܼܵܐ ܕܝܼܬܼܵܐ ܕܡܵܪܘܿܕܘܼܬܹܗ . 51 : ܪܓܸܝܼܓܼ ܗ̄ܘ̣ܵܐ ܣܲܓܝܼ ܕܢܸܓܼܡܘܿܪ ܪܸܓܿܬܹܗ ܗܵܐ ܡ̣ܢ ܙܲܒܼܢܵܐ 52 ܘܠܵܐ ܡܲܪܦܸܐ ܠܹܗ ܥܕܲܡܵܐ ܕܫܵܠܸ̇ܡ ܦܣܵܩܵܐ ܕܲܦܣܲܩ . 53 : ܠܗܵܘ̇ ܦܘܿܩܕܵܢܵܐ ܕܬܲܚܸܡ ܘܲܟܼܠܵܝܗܝ ܡܣܲܟܸܿܐ ܢܟܼܝܼܠܵܐ 54 ܕܐܸܡܲܬܼܝ ܬܸܫܠܲܡ ܦܲܪܬܿܘܼܙܡܝܐ ܘܢܸܓܼܠܹܐ ܙܹܐܦܹܗ . 55 : ܐܲܝܟ ܐܲܬܿܘܢܵܐ ܫܵܓܲ̇ܪ ܗܘ̤ ܠܹܗ ܒܩܲܝܣܲܝ̈ ܚܸܡܬܼܵܐ 56 ܕܐܸܡܲܬܼܝ ܢܲܣܸܦ ܢܘܼܪܵܐ ܕܪܘܼܓܼܙܹܗ ܘܢܵܘܩܸܕ ܐ̄ܢܵܫܵܐ . 57 : ܦܲܚܹ̈ܐ ܕܢܸܟܼܠܵܐ ܡܥܲܝܸܕ ܛܵܡܲܪ ܠܠܲܝ ܐܝܼܡܵܡ 58 ܘܝܵܬܹ̇ܒܼ ܢܵܛܲܪ ܕܐܸܡܲܬܼܝ ܢܹܐܬܹܐ ܨܵܝܕܵܐ ܠܘܲܠܕܵܐ . 59 : ܐܲܝܟ ܨܲܝܵܕܵܐ ܡܲܓܲܪ ܪܘܼܚܹܗ ܦܬܼܝܼܠ ܪܸܥܝܵܢܵܐ 60 ܘܐܲܡܝܼܢ ܚܵܐܲܪ ܕܐܸܡܲܬܼܝ ܬܸܣܲܩ ܠܪܹܫ ܬܲܪܥܝܼܬܹܗ . 61 : ܠܚܲܓܼܠܵܐ ܕܵܡܹ̇ܐ ܝܲܨܪܹܗ ܒܓܼܵܘܹܗ ܕܚܲܓܼܠܵܐ ܨܢܝܼܥܵܐ 62 ܘܛܵܒܼ ܡ̣ܢ ܚܲܠܓܼܵܐ ܪܓܼܝܼܓܼ ܘܲܡܣܵܘܲܚ ܠܝܘܿܡ ܫܘܼܠܵܡܵܐ . 63 : ܘܐܸܠܘܼܠܵܐ ܚܒܼܝܪܫ ܒܦܲܘܩܪܵܢ ܟܲܣܝܵܐ ܩܠܘܒܝܵܐ ܩܲܫܝܵܐ 64 ܟܒܲܪ ܣܵܥܹ̇ܐ ܗ̄ܘ̣ܵܐ ܘܒܼܠܲܥ ܗ̄ܘ̣ܵܐ ܠܹܗ ܠܓܸܢܣܲܢ ܟܠܫܵܥ . 65 ܡ̣ܢ ܨܸܒܼܝܵܢܹܗ ܐܲܒܿܝܼܕܝܼܢ ܗ̄ܘ̣ܵܘ ܗܵܐ ܡ̣ܢ ܢܘܼܓܼܪܵܐ : pb. f.165r 66 ܐܸܠܘܼܠܵܐ ܟܠܵܝܗܝ ܗܵܘ̇ ܦܘܼܩܘܵܢܵܐ ܕܲܩܪܲܢ ܨܲܠܡܹܗ . 67 : ܗܘܝ̤ܘ ܕܲܩܪܹܗ ܕܠܵܐ ܢܫܬܼܥܠܹܐ ܠܒܲܪ ܡ̣ܢ ܛܲܟܼܣܵܐ 68 ܘܬܼܘܼܒܼ ܟܵܠܹ̇ܐ ܠܹܗ̇ ܥܕܲܡܵܐ ܠܝܵܘܡܵܐ ܕܣܝܼܡ ܒܝܼܕܲܥܬܹܗ . 69 : ܚܲܟܲܝܡܵܐܝܼܬܼ ܟܠܵܝܗܝ ܒܲܬܼܚܘܼܡܵܐ ܕܪܡܙܹܗ ܟܲܣܝܵܐ 70 ܘܚܲܟܿܝܼܡܵܐܝܼܬܼ ܦܵܬܲܚ ܒܐܲܦܵܘ̈ܗܝ ܘܢܵܦ̇ܩ ܘܡܲܛܥܹܐ . 71 : ܠܝܘܼܬܼܪܵܢ ܗܵܘܹ̇ܐ ܝܘܿܡ ܓܸܠܝܵܢܹܗ ܕܡܵܐ ܐܸܢ ܡܲܚܣܲܝܪ 72 ܕܢܹܐܠܲܦ ܟܠܢܵܫ ܒܝܼܫܘܼܬܼ ܢܸܟܼܒܵܘ̈ܗܝ ܕܠܘܼܩܒܲܠ ܐ̄ܢܵܫܵܐ . 73 : ܬܼܪܬܹܿܝܢ ܡܲܠܸܦ ܡ̣ܢ ܒܝܼܫܘܼܬܹܗ ܠܥܝܼܪܹ̈ܐ ܕܐ̄ܢܵܫܵܐ 74 ܚܲܪܡܵܢܘܼܬܹܗ ܘܚܹܝܠ ܒܲܪܘܿܝܵܐ ܕܟܼܠܹ̇ܐ ܪܘܼܓܼܙܹܗ . 75 : ܐܲܝܟ ܕܲܒܼܨܲܒܼܥܵܐ ܡܚܵܘܸܐ ܛܵܒܼܵܐ ܚܘܼܒܹܗ ܕܥܠܲܝܢ 76 ܕܐܸܠܘܼܠܵܐ ܟܠܵܝܗܝ ܡܛܲܠܸܩ ܗ̄ܘ̣ܵܐ ܠܲܡ ܡ̣ܢ ܫܘܼܪܵܝܐ . 77 : ܐܸܢܗܘ̤ ܕܗܵܫܵܐ ܒܫܘܼܠܵܢ ܙܲܩܼ̈ܢܹܐ ܗܵܟܢ ܐܲܒܼܵܐܫ 78 ܟܡܵܐ ܡܲܒܼܐܸܫ ܗ̄ܘ̣ܵܐ ܐܸܠܘܼ ܫܲܒܼܩܹܗ ܡ̣ܢ ܝܘܿܡ ܕܲܗ̤ܘܲܝܢ . 79 : ܟܘܼܪ ܒܘܼܚܪܵܢܵܐ ܥܲܒܼܕܸܗ ܠܝܲܨܪܹܗ ܠܲܢ ܘܲܠܟܼܠܵܐ 80 ܕܲܒܼܒܼܝܼܫܘܼܬܹܗ ܢܸܒܼܩܸܐ ܕܲܗܒܼܵܐ ܕܦܵܪܘܿܫܘܼܬܲܢ . 81 : ܒܹܗ ܡܲܠܸܦ ܠܲܢ ܙܢܲܝ̈ ܬܲܟܼܬܘܼܫܵܐ ܕܠܘܼܩܒܲܠ ܩܘܼܫܬܵܐ 82 ܘܒܹܗ ܡܵܘܕܲܥ ܠܲܢ ܥܲܠ ܥܘܼܕܪܵܢܹܗ ܕܲܡܢܲܛܲܪ ܠܲܢ . 83 : ܠܚܲܪܬܹܐ ܢܲܛܪܹܗ ܠܩܹܐܪܣܵܐ ܪܲܒܵܐ ܕܲܡܥܲܬܼ ܠܹܗ 84 ܕܢܸܚܙܘܿܢ ܐ̄ܢܵܫܵܐ ܘܲܫܡܲܝܵ̈ܢܹܐ ܒܝܼܫܘܼܬܼ ܝܲܨܪܹܗ . 85 : ܩܕܼܵܡ ܗܵܘ̇ ܝܵܘܡܵܐ ܕܲܡܚܲܕܸܬܼ ܒܹܗ ܒܪܝܬܼܵܐ ܕܲܒܼܪܵܐ 86 ܝܵܗܹ̇ܒܼ ܐܲܬܼܪܵܐ ܕܢܲܝܬܸܿܐ ܠܓܸܠܝܵܐ ܥܵܘܠܘܼܬܹܗ . 87 : ܠܵܐ ܗ̄ܘ̣ܵܐ ܕܟܲܟܸܿܐ ܪܓܼܝܼܓܼ ܒܪܘܿܝܵܐ ܥܲܠ ܗܵܝ̇ ܫܲܒܼܦܩܹܗ 88 ܐܸܠܵܐ ܕܢܸܓܼܠܸܐ ܚܲܪ ܡܵܢܘܼܬܹܗ ܘܪܲܦܝܘܼܬܼ ܢܲܦܫܲܢ . 89 : ܐܲܝܟ ܕܲܒܼܕܝܼܢܵܐ ܡܩܲ [ ܛ ] ܪܸܓܼ ܠܲܢ ܒܹܗ ܚܲܪܝܼܡܵܐܝܼܬܼ 90 ܕܠܵܐ ܥܝܼܪܝܼܒܲܢ ܒܩܹܐܪܣܵܐ ܕܚܲܫܹ̈ܐ ܕܲܚܠܵܦ ܩܘܼܫܬܵܐ . pb. f.165v 91 : ܩܹܐܪܣܵܐ ܗ̄ܘ̣ ܪܲܒܵܐ ܕܲܡܛܝܲܒܼ ܠܲܢ ܕܢܸܥܒܸܿܕ ܥܲܡ̇ܢ 92 ܘܲܒܼܟܼܠ ܦܘܼܪ݁ ܣܝܼܢ ܒܵܥܹ̇ܐ ܕܢܲܛܥܹܝܢ ܡ̣ܢ ܨܹܝܕ ܩܘܼܫܬܵܐ . 93 : ܚܙܵܝܗܝ ܠܲܟܼܝܵܢܲܢ ܟܲܙܟܼܵܐ ܘܲܫܕܵܗ̇ ܠܓܲܢܒܵܪܘܼܬܹܗ 94 ܘܗܵܐ ܡܸܬܼ ܡܲܪܡܲܪ ܕܐܝܼܟܲܢ ܡ̣ܢ ܫܹܠܝ ܚܲܒܼ ܘܐܸܬܼܦܲܪܣ . 95 : ܚܙ̣ܵܐ ܕܐܲܗܸܠ ܒܹܗ ܚܲܕ ܡ̣ܢ ܓܸܢܣܲܢ ܘܥܲܒܼܕܹܗ ܓܘܼܚܪܵܐ 96 ܘܗܵܐ ܡܸܬܼܦܲܪܣ ܕܢܸܬܼܒܲܥ ܥܝܼܪܬܹܿܗ ܡ̣ܢ ܩܲܪ̈ܝܒܼܵܘܗܝ . 97 : ܚܙ̣ܵܐ ܕܐܸܬܥܲܠܝܼ ܠܕܲܪܓܼܵܐ ܪܵܡܵܐ ܕܫܸܡ ܐܝܼܬܼܘܼܬܼܵܐ 98 ܘܗܵܐ ܡܸܬܼܚܲܫܲܒܼ ܕܢܲܥܒܼܵܪ ܕܲܪܓܹܗ ܒܚܲܪ ܡܵܢܘܼܬܼܵܐ . 99 : ܚܙܑ̣ܵܐ ܕܐܸܫܬܼܥܒܲܕܘ ܥܝܼܪܹ̈ܐ ܘܐ̄ܢܵܫܵܐ ܬܚܹܝܬܼ ܫܘܼܠܛܵܢܹܗ 100 ܘܗܵܐ ܡܸܨܛܲܢܲܥ ܕܲܢܩܝܼܡ ܡܸܪܕܵܐ ܠܘܼܩܒܲܠ ܚܲܝܠܹܗ . 101 : ܫܡܲܥ ܗ̄ܘ̣ܵܐ ܕܲܥܬܼܝܼܕ ܕܢܹܐܬܹܐ ܒܚܲܪܬܼܵܐ ܠܲܡܕܵ ܟ̱ܠܵܐ 102 ܘܲܡܥܲܬܸܿܕ ܠܹܗ ܙܲܝܢܵܐ ܕܥܵܘ̣ܠܹܗ ܕܢܹܐܬܹܐ ܒܕܘܼܡܝܹܗ . 103 : ܫܡܲܥ ܕܲܒܼܫܘܼܒܼܚܵܐ ܕܲܫܡܲܝܵܢܹ̈ܐ ܢܵܚܹ̇ܬܼ ܠܐܲܪܥܵܐ 104 ܘܛܲܝܸܒܼ ܐܵܦ ܗܘ̤ ܓܘܼ̈ܕܹܐ ܕܫܹܐܕܹ̈ܐ ܕܲܢܙܲܚܝܘܼܢܵܝܗܝ . 105 : ܫܡܲܥ ܕܲܒܼܕܝܼܢܵܐ ܕܠܵܬ ܫܘܼܠܵܡܵܐ ܥܬܝܼܕ ܕܢܸܫܬܲܢܲܩ 106 ܘܐܲܩܠܝܼ ܒܓܼܘܼܡܕܵܐ ܠܘܼܩܒܲܠ ܚܲܝܠܵܐ ܕܡܫܲܢܸܩ ܠܹܗ . 107 : ܚܙ̣ܵܐ ܕܩܸܪܒܲܬ̤ ܠܵܗ̇ ܐܵܦܵܦܵܣܝܼܣ ܕܥܸܕܲܢ ܫܸܦܠܹܗ 108 ܘܗܵܐ ܡܸܫܬܲܢܹܐ ܐܲܝܟ ܩܵܛܘܿܠܵܐ ܒܥܸܕܲܢ ܡܵܘܬܹܿܗ . 109 : ܫܲܪܝܼܪܵܐ ܠܹܗ ܕܠܵܐ ܡܬܼܦܲܠܲܛ ܡ̣ܢ ܟܹܐܢܘܼܬܼܵܐ 110 ܘܐܲܩܠܝܼ ܘܒܲܣܲܪ ܥܲܠ ܟܠ ܕܸܚ̈ܠܵܢ ܩܲܦܣܵܩ ܣܲܒܼܪܐ . 111 : ܪܢ̣ܵܐ ܕܠܲܝܬܼ ܐܲܬܼܪܵܐ ܕܢܸܣܬܲܬܲܪ ܒܹܗ ܒܝܘܿܡ ܒܘܼܚܪܵܢܵܐ 112 ܘܝܼܨܸܦ ܣܲܓܿܝܼ ܕܢܸܓܼܡܘܿܪ ܪܸܓܿܬܹܗ ܥܵܘ̇ܠܵܐܝܼܬܼ . 113 : ܪܲܒܿܘܼܬܼ ܥܵܘ̣ܠܵܐ ܥܒܲܕܬܹܗ ܕܢܲܥܘܸܠ ܕܠܵܐ ܚܵܘܣܵܐ 114 ܘܚܸܪܚܵܘܼܬܹܗ ܥܒܲܕܬܹܗ ܕܢܸܪܫܲܥ ܠܒܲܪ ܡ̣ܢ ܛܲܟܼܣܵܐ . 115 ܠܫܲܪ ܡ̣ܢ ܛܲܟܼܣܵܐ ܕܥܵܒܼܘܿܕ ܘܬܐ ܢܦܲܩ ܡܵܪܚܵܐ : pb. f.166r 116 ܘܥܲܠ ܥܵܒܼܘܿܕܵܐ ܘܲܥܒܼܵܕ ܐܝܼܕܵܘ̈ܗܝ ܒܥ̣ܵܐ ܕܢܸܫܬܲܥܠܸܐ . 117 : ܠܘܼܩܒܲܠ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܡܩܐܸܐ ܚܬܼܝܼܪܵܐ 118 ܘܠܵܐ ܡܸܬܼܒܲܝܲܢ ܕܗܘ̤ ܠܹܗ ܡܲܟܸܿܐ ܒܚܸܪ ܚܵܘܼܬܼܗ . 119 : ܥܲܡ ܨܸܒܼܝܵܢܐ ܕܝܲܩܲܪ ܐ̄ܢܵܫܵܐ ܡܲܩܪܸܒܼ ܥܲܛܠܵܐ 120 ܘܲܒܼܝܲܕ ܐܢܵܫܵܐ ܓܵܣܹ̇ܐ ܡܸܪܬܹܗ ܥܲܠ ܐܝܼܬܼܘܼܬܼܵܐ . 121 : ܒܝܲܕ ܒܲܪܢܵܫܵܐ ܦܪܲܩ ܒܵܪܘܿܝܵܐ ܠܲܒܼܢܲܝ̈ܢܵܫܵܐ 122 ܘܲܒܼܒܲܪ ܢܵܫܵܐ ܨܵܒܹ̇ܐ ܐܵܦ ܗܘ̤ ܕܢܵܘܒܸܿܕ ܐ̄ܢܵܫܵܐ . 123 : ܠܐ̄ܢܵܫܵܐ ܓܒܼ݂ܵܐ ܠܹܗ ܐܲܠܵܗ ܟܠܵܐ ܘܚܲܪܲܪ ܒܹܗ ܟܠ 124 ܘܚܲܕ ܒܲܪܢܵܫܵܐ ܠܒܼ݂ܵܐ ܠܹܗ ܐܵܦ ܗܘ̤ ܕܲܢ̣ܫܲܥܒܸܕ ܟܠ . 125 : ܡܫܝܼܚܵܐ ܘܡܲܠܟܵܐ ܩܪܵܝܗܝ ܒܵܪܘܿܝܵܐ ܠܐ̄ܢܵܫܵܐ ܕܲܓܼܒܵܐ 126 ܘܒܼܵܗ̇ ܒܲܕܡܘܼܬܼܵܐ ܡܟܲܢܸܐ ܠܐ̄ܢܵܫܵܐ ܕܗܵ݁ܘܹܐ ܥܘܼܡܪܹܗ . 127 : ܕܠܵܐ ܙܘܼܘܓܼܵܐ ܓܲܒܼܠܹܗ ܒܟܲܪܣܵܐ ܠܡܸܦܪܲܩ ܐ̄ܢܵܫܵܐ 128 ܘܲܟܼܒܲܪ ܐܵܦ ܗܘ̤ ܗܵܕܹܐ ܡܲܛܸܒܼ ܥܲܠ ܗܵܘ̇ ܛܵܥܝܵܐ . 129 : ܡ̣ܢ ܝܘܼܒܵܠܵܐ ܕܒܹܝܬܼ ܐܲܒܼܪܵܗܵܡ ܢܣܲܒܼ ܪܹܫܝܼܬܼܵܐ 130 ܘܕܲܡ ܝܼܗ̄ܘܼܕܵܝܵܐ ܗ̄ܘ̣ ܕܗܵܘܹ̇ܐ ܡܵܐܢܵܐ ܠܗܵܝ̇ ܛܵܥܝܼܘܼܬܼܵܐ . 131 : ܒܟܼܠܗܹܝܢ ܕܲܗܘ̤̈ܝ ܒܐܵܕܼܵܡ ܕܲܬܼܪܹܝܢ ܡܸܕܡܵܐ ܐܵܦ ܗܘ̤ 132 ܘܣܵܥܲ݁ܪ ܚܲܝܵܠܹܐ ܟܲܕ ܠܵܐ ܣܵܥܲ݁ܪ ܫܲܪܝܼܪܵܐܝܼܬܼ . 133 : ܒܗܵܘ̇ ܐܸܣܟܹܿܡܵܐ ܕܐܸܬܼܵܐ ܠܥܵܠܡܵܐ ܦܲܓܼܪܵܢܵܐܝܼܬܼ 134 ܒܹܗ ܗܘ̤ ܐܵܬܹ̇ܐ ܐܵܦ ܗܘ̤ ܠܥܵܠܡܵܐ ܒܦܲܓܼܪܵܐ ܕܐ̄ܢܵܫܵܐ . 135 : ܚܲܕ ܒܲܪ ܢܵܫܵܐ ܓܵܒܹ̇ܐ ܢܟܼܝܼܠ̈ܐ ܡ̣ܢ ܐ̄ܢܵܫܘܼܬܼܵܐ 136 ܘܲܡܕܲܝܲܪ ܒܹܗ ܐܲܟܼܡܵܐ ܕܕܲܝܲܪ ܟܲܣܝܵܐ ܒܐ̄ܢܵܫܵܐ . 137 : ܒܐ̄ܢܵܫܵܐ ܥܵܡܲ݁ܪ ܣܵܢܐܵܐ ܕܐ̄ܢܵܫܵܬ ܕܢܲܛܥܹܐ ܠܐ̄ܢܵܫܵܐ 138 ܘܲܡܟܲܢܸܐ ܠܹܗ ܒܪܵܐ ܕܐܲܠܵܗܵܐ ܐܲܟ ܗܵܝ̇ ܕܲܗܘ̤ܵܬܼ . 139 : ܒܲܪ ܐܲܠܵܗܵܐ ܡܟܲܢܸܐ ܢܟܼܝܼܠܵܐ ܠܒܲܪ ܐܲܒܼܕܵܢܵܐ 140 ܘܫܸܡ ܐܲܠܵܗܵܐ ܚܵܛܹ̇ܦ ܒܐܝܼܕܹܗ ܘܡܲܩܸܦ ܠܲܫܡܹܗ : pb. f.166v 141 ܫܡܵܐ ܝܲܩܝܼܪܵܐ ܣܵܐܹ̇ܡ ܚܲܪܡܵܐ ܥܲܠ ܫܝܼܛܘܼܬܹܗ . 142 : ܘܣܵܥܹ̈ܐ ܕܢܸܣܲܩ ܠܕܲܪܓܼܵܐ ܪܵܡܵܐ [...] ܠܐ ܡܲܦܵܣ ܠܗ 143 ܒܚܘܼܬܼܪܵܐ ܣܲܟܼܠܵܐ ܡܲܩܠܹܐ ܫܲܒܝܵܐ ܥܲܠ ܐܝܼܬܼܘܼܬܼܵܐ . 144 : ܘܲܒܼܚܸܪܝܵܢܵܐ ܚܵܛܹ̇ܦ ܢܵܘܡܹ̈ܐ ܕܐܲܠܵܗܘܼܬܼܵܐ 145 ܐܲܝܟ ܫܲܒܵܝܵܐ ܥܵܒܲ̇ܪ ܒܐܲܪܥܵܐ ܡܠܸܐ ܪܵܡܘܼܬܼܵܐ . 146 : ܘܫܵܒܸ̇ܐ ܠܐ̄ܢܵܫܵܐ ܕܢܗܘܘܿܢ ܥܲܒܼ̈ܕܹܐ ܠܡܵܪܘܿܕܘܼܬܹܗ 147 : ܒܪܹܫ ܓܵܠܘܼܬܼܵܐ ܡܲܦܲܩ ܐ̄ܢܵܫܵܐ ܡ̣ܢ ܗܵܘ ܢܲܝ̈ܗܘܿܢ 148 ܘܲܚܠܵܦ ܢܟܼܣܸ̈ܐ ܒܵܐܹ̇ܙ ܥܘܼܬܼܪܵܐ ܕܪܸ̈ܥܝܵܢܲܝܗܘܿܢ . 149 : ܠܗܵܘܢܵܐ ܫܵܒܹ̇ܐ ܘܲܠܪܸܥܝܵܢܵܐ ܡܲܫܠܲܚ ܥܲܪܛܸܠ 150 ܘܲܚܠܵܦ ܦܲܓܼܪܵܐ ܒܢܲܦܫܵܐ ܡܒܲܙܲܚ ܘܲܡܨܲܥܲܪ ܠܵܗ̇ . 151 ܥܲܡ ܚܘܿܫܵܒܹ̈ܐ ܟܣܲܝ̈ܐ ܡܲܩܪܸܒܼ ܐܘܼܡܵܢܵܐܝܼܬܼ . 152 ܕܢܸܗܘܸܐ ܡܫܲܥܒܸܿܕ ܟܠܹܗ ܐ̄ܢܵܫܵܐ ܠܲܪ̈ܓܼܝܼܓܼܵܬܹܗ . 153 : ܐܘܡܵܢܵܐܝܼܬܼ ܡܪܲܟܸܿܒܼ ܩܹܐܪܣܵܐ ܕܲܡܛܲܝܒܼ ܠܹܗ 154 ܘܫܹܐ̈ܕܹܐ ܨܢܝܼ̈ܥܹܐ ܡܥܲܬܿܕܝܼܢ ܙܲܒܼܢܵܐ ܕܲܡܛܲܝܲܩ ܠܹܗ . 155 : ܒܐܘܼܡܵܢܘܼܬܼܵܐ ܕܕܲܝ̈ܘܹܐ ܡܲܛܥܹܐ ܩܕܼܵܡ ܚܲܙܵܝܹ̈ܐ 156 ܘܛܠܵܢ̈ܝܵܬܼܵܐ ܕܠܵܐ ܫܲܪܝܼܪ̈ܢ ܡܚ̤ܵܘܹܐ ܠܥܲܝ̈ܢܹܐ . 157 : ܒܡܹܐ ܚܲܕ ܥܲܝ̈ܢܹܐ ܡܩܝܼܡ ܗܲܓܵܓܹܐ ܩܕܼܵܡ ܒ̈ܒܼܵܬܼܵܐ 158 ܘܥܲܠ ܠܵܐ ܡܸܕܡ ܣܲܣܡܸܟ ܪܸ̈ܓܼܫܹܐ ܐܲܝܟ ܕܥܲܠ ܡܸܕܸܡ . 159 : ܕܘܼܡܝܵܐ ܕܪܸ̈ܓܼܫܹܐ ܡܸܬܼܚܲܙ̈ܝܵܢܹܐ ܨܵܐܲܪ ܒܐܲܪܥܵܐ 160 ܘܲܡܕܲܡܹܐ ܠܗܘܿܢ ܐܲܝܟ ܗܵܘ̇ ܕܲܗܘ̤ܵܘ ܟܲܕ ܠܵܐ ܗܵܘܹ̇ܝܢ . 161 : ܫܸܐ̈ܕܹܐ ܗܵܘܹ̇ܝܢ ܚܙܵܬܼܵܐ ܕܐܝܼܬܹܝܗ̇ ܟܲܕ ܠܵܐ ܐܝܼܬܹܝܗ̇ 162 ܘܲܡܫܲܪܪܝܼܢ ܠܵܗ̇ ܒܝܲܕ ܕܸܡ̈ܘܬܼܵܐ ܕܠܵܐ ܫܲܪܝܼܪ̈ܵܢ . 163 ܗܸܢ̣ܘܿܢ ܗܵܘܹ̇ܝܢ ܣܡܲܝ̈ܐ ܘܚܲܪ̈ܫܹܐ ܘܦܹܐܦܲܐ ܘܠܲܠ̈ܓܹܐ . 164 ܘܒܲܪ ܐܲܒܼܕܵܢܵܐ ܡܲܐܣܸܐ ܒܛܘܼܥܝܲܝ ܟܲܕ ܠܵܐ ܡܲܐܣܸܐ . 165 ܗܸܢ̣ܘܿܢ ܩܵܥܹ̇ܝܢ ܐܲܝܟ ܐܲܠܝܨܹ̈ܐ ܩܕܼܵܡ ܦܲܩܪܘܼܬܹܗ : pb. f.167r 166 ܘܗܘ̤ ܡܸܫܬܲܩܲܠ ܘܡܵܘܫܸܛ ܐܝܼܕܹܗ ܠܘܵܬܼ ܚܘܼܠܡܵܢܵܐ . 167 : ܠܵܘ ܚ̇ܘܼܠܡܵܢܵܐ ܕܩܘܼܫܬܵܐ ܝܵܗܹ̇ܒܼ ܟܪܝܼܗ ܒܲܚܛܝܼܬܼܵܐ 168 ܠܚܘܼܠܡܵܢ ܢܲܦܫܵܐ ܪܓܼܝܼܓܼ ܕܲܢܚܲܒܸܿܠ ܠܫܘܼܘܕܵܝ ܡܸܠܵܘ̈ܗܝ . 169 : ܐ̄ܣܟܹܿܡ ܗܵܘ̇ ܐܵܣܝܵܐ ܕܐܲܬ̤ܵܐ ܠܥܠܡܵܐ ܥܛܝܼܦ ܙܹܐܦܵܢܵܐ 170 ܘܩܪܵܐ ܠܐ̄ܢܵܫܵܐ ܕܬܵܘ ܐܸܬܼܐܲܣܵܘ ܗܵܢ̇ܘ ܕܹܝܢ ܡܘܼܬܼܘ . 171 : ܡܵܘܬܵܐ ܩܲܫܝܵܐ ܡܠܸܐ ܚܘܼܠܡܵܢܹܗ ܕܐܵܣܝܵܐ ܢܟܼܝܼܠܵܐ 172 ܘܒܸܐܣܟܹܿܡ ܛܵܒܼܬܵܐ ܡܦܲܠܸܓܼ ܬܵܘܟܵܐ ܠܡܸܫܬܲܡܥܵܢܵܘ̈ܗܝ . 173 : ܒܐܸܣܟܹܿܡ ܡܫܝܼܚܵܐ ܡܕܼܵܡܸܐ ܡܸܫܝܼܚܵܐ ܕܕܲܓܵܠܘܼܬܼܵܐ 174 ܘܢܵܓܸܕ ܨܐܕܼܵܘܗܝ ܟܸܢ̈ܫܹܐ ܕܥܲܡܡܹ̈ܐ ܕܲܢܙܚܝܘܼܢܵܝܗܝ . 175 : ܐܲܝܟ ܙܲܕܝܼܩܵܐ ܡܪܝܼܡ ܒܲܪܬܼ ܩܵܠܹܗ ܠܨܹܝܕ ܚܲܛܵܝܹ̈ܐ 176 ܕܬܼܵܘ ܣܲܒܼܘ ܡܲܓܲܢ ܫܛܲܪ ܚܵܘܒܲܝ̈ܟܿܘܿܢ ܗܵܢ̇ܘ ܕܝܼܢ ܚܘܼܒܼܘ . 177 : ܐܲܝܟ ܡܲܟܿܝܼܟܼܵܐ ܡܲܪܟܸܿܢ ܡܸܠܵܘ̈ܗܝ ܡܠܸܐ ܪܵܡܘܼܬܼܵܐ 178 ܘܡܲܟܿܝܼܟܼܵܐܝܼܬܼ ܙܵܪܲܥ̇ ܡܸܠܬܹܗ ܒܪܸܥܝܵܢ ܐ̄ܢܵܫܵܐ . 179 : ܘܲܟܼܒܲܪ ܐܵܡܲ݁ܪ ܚܲܪ ܡܵܢܵܐܝܼܬ ܐܲܝܟ ܦܵܪܘܿܩܲܢ 180 ܕܚܘܼܪܘ ܒܝܼ ܕܢܝܼܚ ܐ̄ܢܵܐ ܘܢܘܼܚܘ ܡ̣ܢ ܚܘܼܬܼܪܵܐ ܒܐܣܟܸܿܡ ܢܝܼܚܘܼܬܼܝ . 181 : ܘܲܟܒܲܪ ܡܲܟܼܪܸܙ ܫܘܼܒܼܩܵܢ ܥܵܘ̣ܠܵܐ ܥܵܘܼ̇ܠ ܟܠܹܵܗ 182 ܘܟܼܵܐܹ̇ܐ ܒܒܼܝܼ̈ܫܹܐ ܒܝܼܫܵܐ ܕܠܵܐ ܐܝܼܬܼ ܦܸܚܡܵܐ ܠܪܘܼܫܠܹܗ . 183 : ܘܲܟܼܒܲܪ ܫܵܪܸܐ ܩܸܨܡܸ̈ܐ ܘܢܸܚ̈ܫܹܐ ܕܟܲܠܕܵܝܘܼܬܼܵܐ 184 ܐܲܝܟ ܕܲܢܫܲܪܲܪ ܙܹܐܦܵܢܘܼܬܹܗ ܕܠܵܐ ܙܘܼܥܙܵܥܵܐ . 185 : ܘܲܟܼܒܲܪ ܗܵܘܹ̇ܐ ܗܘ̤ ܕܲܠܩܘܼܒܼܠܵܐ ܕܐܘܼܡܵܢܘܼܬܹܗ 186 ܡܸܣܲܬܼ ܕܢܲܕ ܢܲܚ ܝܲܨܪܸܗ ܒܝܼܫܵܐ ܠܘܼܩܒܲܠ ܡܵܪܹܗ . 187 : ܘܲܟܼܒܲܪ ܟܦܲܪ ܒܲܐܚܝܵܢܘܼܬܼܵܐ ܕܲܒܼܢܲܝ̈ ܐ̄ܪܵܙܹܗ 188 ܡܸܣܲܬܼ ܕܢܸܚܛܘܿܦ ܫܡܵܐ ܝܲܩܝܼܪܵܐ ܕܢܘܼܟܼܪܵܝ ܠܲܫܡܹܗ . 189 : ܘܲܟܼܒܲܪ ܓܵܥܲܪ ܒܟܼܘܼܡܪܹ̈ܐ ܕܐܩܝܼܡ ܒܹܝܬܼ ܣܸܓܼܕܵܬܹ̈ܗ 190 ܡܸܣܲܬܼ ܕܲܢܩܝܼܡ ܗܵܝ̇ ܬܲܪܥܝܼܬܼܵܐ ܕܡܸܣܬܲܓܼܕܵܢܵܐ ܗ̄ܘ̣ . pb. f.167v 191 : ܘܲܟܼܒܲܪ ܬܵܢܹ̇ܐ ܕܡ̇ܢ ܛܵܥܹ̇ܝܢ ܐܢ̄ܬܲܘܿܢ ܒܵܬܲܪ ܛܘܥܝܲܝ 192 ܕܠܵܐ ܐ̄ܢܵܫ ܢܲܟܠ ܕܡ̣ܢ ܨܹܝܕ ܩܘܼܫܬܵܐ ܡܲܛܥܸܐ ܠܐ̄̈ܢܵܫܵܐ . 193 : ܐܘܿ ܟܡܵܐ ܐܘܼܡܵܢ ܣܵܢܐܵܐ ܕܐ̄ܢܵܫܵܐ ܘܲܕ ܥܵܒܼܘܿܕܵܐ 194 ܐܸܠܵܐ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܠܵܐ ܚܵܣܹ̇ܝܢ ܠܹܗ . 195 : ܐܘܿ ܟܡܵܐ ܡܲܪܵܚ ܛܪܘܼܢܵܐ ܕܪܵܪܸܕ ܥܲܠ ܐܝܼܬܼܘܼܬܼܵܐ 196 ܘܐܸܠܵܐ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܠܵܐ ܡܫܲܥܒܲܕ ܠܹܗ . 197 : ܥܲܠ ܐܝܼܬܼܘܼܬܼܵܐ ܡܪܲܕ ܡܵܪܘܿܕܵܐ ܒܪܵܡܘܼܬܼ ܪܘܼܚܹܗ 198 ܘܥܲܠ ܗܵܘ̇ ܪܸܡܙܵܐ ܕܲܒܼܪܵܝܗܝ ܥܲܡ ܟܠ ܐܲܩܠܝܼ ܘܒܲܣܲܪ . 199 : ܒܲܫܡܵܐ ܚܲܝܵܐ ܩܵܪܹܐ ܢܲܦܫܹܗ ܡܝܼܬܼ ܒܲܚܛܵܝܗܵܘ̈ܗܝ 200 ܘܐܲܠܵܗܵܐܝܼܬܼ ܡܚܵܘܸܐ ܥܘܼܬܼܪܹܗ ܠܥܹܝܢ ܚܲܙܵܝܵܘ̈ܗܝ . 201 : ܡܫܝܼܚܵܐ ܘܡܲܠܟܵܐ ܐܡܲ݁ܪ ܕܐܝܼܬܲܝ ܡܫܝܼܚ ܒܲܚܛܝܼܬܼܵܐ 202 ܘܠܲܡܫܲܡܫܵܢܵܘ̈ܗܝ ܩܵܪܹܐ ܫܠܝܼܚܹ̈ܐ ܕܙܲܕܝܼܩܘܼܬܼܵܐ . 203 : ܫܹܐ̈ܕܹܐ ܡܫܲܕܲܪ ܐܲܝܟ ܟܵܪ̈ܘܿܙܹܐ ܠܟܼܠ ܐܲܬܼܪ̈ܘܵܢ 204 ܘܢܦܩܝܼܢ ܙܵܪܥܝܼܢ ܛܸܒܵܐ ܣܲܢܝܵܐ ܕܝ̣ܘܿܡ ܡܹܐܬܼܝܼܬܹܗ . 205 : ܩܠܹ̈ܐ ܫܓܼܝ̈ܫܹܐ ܡܲܪܡܹܝܢ ܒܐܸܕܢܹ̈ܐ ܕܫܵܡܘܿܥܲܝ̈ܗܘܿܢ 206 ܘܠܲܝܬܿ ܡܲܫܡܲܥܬܼܵܐ ܕܠܵܐ ܡܸܫܬܲܓܼܫܵܐ ܒܣܘܼܥܪ̈ܢܲܝܗܘܿܢ . 207 : ܫܠܸܩ ܠܹܗ ܙܲܒܼܢܵܐ ܕܐܪ̈ܙܸܐ ܘܛܘܼ̈ܦܣܹܐ ܩܵܥܹ̇ܝܢ ܚܲܪ̈ܡܹܐ 208 ܘܐܸܬ̣ܵܐ ܫܪܵܪܵܐ ܕܨܝܕ ܗ̄ܘ̣ܵܐ ܒܣܸܦܪܸ̈ܐ ܪܘܼܚܵܢܵܐܝܼܬܼ . 209 : ܩܘܼܡܘ ܦܘܿܩܘ ܩܲܒܸܿܠܘ ܩܘܼܫܬܵܐ ܓܲܠܝܵܐ ܒ̈ܢܲܝ ܡܘܼܠܟܵܢܵܐ 210 ܘܣܲܒܼܘ ܛܵܒܼܬܼ̈ܐ ܕܲܡܠ݂ܲܟ ܛܵܒܼܵܐ ܠܨܸܒܼܝܵܢܲܝ̈ܟܿܘܿܢ . 211 : ܦܘܼܫܘ ܡ̣ܢ ܗܸܪܓܵܐ ܘܡ̣ܢ ܥܸܢܝܵܢܵܐ ܕܫܘܼܡܠܵܝ ܐ̄ܪ̈ܙܹܐ 212 ܘܲܚܬܼܘܿܡܘ ܣܸܦܪܹ̈ܐ ܕܲܢܛܘܼܪ̈ܬܵܐ ܦܲܓܼܪ̈ܢܝܵܬܼܵܐ . 213 : ܠܡ̇ܢ ܡܸܬܼܒܲܥܝܵܐ ܡܲܚܙܝܼܬܼ ܛܘܼܦܵܣܹ̈ܐ ܠܪܸ̈ܥܝܵܢܲܝܟܿܘܿܢ 214 ܚܘܼܪܘ ܘܐܸܬܼܒܲܩܵܘ ܚܲܬܿܝܼܬܼܵܐܝܼܐܬܼ ܒܹܗ ܒܲܫܪܵܪܵܐ . 215 ܦܘܼܫܘ ܡ̣ܢ ܥܲܡܠܵܐ ܕܙܲܕܝܼܩܘܼܬܼܵܐ ܕܣܲܓܿܝܼ ܥܲܡܠܹܗ : pb. f.168r 216 ܘܢܘܼܚܘ ܒܲܠܡܹܐ ܢܵܐ ܕܲܥܬܼ̈ܝܼܕܼܵܬܼܵܐ ܕܟܼܵܣ̈ܝܵܢ ܒܲܩܢܘܿܡܝ . 217 : ܐܘܿ ܡ̣ܢ ܦܘܼܡܵܐ ܡܡܲܠܸܠ ܪܘܼܫܥܐ [ ܕ ] ܠܵܐ ܡܸܬܼ ܡܲܠܲܠ 218 ܟܡܵܐ ܡܸܫܬܲ ܥܠܸܐ ܘܠܵܐ ܡܸܬܼܟܲܚܲܕ ܐܵܦܸܢ ܩܲܠܝܼܠ . 219 : ܐܘܿ ܡ̣ܢ ܦܲܩܪܵܐ ܕܦܲܩܝܼܪ ܝܲܨܪܹܗ ܛܵܒܼ ܡ̣ܢ ܟܲܠܒܵܐ 220 ܘܐܲܡܝܼܢ ܢܵܒܲ݁ܚ ܘܠܵܐ ܡܸܬܼ ܒܲܝܲܢ ܕܲܒܼܡ̇ܢ ܢܵܒܲ݁ܚ . 221 : ܐܘ ܠܲܟܼܬܼܝܫܵܐ ܕܟܵܬܹ̇ܫ ܢܲܦܫܹܗ ܟܲܕ ܠܵܐ ܐܲܠܝܼܚܨ 222 ܘܡܲܪܡܸܐ ܗܸܪܬܼܵܐ ܒܹܝܬܼ ܐܪ̈ܥܵܢܹܐ ܘܠܲܫܡܲܝܵܢܹ̈ܐ . 223 : ܠܥܝܼܪܹ̈ܐ ܘܐ̄ܢܵܫܵܐ ܕܵܠܲܚ̇ ܪܘܼܓܼܙܹܗ ܕܪܲܓܲܘܼܙܬܼܵܢܵܐ 224 ܘܥܲܠ ܪ̈ܘܼܚܵܢܹܐ ܘܥܲܠ ܦܲܓܼܪ̈ܢܹܐ ܓܵܣܸ̇ܐ ܡܸܪܬܹܗ . 225 : ܒܐ̄ܢܵܫܵܐ ܥܵܡܲܪ ܐܲܝܟ ܡܵܐ ܕܲܥܵܡ݂ܲܪ ܒܚܸܘܝܵܐ ܒܪܵܫܝܼܬܼ 226 ܘܲܡܢܲܟܸܿܬܼ ܒܹܗ ܠܲܒܼܢܲܝ̈ܢܵܫܵܐ ܐܲܝܟ ܕܲܠܚܵܘܵܐ . 227 : ܐܲܝܟ ܕܲܒܼܢܲܝܬܵܐ ܡܟܲܣܸܐ ܟܝܵܢܹܗ ܒܦܲܓܼܪܵܢܘܼܬܵܐ 228 ܐܲܝܟ ܕܐܸܬܼܟܲܣܝܼ ܒܚܸܘܝܵܐ ܒܥܕܸܢ ܘܲܛܥܵܐ ܘܐܲܛܠܝܼ . 229 : ܐܲܝܟ ܐܹܘܪܓܵܢܘܿܢ ܗܵܘܹ̇ܐ ܦܲܓܼܪܵܐ ܠܩܲܛܝܼܢܘܼܬܹܗ 230 ܘܲܒܼܗܲܕܡܹ̈ܐ ܡܬܲܪܓܸܿܡ ܩ̈ܐܐ ܕܲܡܠܹܝܢ ܪܘܼܫܥܵܐ . 231 : ܗܘ̤ ܘܠܸܓܝܘܿܢܵܘ̈ܗܝ ܥܵܐܹ̇ܠ ܫܵܪܹܐ ܒܢܘܿܣܵܐ ܛܲܡܵܐܐ 232 ܘܲܡܩܲܒܿܠܝܼܢ ܒܹܗ ܣܸܓܼܕܲܬ̤ ܥܵܘ̣ܠܵܐ ܡ̣ܢ ܪ̈ܲܫܝܼܓܹܐ . 233 : ܟܠܹܗ ܚܲܝܠܹܗ ܡܙܲܡܸܢ ܫܵܪܹ̇ܐ ܠܘܲܥܕܼܵܐ ܕܦܲܓܼܪܹܗ 234 ܕܢܸܐ ܬܸܘܿܢ ܢܙܲܚܝܘܢ ܦܵܩܪܸ̈ܐ ܠܦܲܩܪ̈ܵܐ ܕܲܦܩܝܼܪ ܡܸܢܗܘܿܢ . 235 : ܟܠܗܘܢ ܕܲܝ̈ܘܹܿܐ ܡܲܪܗܸܛ ܩܘܼܕܡܵܘܗܝ ܕܲܝܘܵܐ ܡܓܲܫܡܵܐ 236 ܕܲܢܣܲܒܿܪܘܼܢܵܝܗܝ ܐܲܝܟ ܫܲܪܝܼܪܵܐ ܠܕܲܓܵܠ ܟܠܹܗ . 237 : ܟܠܗܘܿܢ ܫܸܐܕܹ̈ܐ ܫܵܓܼܫܝܼܢ ܠܐܲܪܥܵܐ ܒܝܘܿܡ ܓܸܠܝܵܢܹܗ 238 ܕܢܸܗܘܸܐ ܪܵܗܹ̇ܛ ܫܸܡ ܛܵܥܝܘܼܬܹܗ ܩܲܠܝܼܠܵܐܝܼܬܼ . 239 : ܥܲܠ ܟܠ ܘܲܒܼܟܼܠ ܦܵܪܣܝܼܢ ܢܸܫ̈ܒܸܐ ܕܲܡܨܝܼ̈ܕܵܬܹܗ 240 ܕܲܢܨܘܼܕܘܼܢܵܝܗܝ ܠܥܵܠܡܵܐ ܒܪܝܼܪܵܐ ܒܲܥܪܝܼܡܘܼܬܹܗ . pb. f.168v 241 : ܘܵܝ ܠܲܟܼܝܵܢܲܢ ܡ̣ܢ ܡܲܟܿܝܵܢܲܢ ܕܲܟܼܡܵܐ ܡܕܲܪܲܡ 242 ܕܒܲܢ ܡܲܛܥܹܐ ܠܲܢ ܡ̣ܢ ܨܸܝܕ ܩܘܼܫܬܵܐ ܕܠܑܵܐ ܪܓܼܝܼܫܝܼܢܲܢ . 243 : ܘܵܝ ܠܹܗ ܠܓܸܢܣܲܢ ܡ̣ܢ ܓܲܝܵܣܵܐ ܕܥܲܡܝܼܢ ܥܲܡܹܗ 244 ܘܲܡܓܲܝܸܣ ܠܹܗ ܘܠܵܐ ܡܸܬܼܒܲܝܲܢ ܒܲܢܟܼܝܼܠܘܼܬܹܗ . 245 : ܘܵܝ ܠܹܗ ܠܛܘܼܗܡܲܢ ܡ̣ܢ ܒܲܪ ܛܘܼܗܡܵܐ ܕܪ̈ܘܼܚܵܢܵܝܹܐ 246 ܘܲܡܒܲܙܲܚ ܒܹܗ ܘܗܲܢܝܼ ܒܸܙܚܸܗ [...] ܥܲܠ ܪܸܥܝܵܢܹܗ . 247 : ܘܵܝܠܲܢ ܡ̣ܢ ܗܵܘ̇ ܫܒܼܵܒܼܵܐ ܒܝܼܫܵܐ ܕܐܝܼܬܼ ܒܲܬܼܚܘܼܡܲܢ 248 ܕܥܵܠܹ̇ܒܼ ܟܠܝܘܿܡ ܘܠܵܐ ܡܸܬܼܡܲܠܝܵܐ ܥܵܠܘܿܒܼܘܲܬܹܿܗ . 249 : ܗܵܐ ܒܨܝܼܪ ܩܲܠܝܼܠ ܐܲܠ̈ܦܹܐ ܐܸܫܬܵܐ ܡܸܥܠܲܒܼ ܥܵܠܹ̇ܒܼ 250 ܘܬܼܘܼܒܼ ܣܝܼܡܵܐ ܠܹܗ ܕܐܵܦ ܗ̤ܝ ܢܵܘ̈ܡܹܐ ܕܚܲܝܲܝ̈ܢ ܢܸܣܲܒܼ . 251 : ܠܚܲܝܹ̈ܢ ܒܵܥܹ̇ܐ ܕܢܲܥܕܸܐ ܡܸܢܲܢ ܒܫܘܼܠܵܡ ܙܲܒܼ̈ܢܹܐ 252 ܘܠܵܐ ܡܲܪ ܫܸܠ ܠܹܗ ܗܵܘ̇ ܨܸܒܼܝܵܢܵܐ ܕܲܩܪܵܢ ܨܲܠܡܹܗ . 253 : ܒܗܵܕܹܐ ܬܸܢܘܲܝ ܐܸܬܸܐ ܨܹܐܕܲܝܢ ܒܐ̄ܢܵܫܵܐ ܕܡܸܢܲܢ 254 ܕܒܹܗ ܒܲܟܼܝܵܢܲܢ ܢܨܘܼܕ ܠܲܟܼܝܵܢܲܢ ܐܲܝܟ ܕܲܒܼܦܲܚܵܐ . 255 : ܦܲܚܵܐ ܗܵܘܹ̇ܐ ܗܵܘ̇ ܒܲܪܢܵܫܵܐ ܠܗܵܘ̇ ܨܲܝܵܕܵܐ 256 ܘܥܵܐܹ̇ܠ ܟܵܡܹ̇ܢ ܠܓܼܵܘ ܡ̣ܢ ܦܲܓܼܪܢ ܕܲܢܨܘܼܕܵܢ ܒܹܗ . 257 : ܚܙ̣ܵܐ ܕܲܒܼܐ̄ܢܵܫܵܐ ܦܲܪܩܲܢ ܛܵܒܼܵܐ ܡ̣ܢ ܒܝܼܫܘܼܬܹܗ 258 ܘܗܵܐ ܡܸܬܼܦܲܪܲܣ ܕܢܲܦܢܹܝܢ ܨܹܐܕܼܵܘܗܝ ܒܝܲܕ ܒܲܪܢܵܫܵܐ . 259 : ܚܙ̣ܵܐ ܕܠܵܐ ܡܸܫܟܲܚ ܕܗܘ̤ ܒܲܠܚܘܿܕܼܵܘܗܝ ܢܲܩܪܸܒܼ ܠܲܢܝܼ̈ܢ 260 ܘܐܸܓܲܪ ܐ̄̈ܢܵܫܵܐ ܕܢܸܬܼ ܟܲܬܲܫ̈ ܒܹܗ ܥܲܡ ܚܹܐܪܘܼܬܲܢ . 261 : ܒܐܝܼܕܵܐ ܕܐ̄ܢܵܫܵܐ ܡܵܘܚܸܕ ܣܲܝܦܵܐ ܕܡܲܪܝܼܪܘܼܬܹܗ 262 ܘܚܵܪܹܒܼ ܣܸܕܪܸ̈ܐ ܕܲܒܼܢܲܝ̈ܢܵܫܵܐ ܕܠܵܐ ܚܵܘܣܵܢܵܐ . 263 : ܠܓܼܵܘ ܡ̣ܢ ܦܲܓܼܪܵܐ ܡܸܬܼܚܲܙܝܵܢܵܐ ܥܵܐܹ݁ܠ ܟܵܡܹ̇ܢ 264 ܘܲܡܫܲܕܸܐ ܒܹܗ ܒܲܟܼܝܵܢ ܐ̄ܢܵܫܵܐ ܓܹܐܪܹ̈ܐ ܕܪܘܼܓܼܙܹܗ . 265 ܠܵܐ ܗ̄ܘ̣ܵܐ ܒܓܸܠܝܵܐ ܡܲܩܪܸܒܼ ܥܲܡ̇ܢ ܢܲܟܿܘܼܠܬܼܵܢܵܐ : pb. f.169r 266 ܘܠܵܘ ܒܲܩܛܝܼܪܵܐ ܥܵܨܸ̇ܐ ܠܝܲܨܪܢ ܕܢܸܫܬܲܥܒܲܕ ܠܹܗ . 267 : ܒܐ̄ܢܵܫܵܐ ܡܬܼܪܓܸܿܡ ܥܲܡ ܚܹܐ ܪܘܼܬܲܢ ܩ̈ܐܹܐ ܢܟܼܝܼ̈ܠܹܐ 268 ܘܲܡܚܲܬܼ ܚܸܬܼ ܠܲܢ ܐܲܝܟ ܨܲܝܵܕܵܐ ܠܘܲܥܕܵܐ ܕܢܸܟܼܠܵܘ̈ܗܝ . 269 : ܐ̄ܢܵܫܵܐ ܗ̄ܘ̣ ܕܲܡܪܝܼܡ ܩܵܠܹܗ ܒܐܲܪܥܵܐ ܘܩܵܥܹ̇ܐ ܠܐ̄ܢܵܫܵܐ 270 ܕܐ̄ܢܵܐ ܐ̄ܢܵܐ ܐ̄ܢܵܫܵܐ ܕܦܸܪܩܸ̇ܬܼ ܐ̄ܢܵܫܵܐ ܘܬܼܘܼܒܼ ܦܵܪܸܩ ܐ̄ܢܵܐ . 271 : ܬܵܘ ܣܲܒܼܘ ܒܐܝܼ̈ܕܲܝ ܚܲܝܹ̈ܐ ܚܲ [...] ܬܹ̈ܐ ܩܵܥܹ̇ܐ ܢܟܼܝܼܠܵܐ 272 ܟܲܕ ܡܵܘܗܒܼܬܹܗ ܡܵܘܬܵܐ ܗ̄ܝ̣ ܟܠܵܗ̇ ܕܠܵܐ ܫܘܼܠܵܡܵܐ . 273 : ܠܡܵܘܬܿܢ ܨܵܒܸ̇ܐ ܘܲܒܟܼܠ ܥܸ̈ܠܠܲܢ ܪܓܼܝܼܓܼ ܕܲܢܡܝܼܬܲܢ 274 ܘܐܸܠܘܼܠܵܐ ܣܝܵܓܼ ܪܸܡܙܵܐ ܒܐܲܦܵܘ̈ܗܝ ܡܛܲܠܸܩ ܗ̄ܘ̣ܵܐ ܠܲܢ . 275 : ܪܸܡܙܵܐ ܟܲܣܝܵܐ ܟܠܵܝܗܝ ܒܲܬܼܚܘܼܡܵܐ ܠܪܘܼܓܼܙܹܗ ܩܲܫܝܵܐ 276 ܘܡܵܐ ܕܡܲܪܫܸܠ ܠܹܗ ܬܘܼܒܼ ܟܠܹ̇ܿܐ ܠܹܗ ܕܠܵܐ ܢܵܘܒܸܕ ܠܲܢ . 277 : ܗܘ̤ ܡܲܪ ܫܸܠ ܠܹܗ ܕܢܸܓܼܡܘܿܪ ܪܸܓܿܬܹܗ ܨܲܗܝܲܬ̤ ܠܲܕ ܡ̇ܢ 278 ܘܗܘ̤ ܟܵܠܹ̇ܐ [ ܠܹܗ ] ܕܢܵܘܕܲܥ ܚܘܼܒܹܗ ܕܲܠܘܵܬܼ ܓܸܢܣܲܢ . 279 : ܡܸܢܹܗ ܕܓܸܢܣܲܢ ܡܫܲܕܲܪ ܪܸܡܙܹܗ ܘܟܼܠܹ̇ܿܐ ܪܘܓܼܙܹܗ 280 ܕܢܸܚܙܸܐ ܘܢܸܒܼܗܲܬܼ ܕܐܝܼܬܼ ܒܹܗ ܒܓܸܢܣܲܢ ܕܢ̇ܦܹܩ ܠܐܘܪܥܹܗ . 281 : ܚܲܕ ܐܝܙܓܲܕܵܐ ܡܫܲܕܲܪ ܡܸܢܲܢ ܨܹܝܕ ܒܝܼܫܘܼܬܗ 282 : ܘܲܡܫܲܠܸܐ ܠܵܗ̇ ܠܲܫܓܸܝܫܘܼܬܹܗ ܒܩܵܠ ܦܸܬܼܓܼܵܡܵܘ̈ܗܝ 283 : ܒܲܕ ܡܘܼܬܼ ܨܸܡܚܵܐ ܡ̣ܢ ܐܸܣܦܹܝܪܵܐ ܕܵܢܲܚ̇ ܡ̣ܢ ܫܠܸܝ 284 ܘܪܵܕܼ̇ܦ ܚܸܫܟܵܐ ܕܲܫܟܼܝܼܪ̈ܬܹܗ ܡ̣ܢ ܐ̄ܢܵܫܘܼܬܼܵܐ . 285 : ܐܲܝܟ ܪܲܒܿ ܚܲܝܠܵܐ ܢܵܦ̇ [...] ܦ ܠܐܘܼܪ ܥܹܗ ܒܲܪ ܬܵܘ̈ܬܒܹܐ 286 ܘܡܲܥܕܐ ܡܸܢܹܗ ܫܒܝܼܬܼܵܐ ܕܐ̄ܢܵܫܵܐ ܒܚܲܝܠܵܐ ܕܪܘܼܚܵܐ . 287 : ܒܚܝܠܵܐ ܕܪܘܼܚܵܐ ܐܬܸ̇ܐ ܒܚܲܪܬܼܵܐ ܢܒܼܝܼܵܐ ܕܪܘܼܚܵܐ 288 ܕܢܸܦܘܿܩ ܢܲܩܪܸܒܼ ܥܲܡ ܡܵܪܘܿܕܵܐ ܡܬܲܪܓܲܡ ܙܹܐܦܵܐ . 289 : ܪܘܼܚܵܢܵܐܝܼܬܼ ܡܲܩܪܸܒܼ ܥܲܡܹܗ ܕܙܹܐܦܵܢܵܝܵܐ 290 ܘܲܡܚܵܘܸܐ ܠܹܗ ܕܐܝܼܬܼ ܒܹܗ ܒܦܲܓܼܪܢ ܚܲܝܠܵܐ ܕܪܘܼܚܵܐ . pb. f.169v 291 : ܒܙܲܒܼܢܵܐ ܕܣܵܒܲܪ̇ ܕܓܼܵܡܲ݁ܪ ܪܸܓܿܬܗ ܒܦܲܓܼܪ̈ܢܵܝܹܐ 292 ܡܕܝܼܡ ܦܲܓܼܪܵܢܵܐ ܘܲܡܦܲܪܣܸܬ ܠܵܗ̇ ܠܪܓܵܠܘܼܬܹܗ . 293 : ܒܝܵܘܡܵܐ ܕܪܵܢܹ̇ܐ ܕܗܵܐ ܡ̣ܢ ܟܲܕܘܼ ܐܲܡܠܸܟ ܥܲܠ ܟܠ 294 ܡܪܝܼܡ ܚܲܕ ܓܲܒܼܪܵܐ ܡܸܠܲܬܼ ܦܘܼܡܹܗ ܘܲܡܫܲܠܸܦ ܠܹܗ . 295 ܡܸܢܲܢ ܢܵܦܹ̇ܩ ܓܲܒܼܪܵܐ ܠܩܘܼܒܼܠܹܗ ܕܲܡܠܸܐ ܚܘܼܬܼܪܵܐ . 296 ܘܐܵܚܹ̇ܕ ܥܲܡܹܗ ܕܲܪܵܐ ܒܓܸܠܝܵܐ ܠܥܹܝܢ ܟܠ ܒܸܪ̈ܝܵܢ . 297 : ܡ̣ܢ ܡܲܫܪܝܼܬܲܢ ܡܙܲܝܸܢ ܪܘܼܚܵܐ ܚܲܕ ܒܲܪ ܚܲܝܠܵܐ 298 ܘܲܡܫܲܕܲܪ ܠܹܗ ܕܢܸܜܒܸܿܕ ܩܹܐܪܣܵܐ ܥܲܡ ܦܵܩܪܘܼܬܹܗ . 299 : ܒܦܲܓܼܪܢ ܐܲܦܪܸܒܼ ܥܲܡ ܚܐܪܘܼܬܲܢ ܘܚܵܒܲܬܼ ܡܸܢܹܗ 300 ܘܡܸܢܹܗ ܕܦܲܓܼܪܢ ܚܵܐܹ̇ܒܼ ܐܵܦ ܗܘ̤ ܘܡܲܗܸܠ ܒܹܗ ܟܠ . 301 : ܒܦܲܓܼܪܵܐ ܕܲܚܙܵܝܗܝ ܟܲܕ ܡܸܬܼܚܲܒܲܠ ܒܲܪ̈ܓܼܝܼܓܼܵܬܹܗ 302 ܒܹܗ ܡܚܵܘܹܐ ܠܹܗ ܐܵܦ ܐܠܝܼܵܐ ܓܲܢ̄ܒܵܪܘܼܬܹܗ . 303 : ܦܲܓܼܪܵܐ ܕܲܡܪܲܕ ܡ̣ܢ ܚܘܼܒܵܠܵܐ ܕܡܵܘܬܵܐ ܝܲܥܢܵܐ 304 ܥܵܒܹ̇ܕ ܩܹܐܪܣܵܐ ܥܲܡ ܡܵܪܘܿܕܼܵܐ ܕܐܲܥܠ ܡܵܘܬܵܐ . 305 : ܩܹܐܪܣܵܐ ܪܲܒܵܬ ܗܵܘܹ̇ܐ ܒܐܲܪܥܵܐ ܒܫܘܼܠܵܡ ܙܲܒܼ̈ܢܹܐ 306 ܕܡܸܬܼܟܲܬܿܫܝܼܢ ܒܹܗ ܬܪܹܝܢ ܦܲܓܼܪ̈ܢܹܐ ܒܲܢܼܪܹܝܢ ܚܲܝ̈ܠܹܐ . 307 : ܩܘܼܫܬܵܐ ܘܙܹܐܦܵܐ ܠܵܒܼܫܝܼܢ ܙܲܝܢܵܐ ܥܲܠ ܪܸ̈ܓܼܫܝܗܘܿܢ 308 ܘܫܵܕܹ̇ܝܢ ܓܹܐܪܹ̈ܐ ܕܦܸܬܼܓܼܵܡܲܝ̈ܗܘܿܢ ܚܲܕ ܠܘܼܩܒܲܠ ܚܲܕ . 309 : ܒܩܘܫܬܵܐ ܡܚܲܙܲܩ ܒܲܪ ܬܵܘ̈ܬܵܒܹܐ ܟܠܹܗ ܒܟܼܠܹܗ 310 ܘܒܲܪ ܐܲܒܼܕܵܢܵܐ ܥܛܝܼܦ ܐܸܣܟܹܿܡܵܐ ܕܕܲܓܵܠܘܼܬܼܵܐ . 311 : ܒܲܪ ܝܲܡܝܼܢܵܐ ܠܒܼܝܼܫ ܫܸܪܝܵܢܵܐ ܕܙܲܕܝܼܩܘܼܬܼܵܐ 312 ܘܒܲܪ ܐܲܒܼܕܵܢܵܐ ܡܟܲܒܲܡ ܪ̈ܘܼܩܥܹܐ ܕܥܵܘ̣ܠܵܐ ܢܕܝܼܕܵܐ . 313 : ܢܒܼܝܼܵܐ ܕܩܘܼܫܬܵܐ ܣܝܼܡ ܣܲܢܘܼܪܬܵܐ ܕܗܲܝܡܵܢܘܼܬܼܵܐ 314 ܘܦܵܥܠܵܐ ܢܟܼܝܼܠܵܐ ܩܪܝܼܡ ܥܲܠ ܪܹܫܹܗ ܛܵܣܵܐ ܕܙܹܐܦܵܐ . 315 ܟܹܐܢܵܐ ܡܲܩܪܸܒܼ ܒܫܸܡ ܟܸܐܢܘܼܬܼܵܐ ܓܲܢ̄ܒܵܪܵܐܝܼܬ : pb. f.170r 316 ܘܥܵܘܲ݁ܠ ܟܠܹܗ ܡܫܵܕܹܐ ܡܸ̈ܠܹܐ ܕܟܲܕܵܒܼܘܼܬܼܵܐ . 317 : ܟܲܕܵܒܼܵܐܝܼܬܼ ܡܲܩܪܸܒܼ ܒܝܼܫܵܐ ܒܒܼܝܼܫܵܐ ܟܢܵܬܹܗ 318 ܘܫܲܪܝܼܪܵܐܝܼܬܼ ܢܵܨ̇ܚ ܩܘܼܫܬܵܐ ܒܦܘܼܡ ܐܸܠܝܼܵܐ . 319 : ܟܲܕ ܒܼܘܼܬܼܵܐ ܗ̄ܘ̣ ܟܠܹܗ ܙܲܝܢܹܗ ܕܒܲܪ ܐܲܒܼܕܵܢܵܐ 320 ܘܪܘܼܚܵܐ ܡܝܲܚܸܨ ܠܟܼܵܪܘܿܙܘܼܬܹܗ ܕܚܼܨ ܪܸܥܝܵܢܵܐ . 321 : ܒܪܘܼܚܵܐ ܩܵܥܹ̇ܐ ܐܲܝܟ ܫܝܦܘܿܪܵܐ ܢܒܼܝܼܵܐ ܕܪܘܼܚܵܐ 322 ܘܨܵܝ̇ܬܲܝܢ ܩܵܠܹܗ ܒܢܲܝ̈ ܦܵܠܚܘܼܬܼܵܐ ܪܘܼܚܵܢܵܝܵܬܵܐ . 323 : ܒܛܘܼܥܝܲܝ ܠܵܥܹ̇ܙ ܫܠܝܼܚܵܐ ܢܟܼܝܼܠܵܐ ܥܲܡ ܟܲܕܵܒܹ̈ܐ 324 : ܘܡܸܫܬܡܥܝܼܢ ܠܹܗ ܐܲܝܟ ܗܵܘ̇ ܫܸܡܠܵܐ ܕܚܵܘܵܐ ܠܚܸܘܿܝܵܐ 325 : ܠܒܼܘܼܛܵܠ ܢܸܟܼܠܹܗ ܕܢܲܟܿܘܼܠܬܼܵܢܵܐ ܐܵܬܹ̇ܐ ܢܒܼܝܼܵܐ 326 ܕܠܵܐ ܬܸܣܬܲܬܲܬ ܛܘܼܥܝܲܝ ܕܝܼܠܹܗ ܒܪܸܥܝܵܢ ܐ̄ܢܵܫܵܐ . 327 : ܕܢܸܐܢܸܐ ܢܫܲܠܸܡ ܗܵܝ̇ ܕܲܟܼܬܼܝܼܒܼܵܐ ܐܵܬܹ̇ܐ ܒܚܲܪܬܼܵܐ 328 ܕܢܲܦܢܸܐ ܠܸܒܵܐ ܕܥܵܛ̈ܠܲܝ ܠܸܒܵܐ ܠܘܵܬܼ ܣܘܼܟܵܠܵܐ . 329 : ܠܡܸܠܲܬܼ ܩܘܼܫܬܵܐ ܡܚܵܬܸܿܡ ܩܵܠܹܗ ܕܟܼܵܪܘܿܙ ܩܘܼܫܬܵܐ 330 ܕܩܲܕܡܲܬ̤ ܙܲܥܩܲܬ̤ ܕܗܵܐ ܐܹܠܝܼܵܐ ܐܸܬ݂ܵܐ ܘܐܵܬܹ̇ܐ . 331 : ܐܹܠܝܼܵܐ ܠܲܡ ܐܵܬܹ̇ܐ ܕܢܲܟܲܪܸܙ ܐܘܼܪܚܵܐ ܕܩܘܼܫܬܵܐ 332 ܡܵܕܹܝܬ ܓܲܠܝܵܐ ܗ̄ܝ̣ ܕܒܹܗ ܡܸܬܼܚܲܬܲܡ ܟܠܡܵܐ ܕܲܟܼܬܼܝܼܒܼ . 333 : ܠܫܘܼܪܵܪ ܡܸ̈ܠܹܐ ܕܲܢܒܼܝܼܘܼܬܼܵܐ ܐܵܬܹܐ ܢܲܟܸܦܵܐ 334 ܘܛܵܐܸ̇ܢ ܣܲܓܿܝܼ ܘܲܡܦܲܪܣܸܐ ܠܹܗ ܠܙܹܐܦܵܐ ܒܓܼܠܝܵܐ . 335 : ܐܲܝܟ ܐܲܬܼܠܹܝܛܵܐ ܢܵܚܹ̇ܬܼ ܩܵܐܹ̇ܡ ܒܡܸܨܥܲܬܼ ܫܹ̈ܐܕܹܐ 336 ܘܐܵܚܹ̇ܕ ܕܲܪܵܐ ܥܲܡ ܚܲܣܝܼܢܵܐ ܘܚܲܝ̈ܠܵܘܬܹܗ . 337 : ܟܠܗܘܿܢ ܫܹ̈ܐܕܹܐ ܐܵܚ̇ܕܝܼܢ ܥܲܡܹܗ ܕܲܪܵܐ ܩܲܫܝܵܐ 338 ܘܗܘ̤ ܥܲܡ ܟܠܗܘܿܢ ܘܠܵܐ ܚܵܣ̇ܢܝܼܢ ܠܵܗ̇ ܠܓܼܢ̄ܒܵܪܵܘܼܬܹܗ . 339 : ܚܲܝܠܵܗ ܕܪܘܼܚܵܐ ܡܚܲܝܹܠ ܦܲܓܼܪܹܗ ܘܙܵܘ̈ܥܝܲ ܢܲܦܫܹܗ 340 ܘܠܵܐ ܡܸܬܼܪܲܦܸܐ ܡ̣ܢ ܬܼܟܲܬܘܼܫܵܐ ܕܲܚܠܵܦ ܡܵܪܹܗ . pb. f.170v 341 : ܗܵܘ̇ ܦܘܼܩܕܵܢܵܐ ܕܙܲܟܿܝܹܗ ܒܩܹܐܪܣܵܐ ܕܟܼܟܼܡܪ̈ܝ ܒܲܥܵܐܐ 342 ܗܘ̤ ܡܙܲܟܸܿܐ ܠܹܗ ܐܵܦ ܒܲܩܪܵܒܼܵܐ ܕܥܲܡ ܡܵܪܘܿܕܵܐ . 343 : ܒܗܵܕܹܐ ܬܸܢܘܲܝ ܝܲܗ̣̄ܒ ܒܹܗ ܚܲܝܠܵܐ ܒܝܵܘ̈ܗܝ ܐܵܚܵܒܼ 344 ܕܢܸܟܼܪܵܘܿܫ ܐܘܼܪܚܵܐ ܠܗܵܝ̇ ܙܟܼܵܘܼܬܼܵܐ ܕܲܒܼܫܘܼܠܵܡܵܐ . 345 ܪܲܗܒܘܿܢܵܐ ܗܲܘ̣ܵܬ̤ ܚܲܪ ܒܵܐ ܕܲܥܒܼܵܕ ܒܟܼܘܼܡܪ̈ܝ ܒܲܥܠܵ . 346 ܕܗܵܕܹܐ ܚܲܪܒܵܐ ܕܲܥܬܼܝܼܕ ܕܢܸܬܼܒܲܥ ܒܡܲܫܪܝܼܬܼ ܫܹ̈ܐܕܹܐ . 347 : ܐ̄ܪܙܵܐ ܨܵܪ ܒܹܗ ܪܸܡܙܵܐ ܕܲܓܼܒܼܵܝܗܝ ܠܲܢܒܼܝܼܘܼܬܼܵܐ 348 ܘܲܥܬܼܝܼܕ ܕܢܸܓܼܡܘܿܪ ܫܪܵܪܵܐ ܕܡܸܠܵܘ̈ܗܝ ܒܝܲܕ ܣܘܼܥܪ̈ܢܹܐ . 349 : ܒܐ̄ܪܙܵܐ ܩܵܛܹ̇ܠ ܢܒܼ̈ܝܹܐ ܕܫܘܼܩܪܵܐ ܢܒܼܝܼܵܐ ܕܩܘܼܫܬܵܐ 350 ܕܲܟܼܡܵܐ ܕܲܗܘ̤ܵܬ̤ ܗܵܟܼܢ ܗܵܘܝܵܐ ܒܫܘܼܠܵܡ ܙܲܒܼ̈ܢܹܐ . 351 : ܒܐܝܼܕ̈ܵܘܗܝ ܢܲܟܸܣ ܠܦܵܠܲܝܲܚ̈ ܫܹ̈ܐܕܹܐ ܠܒܸܗܬܲܬܼ ܫܹ̈ܐܕܹܐ 352 ܘܒܹܗ ܡܸܬܼܦܲܪܣܸܐ ܐܵܦ ܗܘ̤ ܪܲܒܵܐ ܕܕܲܓܵܠܘܼܬܼܵܐ . 353 : ܠܕܲܓܵܠܘܼܬܼܵܐ ܕܗܵܘ̇ ܕܲܓܵܠܵܐ ܡܦܲܪܣܸܐ ܟܹܐܢܵܐ 354 ܘܲܡܟܲܐܲܪ ܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܫܐ . 355 : ܒܙܲܒܹܢܵܐ ܕܬܼܵܩܦܵܐ ܕܲܓܵܠܘܼܬܹܗ ܡܲܩܪܸܒܼ ܥܲܡܹܗ 356 ܘܲܡܩܲܛܪܓ ܠܹܗ ܕܕܲܓܵܠܵܐܝܼܬܼ ܡܲܩܠܹܐ ܒܓܼܘܼܡܕܵܐ . 357 : ܗܘ̤ ܒܲܠܚܘܿܕܵܘܗܝ ܡܲܒܼܗܸܬܼ ܚܘܼܬܼܪܵܐ ܕܲܛܪܘܿܢܘܼܬܹܗ 358 ܘܲܡܫܵܘܕܲܥ ܠܹܗ ܚܹܝܠ ܒܵܪܘܿܝܵܐ ܕܣܝܼܡ ܒܲܟܼܝܵܢܲܢ . 359 : ܒܝܲܨܪܹܗ ܒܝܼܫܵܐ ܚܵܪ ܒܵܪܘܝܵܐ ܡ̣ܢ ܫܘܼܪܝܵܐ 360 ܘܩܲܕܸܡ ܣܵܡ ܒܲܢ ܚܹܝܠ ܥܘܼܕܵܪܵܢܹܗ ܕܢܲ [ ܩ ] ܪܸܒܼ ܥܲܡܹܗ . 361 : ܒܝܲܕ ܐܹܠܝܼܵܐ ܡܲܩܪܸܒ ܥܲܡܹܗ ܟܠܹܗ ܓܸܢܣܲܢ 362 ܘܲܡܚܲܝܸܒܼ ܠܵܗ̇ ܠܓܲܢܒܵܪܘܼܬܹܗ ܒܲܡܚܝܼܠܘܼܬܲܢ . 363 : ܐܹܝܟ ܕܲܠܣܲܟܿܪܵܐ ܐܵܚܹ̇ܕ ܒܐܲܦܵܘ̈ܗܝ ܚܙܵܬܹܗ ܕܢܲܟܼܦܵܐ 364 ܘܲܡܣܲܦܸܩ ܒܹܗ ܟܠܗܘܿܢ ܓܹܐܪ̈ܘܗܝ ܘܠܵܐ ܡܲܟܸܿܐ ܠܹܗ . 365 ܠܒܘܼܒܼܠܹܗ ܚܵܢ̇ܝܼܢ ܟܠܗܘܿܢ ܫܹ̈ܐܕܐ ܒܒܲܪ ܐܲܒܼܕܵܢܵܐ : pb. f.171r 366 ܘܠܵܐ ܡܵܛܹ̇ܐ ܠܹܗ ܚܲܕ ܡ̣ܢ ܢܸܟܼ̈ܠܐ ܕܢܸܘܼܝܵܢܲܝ̈ܗܘܿܢ . 367 : ܬܲܗܪܵܐ ܗ̄ܘ̣ ܪܲܒܵܐ ܩܹܐܪܣܵܐ ܕܥܵܒܼ̇ܕ ܒܲܪ ܬܵܘ̈ܬܵܒܹܐ 368 ܕܗܘ̤ ܒܲܠܚܘܿܕܵܘܗܝ ܠܘܼܩܠܲܠ ܐܲܠܦܹ̈ܐ ܘܠܵܐ ܡܸܬܼܪܲܦܹܐ . 369 : ܠܬܲܗܪܵܐ ܫܵܘܹ̇ܐ ܚܹܝܠ ܐܝܼܬܼܘܼܬܼܵܐ ܕܲܡܚܝܠ ܠܹܗ 370 ܕܐܲܝܟܢ ܡܲܩܠܸܐ ܚܲܕ ܒܪܢܵܫܵܐ ܥܲܠ ܣܲܓܝܸ̈ܐܐ . 371 : ܟܡܵܐ ܟܵܝ ܚܲܣܝܼܢ ܗܵܘ̇ ܥܘܼܕܪܵܢܵܐ ܕܲܒܹܗܲܕܵܡܵܘ̈ܗܝ 372 ܕܠܵܐ ܡܸܨܝܢ ܕܲܝ̈ܘܹܐ ܩܲܢܢܼ̈ܝ ܚܲܝܠܵܐ ܠܡܲܟܵܝܘܼܬܹܗ . [...]. 373 : ܟܡܵܐ ܟܐܝܢ ܗܵܘܢܵܐ ܘܡܸܠܲܬܼ ܦܘܼܡܹܗ ܕܦܲܓܼܪܵܢܵܝܵܐ 374 ܕܲܡܫܲܠܸܐ ܠܗܘܿܢ ܠܩܵܐܹ̈ܐ ܫܓܼܝܼ̈ܫܹܐ ܕܗܵܝ̇ ܡܲܫܪܝܼܬܼܵܐ . 375 : ܬܵܘ ܢܸܬܼܗܲܪ ܒܹܗ ܒܗܵܘ̇ ܬܲܟܼܬܘܪܫܵܐ ܥܲܕܠܵܐ ܢܸܗܘܸܐ 376 ܕܐܸܡܲܬܼܝ ܕܢܸܗܘܸܐ ܠܵܐ ܢܸܬܼܪܦܸܐ ܒܩܲܫܝܼܘܼܬܼ ܫܸܡܥܹܗ . 377 : ܬܵܘ ܢܸܬܿܕܲܡܲܪ ܦܵܪܘܿܫܵܐܝܼܬܼ ܒܓܲܒܼܪܵܐ ܕܡܸܢܲܢ 378 ܕܥܵܒܹ̇ܕ ܩܹܐܪܣܵܐ ܥܲܡ ܪ̈ܘܼܚܵܢܹܐ ܕܲܩܫܹܝܢ ܡܸܢܹܗ . 379 : ܬܵܘ ܢܸܬܼܒܲܩܸܐ ܚܲܬܿܝܼܬܼܵܐܝܼܬܼ ܒܙܲܝܢܵܐ ܕܲܥܠܵܘܗܝ 380 ܕܚܵܣܹ̇ܝܢ ܣܸܕܪܹ̈ܐ ܕܲܩܪܲܒܼܬܵܢܹܐ ܘܠܵܐ ܡܸܬܼܒܲܨܪ . 381 : ܡܲܢܘܼ ܡ̣ܢ ܡܬܼܘܿܡ ܚܙܑ̣ܵܐ ܒܲܪܢܵܫܵܐ ܐܲܝܟ ܐܹܠܝܼܵܐ 382 ܕܲܟܼܪܝܼܟܼܝܼܢ ܠܹܗ ܐܲܠ̈ܦܹܐ ܕܫܹ̈ܐܕܹܐ ܘܠܵܐ ܡܲܟܹܿܝܢ ܠܹܗ . 383 : ܡ̇ܢ ܐܸܬܼܒܲܩܝܼ ܒܓܲܒܼܪܵܐ ܕܲܙܟܼܵܐ ܠܡܵܘܬܵܐ ܝܲܥܢܵܐ 384 ܘܲܗܦܲܟ ܕܵܫܹܗ ܐܵܦ ܠܲܢܟܼܝܼܠܵܐ ܕܐܲܥܸܠ ܡܵܘܬܵܐ . 385 : ܡܵܘܬܵܐ ܘܒܼܝܼܫܵܐ ܒܵܗ̇ܬܝܼܢ ܡܸܢܹܗ ܕܒܲܪ ܡܲܝ̈ܘܿܬܹܐ 386 ܘܠܵܐ ܡܸܨܝܢ ܕܵܝܫܝܼܢ ܠܪܲܒܘܼܬܼ ܕܲܪܓܼܵܐ ܕܐܸܬܼܝܲܩܲܪ ܒܹܗ . 387 : ܓܘܼܢܚܵܐ ܪܲܒܵܐ ܢܵܦܹ̇ܿܠ ܡ̣ܢ ܫܹܠܝ ܥܲܠ ܣܵܛܵܢܵܐ 388 ܟܲܕ ܚܵܙܹ̇ܐ ܠܹܗ ܕܐܬܹ̇ܐ ܒܝܲܚܠܵܐ ܠܘܼܩܒܲܠ ܚܲܝܠܹܗ . 389 : ܡܸܒܼ̈ܠܹܐ ܡܵܚܹ̇ܝܢ ܠܚܲܝ̈ܠܘܵܬܹܗ ܒܩܵܠ ܦܲܬܼܓܼܵܡܵܘ̈ܗܝ 390 ܡܵܐ ܕܫܵܡ̇ܥܝܼܢ ܠܹܗ ܕܲܡܪܝܼܡ ܩܵܠܹܗ ܥܲܠ ܣܸܕܪ̈ܝܗܘܿܢ . pb. f.171v 391 : ܠܵܘ ܡ̣ܢ ܩܵܠܹܗ ܕܦܲܓܼܪܵܢܵܝܵܐ ܕܲܚܠܝܼܢ ܦܵܩܪܹ̈ܐ 392 ܐܸܠܵܐ ܡ̣ܢ ܗܵܘ̇ ܚܲܝܠܵܐ ܕܲܟܼܣܸܐ ܠܓܼܵܘ ܡ̣ܢ ܡܸܠܵܘ̈ܗܝ . 393 : ܐܸܒܼܠܵܐ ܪܲܒܵܐ ܣܵܓܸ̇ܐ ܥܠܲܝܗܘܿܢ ܕܲܩܢܲܝ̈ ܚܸܫܒܵܐ 394 ܡܵܐ ܕܡܸܬܼܒܲܩܹܝܢ ܒܢܘܼܗܪܵܐ ܕܡܸܠܵܘ̈ܗܝ ܕܒܲܪ ܡܵܝ̈ܘܿܬܹܐ . 395 : ܒܝܘܿܡ ܙܵܟܼܘܼܬܼܗܘܿܢ ܚܵܝ̇ܒܲܝܼܢ ܫܵܦ̈ܠܹܐ ܡ̣ܢ ܒܲܪ ܫܵܦ̈ܠܹܐ 396 ܘܡܸܬܿܕܲܡܪܝܼܢ ܒܹܗ ܕܐܲܝܟܲܢ ܚܵ [...] ܢ ܠܲܟܼܡܹܐ ܢܲܝ̈ܗܘܿܢ . 397 : ܟܠܗܘܿܢ ܐܲܟܼܚܕܵܐ ܠܘܼܝܢ ܒܐܵܘܝܘܼܬܼܵܐ ܠܚܲܕ ܒܲܪܢܵܫܵܐ 398 ܘܲܡܣܲܝܥܝܼܢ ܠܹܗ ܘܠܵܐ ܡܸܨܝܢ ܙܵܟܹ̇ܿܝܢ ܠܚܲܕ ܒܲܪܢܵܫܐ . 399 : ܚܲܕ ܒܲܪܢܵܫܵܐ ܩܪ̈ܲܝܬܿ ܠܐܠܝܼܵܐ ܒܲܪ ܬܵܘܬܵܒܹ̈ܐ 400 ܘܲܐ̄ܚܪܹܝܢ ܟܲܢܝܼܬܿ ܒܲܪ ܐܲܒܼܕܵܢܵܐ ܕܐܵܒܹ̇ܕ ܠܲܓܼܡܲܪ . 401 : ܐ̄ܢܵܫܵܐ ܘܐ̄ܢܵܫܵܐ ܥܵܒܼ̇ܕܝܼܢ ܩܹܐܪܣܵܐ ܚܲܕ ܠܘܼܩܒܲܠ ܚܲܕ 402 ܢܒܼܝܼܵܐ ܒܪܣܚܵܐ ܘܒܲܪ ܐܲܒܼܕܵܢܵܐ ܒܚܹܝܠ ܣܵܛܵܢܵܐ . 403 : ܒܲܪܢܵܫܵܐ ܗ̄ܘ̣ ܓܝܼܪ ܗܵܘ̇ ܒܲܪܢܵܫܵܐ ܕܐܬܹ̇ܐ ܕܢܲܛܥܹܐ 404 ܘܣܵܢܵܐܐ ܕܐ̄ܢܵܫܵܐ ܓܵܡ̇ܪ ܒܐܝܼܕܼܵܘ̈ܗܝ ܛܘܼܥܝܲܝ ܕܲܫܡܹܗ . 405 : ܠܵܐ ܡܨܸܐ ܕܢܲܛܥܹܐ ܒܸܠܥܵܕ ܐ̄ܢܵܫܵܐ ܠܲܒܢܲܝ̈ܢܵܫܵܐ 406 ܘܥܲܠ ܗܵܝ̇ ܓܵܒܹ̇ܐ ܐ̄ܢܵܫܵܐ ܠܪܘܼܫܥܵܐ ܕܢܲܪܫܲܥ ܒܐܝܼܕܹܗ . 407 : ܪܘܼܫܥܵܐ ܪܲܒܵܐ ܣܸܥܲ݁ܪ ܒܐܝܼܕܼܵܘ̈ܗܝ ܕܗܵܘ̇ ܒܲܪ ܢܵܫܵܐ 408 ܘܥܲܠ ܥܒܘܿܕܵܐ ܘܲܥܒ̣ܵܕ ܐܝܼܕܼܵܘ̈ܗܝ ܡܸܫܬܲܩܲܠ ܒܹܗ . 409 : ܥܵܘ̣ܠܵܐ ܩܫܝܵܐ ܓܵܣܹ̇ܐ ܦܘܼܡܹܗ ܥܲܠ ܐܝܼܬܼܘܼܬܼܵܐ : ܘ̄ 410 ܘܲܒܼܣܸܦܘ̈ܬܹܗ ܡܨܲܚܹܐ ܠܲܫܡܵܐ ܕܩܲܕܹܩ ܡ̣ܢ ܟܠ . 411 : ܫܡܵܐ ܩܲܕܝܼܫܵܐ ܨܵܒܹ̇ܐ ܕܢܸܚܛܘܿܦ ܛܲܡܐܐ ܕܛܲܡ̈ܐܹܐ 412 ܘܣܸܓܼܕܲܬܼ ܡܵܪܵܐ ܪܓܼܝܼܓܼ ܕܲܢܩܲܒܸܿܠ ܥܲܒܼܕܵܐ ܕܥܒܼ̈ܕܹܐ . 413 : ܒܗܲܝܟܲܠ ܩܘܼܕܫܵܐ ܥܵܐ̇ܠ ܝܵܬܹ̇ܒܼ ܥܘܼܡܪܵܐ ܕܫܹ̈ܐܕܐ 414 ܘܣܵܥܸ̇ܐ ܘܐܲܡܲ݁ܪ ܐ̄ܢܵܐ ܐ̄ܢܵܐ ܡܫܝܼܚܵܐ ܘܒܲܪ ܐܲܠܵܗܵܐ . 415 ܐܵܦ ܫܲܡܵܫܵܘ̈ܗܝ ܗܵܕܹܐ ܩܵܥܹ̇ܝܢ ܥܵܘ̇ܠܵܐܝܼܬܼ : pb. f.172r 416 ܕܐܹܝܢ ܐܲܠܵܗܵܐ ܗ̄ܘ̣ ܐܘܿܗ ܡ̣ܢ ܪܲܒܵܐ ܘܡ̣ܢ ܬܲܠܡܝܼܪܘ̈ܗܝ . 417 : ܒܫܸܡ ܐܲܠܵܗܵܐ ܛܵܥܹ̇ܐ ܘܡܲܛܥܸܐ ܠܲܕܛܵܥܹ̇ܝܢ ܒܹܗ 418 ܘܟܲܕ ܣܵܢܹ̇ܐ ܠܹܗ ܡܟܲܣܸܐ ܒܲܫܡܹ ܣܲܝܢܘܼܬܼ ܢܲܦܫܹܗ . 419 : ܣܲܢܝܵܐ ܒܕܲܟܼܝܵܐ ܒܵܥܹ̇ܐ ܕܢܸܫܦܲܪ ܠܵܐ ܗ̄ܘ̣ܵܐ ܕܢܸܫܦܲܪ 420 ܐܸܠܵܐ ܕܢܲܣܢܸܐ ܦܲܐܝܘܼܬܼ ܫܘܼܦܪܹܗ ܒܲܫܘܼܝܼܪܘܼܬܹܗ . 421 : ܠܵܘ ܠܹܗ ܡܲܣܢܹܐ ܣܲܢܝܵܐ ܠܒܲܦܝܵܐ ܕܠܵܐ ܡܸܫܬܲܚܠܲܦ 422 ܕܗܘ̤ ܠܹܗ ܡܲܣܢܸܐ ܒܐܲܝܕܵܐ ܕܣܵܥܲܪ ܡܲܪܵܚܵܐܝܼܬܼ . 423 : ܡܲܪܵܚܘܼܬܼܵܐ ܗ̄ܝ̣ ܕܥܲܒܼܕܵܐ ܢܼܚܛܘܿܦ ܫܸܡ ܥܵܒܼܘܿܕܵܐ 424 ܘܪܘܫܥܵܐ ܡܲܠܝܵܐ ܕܛܝܼܢܵܐ ܓܒܼܝܼܠܵܐ ܢ [ ܫ ] ܘܼܛ ܓܵܒܼܘܿ ܠܵܐ . 425 : ܥܲܠ ܓܵܒܼܘܿ ܠܹܗ ܣܥܹ̇ܐ ܚܲܪܡܵܐ ܚܲܪ ܡܵܢܵܐܝܼܬܼ 426 ܘܲܠܚܲܪ ܡܵܢܵܐ ܝܵܗܹ̇ܿܒܼ ܕܲܪܲܓܼܵܐ ܕܪܹܫܵܢܘܼܬܼܵܐ . 427 : ܠܪܹܫܵܐ ܕܐܵܐܲܪ ܩܵܪܹܐ ܢܸܟܼܝܼܠܵܐ ܪܹܫ ܟܠ ܡܸܕܸܡ 428 ܘܠܹܗ ܗܘ̤ ܡܙܲܕܸܩ ܣܸܓܼܕܲܬ̤ ܐ̄ܢܵܫܵܐ ܠܩܵܛܹ̇ܠ ܐ̄ܢܵܫܵܐ . 429 : ܩܛܹ̇ܠ ܐ̄ܢܵܫܵܐ ܗ̄ܘ̣ ܕܲܡܕܲܝܲܪ ܒܹܗ ܒܐܲܒܲܝܼܕ ܚܲܝܹ̈ܐ 430 ܘܗܘ̤ ܡܚܲܦܸܛ ܠܹܗ ܠܡܸܩܛܲܠ ܐ̄ܵܢܵܫܵܐ ܒܣܲܝܦܵܐ ܕܥܵܘ̣ܠܵܐ . 431 : ܣܲܝܦܵܐ ܕܥܵܘ̣ܠܵܐ ܐܚܹ̇ܕ ܒܐܝܼܕܹܗ ܕܲܡܠܸܐ ܥܵܘ̣ܠܵܐ 432 ܘܚܵܪܹܒܼ ܣܸܕܪܹ̈ܐ ܕܲܒܼܢܲܝ̈ܢܵܫܵܐ ܥܵܘ̇ܠܵܐܝܼܬܼ . 433 : ܒܐܸܣܟܸܡ ܫܲܝܢܵܐ ܓܵܢܸ̇ܒܼ ܫܲܝܢܵܐ ܣܵܢܹ̇ܐ ܫܲܝܢܵܐ 434 ܘܐܲܝܟ ܣܲܡ ܚܲܝܹ̈ܐ ܙܵܪܲܥ ܡܸܠܬܹܗ ܒܐܲܕܢܲܝ̈ ܐ̄ܢܵܫܵܐ . 435 : ܫܠܵܡܵܐ ܡܲܟܼܪܸܙ ܒܝܘܿܡ ܓܸܠܝܵܢܹܗ ܕܠܝܼܚ ܒܲܚܣܵܡܵܐ 436 ܘܒܲܕܡܘܼܬܼ ܪܵܚܡܵܐ ܡܚܵܘ̣ܐ ܐܲܦܹ̈ܐ ܕܟܲܕܵܒܼܘܼܬܼܵܐ . 437 : ܟܠ ܝܘܼܠܦܵܢ̈ܝܼܢ ܕܲܙܪܲܥ ܒܐܲܪܥܵܐ ܡܒܲܛܠ ܛܲܢܦܵܐ 438 ܘܗܵܦ̇ܟ ܒܵܢܹ̇ܐ ܒܸܢܝܵܢ ܙܸܐܦܹܗ ܒܲܨܢܝܼܥܘܼܬܼܵܐ . 439 : ܐܘܲܡܵܢܵܐܝܼܬܼ ܡܩܝܼܡ ܝܘܼܠܦܵܢܹܗ ܪܲܒܵܐ ܕܛܘܼܥܝܲܝ 440 ܘܠܵܐ ܐ̄ܢܵܫ ܝܵܕܲܥ̇ ܕܢܸܬܼܒܲܩܸܐ ܒܵܗ̇ ܒܐܘܼܡܵܢܘܼܬܹܗ . pb. f.172v 441 : ܡܒܲܛܸܠ ܟܘܡܪܹ̈ܐ ܐܵܦ ܩܵܨܘ̈ܡܹܐ ܘܲܥ̈ܠܵܘܬܼܵܐ 442 : ܘܥܵܨ̇ܐ ܠܐ̄ܢܵܫܵܐ ܕܲܢܕܲܒܿܚܘܼܢ ܠܹܗ ܨܸܒܼܝܵܢܲܝ̈ܗܘܿܢ 443 ܫܵܪܹܐ ܡܲܠ̈ܟܹܐ ܘܡܲܥܒܲܪ ܛܲܟܼܣܹ̈ܐ ܕܪܹܫܵܢܘܼܬܼܵܐ . 444 ܘܗܘ̤ ܒܲܠܚܘܿܕܵܘܗܝ ܩܵܪܹܐ ܢܲܦܫܹܗ ܡܲܠܟܵܐ ܘܡܵܪܵܐ . 445 : ܬܚܹܝܬܼ ܡܵܪܘܼܬܹܗ ܟܵܕܹܢ ܨܵܘܪܵܐ ܕܲܒܼܫܲܝ̈ ܚܹܐܪܹ̈ܐ 446 ܘܲܡܩܲܪܒܼܝܼܢ ܠܹܗ ܪܸ̈ܥܝܵܢܲܝ̈ܗܘܿܢ ܚܠܵܦ ܡܲܕܲܐܬܼܵܐ . 447 : ܟܠܝܼܠ ܩܘܼܠܵܣܹ̈ܐ ܓܵܕ ܠܝܼܢ ܣܵܝ̇ܡܝܼܢ ܒܪܹܫ ܚܲܪ ܡܘܼܬܹܗ 448 ܘܲܡܟܼܠܠܝܼܢ ܠܹܗ ܐܲܝܟ ܕܲܠܡܲܠܟܵܐ ܒܦܸܬܼܓܼܵܡܲܝ̈ܗܘܿܢ . 449 : ܟܹܐܢܹ̈ܐ ܒܲܠܚܘܕ ܠܵܐ ܡܸܬܼܟܲܕܢܝܼܢ ܬܚܹܝܬܼ ܫܘܼܠܛܵܢܹܗ 450 ܘܠܵܐ ܡܸܬܿܛܦܝܼܣܝܼܢ ܠܩܵܠ ܫܘܼܓܼܵܫܵܘ̇ܗܝ ܕܢܲܟܿܘܼܠܬܼܵܢܵܐ . 451 : ܪܸ̈ܒܿܘܼ ܦܲܚ̈ܝܼܢ ܡܥܲܡܸܩ ܛܵܡܲܪ ܕܲܢܨܘܼܕ ܐܸܢܘܿܢ 452 ܘܲܒܼܟܼܠ ܦܘܼܪ̈ܣܝܼܢ ܡܲܛܝܼ ܟܹܐܢܹ̈ܐ ܕܲܢܨܘܼܕ ܐܸܢܘܿܢ . 453 : ܠܲܒܼܢܲܝ̈ ܓܲܒܹܗ ܡܓܲܪܸܓܼ ܚܲܪܡܵܐ ܠܘܼܩܒܲܠ ܟܹܐܢܹ̈ܐ 454 ܘܒܲܡܫܲܡܫܵܢܵܘ̈ܗܝ ܡܫܲܕܹܐ ܓܹܐܪܹ̈ܐ ܒܦܵܠܝܲܝ̈ ܩܘܼܫܬܵܐ . 455 : ܒܐܝܼܕܵܐ ܕܥܲܡܡܹ̈ܐ ܐ̄ܚ̇ܕ ܕܪܵܬ ܥܲܡ ܙܲܕܝܼ̈ܩܹܐ : ܘ̄ 456 ܘܲܒܼܗܲܕܵܡܹ̈ܐ ܡܸܬܼܚܲܙܝܵܙܹ̈ܐ ܡܥܝܼܩ ܠܲܬܼܪ̈ܝܼܨܐ . 457 : ܒܓܼܘܼܫܡܵܐ ܡܲܩܪܸܒܼ ܠܵܐ ܓܘܼܫܡܵܢܵܐ ܥܲܡ ܓܘܼܫܡܵܢܵܐ 458 ܘܲܒܼܣܲܦܣܹܪܵܐ ܕܡܸܠܬܼܵܐ ܚܵܪܹ̈ܒܼ ܠܩܵܢܝܲܝ̈ ܡܸܠܬܼܵܐ . 459 : ܩܪܵܒܐ ܪܲܒܵܐ ܥܵܒܹ̇ܕ ܥܲܡ ܟܠ ܕܠܵܐ ܫܵܠܹ̇ܡ ܠܹܗ 460 ܥܕܲܡܵܐ ܕܫܵܡܲ݁ܥ ܗܵܝ̇ ܒܲܪܬܼ ܩܵܠܵܐ ܕܲܡܛܲܠܩܵܐ ܠܹܗ . 461 : ܩܹܐܪܣܵܐ ܣܵܕܲܪ ܠܘܼܩܒܲܠ ܟܠܢܫ ܕܠܵܐ ܡܵܘܕܸܐ ܒܹܗ 462 ܥܕܲܡܵܐ ܕܒܼܵܗܹ̇ܬܼ ܡ̣ܢ ܦܘܼܩܕܵܢܵܐ ܕܫܲܠܝܼܛ ܥܲܠ ܟܠ . 463 : ܥܲܠ ܟܠ ܡܲܩܠܸܐ ܘܲܠܟܼܠ ܫܵܐܹܛ̇ ܚܬܼܝܼܪ ܪܸܥܝܵܢܵܐ 464 ܥܕܲܡܵܐ ܕ [...] ܢܲܚ̇ ܡܲܠܟܵܐ ܕܥܲܠ ܟܠ ܘܲܡܦܲܪܣܸܐ ܠܹܗ . 465 ܠܟܼܠ ܐܲܬܼܪ̈ܘܵܢ ܦܵܪ̇ܚ ܛܸܒܵܐ ܕܲܫܓܼܝܼܫܘܼܬܹܗ : pb. f.173r 466 ܥܕܲܡܵܐ ܕܩܵܥܹ̇ܝܢ ܚܲܝ̈ܠܝ ܪܵܘܡܵܐ ܘܡܫܲܠܹܝܢ ܠܹܗ . 467 : ܥܲܠ ܟܠ ܦܸܢ̈ܝܵܢ ܦܵܪܹܣ ܢܸܫ̈ܒܹܐ ܕܲܨܢܝܼܥܘܼܬܹܗ 468 ܥܕܲܡܵܐ ܕܚܵܙܹ̇ܐ ܠܲܡܫܲܝܵܢܹ̈ܐ ܕܢܵܦ̇ܩܝܼܢ ܠܐܘܼܪܥܹܗ . 469 : ܒܐܲܪܥܵܐ ܡܩܵܘܹܐ ܘܛܵܒܹ̇ܐ ܘܡܲܛܥܹܐ ܠܐܲܪ̈ܥܵܢܵܝܹܐ 470 ܥܕܲܡܵܐ ܕܲܡܕܝܼܩ ܢܝܼܫܵܐ ܒ [...] ܠܵܟܵܐ ܘܪܵ ܥܸ̇ܠ ܡܸܢܹܗ . 471 : ܗܘ̤ ܘܐܹܠܝܼܵܐ ܣܵܕܪܝܼܢ ܩܹܐܪܣܵܐ ܚܲܕ ܠܘܼܩܒܼܵܠ ܚܲܕ 472 ܥܕܲܡܵܐ ܕܫܵܠܡܵܐ ܦܪܵܬܿܘܿܙܡܝܼܵܐ ܕܥܘܼܡܪܵܐ ܕܙܲܒܼܢܵܐ . 473 : ܒܹܗ ܒܐܵܓܼܘܿܢܵܐ ܡܩܵܘܹܐ ܟܹܐܢܵܐ ܥܲܡ ܥܵܘ̇ܠܵܐ 474 : ܥܕܲܡܵܐ ܕܦܵܬܲܚ̇ ܪܸܡܙܵܐ ܟܹܿܣܝܵܐ ܬܲܪ̈ܥܲܝ ܪܵܘܡܵܐ 475 : ܒܹܗ ܒܲܩܪܵܒܼܵܐ ܪܡܸܐ ܫܲܪܝܪܵܐ ܥܲܡ ܕܲܓܵܠܵܐ 476 ܥܕܲܡܵܐ ܕܬܼܵܩܹ̇ܢ ܟܘܼܪܣܲܝ ܕܩܵܐ ܠܲܡܕܵܢ ܟܠܵܐ . 477 : ܒܹܗ ܒܲܫܚܵܩܵܐ ܪܡܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ 478 ܥܕܲܡܵܐ ܕܲܡܢܝܼܚ ܚܲܕ ܦܘܼܩܕܵܢܵܐ ܠܟܼܠܗܘܿܢ ܬܸܓܼܡܹ̈ܐ . 479 : ܥܝܪܹ̈ܐ ܘܐ̄ܢܵܫܵܐ ܩܵܥܹ̇ܝܢ ܐܲܟܲܚ̄ܕ ܒܪܸ̈ܥܝܵܢܲܝܗܘܿܢ 480 ܟܲܕ ܡܸܬܼܝܲܐܒܼܝܼܢ ܕܐܸܡܲܬܼܝ ܢܫܲܠܸܡ ܩܪܵܒܼܵܐ ܕܥܵܘ̣ܠܵܐ . 481 : ܟܸܐܢܹ̈ܐ ܘܢܲܟܼ̈ܦܹܐ ܛܥܝܼܢܝܼܢ ܝܲܬܿܝܼܪ ܝܘܼܩܪܹܗ ܕܚܲܫܵܐ 482 ܘܛܵܒܼ ܡ̣ܢ ܟܠܢܵܫ ܚܲܫܝܼܫܝܼܢ ܒܵܗ̇ ܒܒܲܝܼܫܘܼܬܼ ܒܝܼܫܵܐ . 483 : ܚܸܒܼ̈ܠܸܐ ܩܫܲܝ̈ܐ ܡܵܚܹ̇ܝܢ ܟܠܫܵܥ ܠܚܘܼܫܵܒܲܝ̈ܗܘܿܢ 484 ܘܐܲܝܟ ܝܵܠܸܕܬܵܐ ܡܣܲܟܹܿܝܢ ܠܥܘܼ̈ܠܹܐ ܕܚܵܝܑܬܼ ܡܝܼ̈ܬܹܐ . 485 : ܐܸܒܼܠܵܐ ܠܒܼܫܝܼܢ ܫܡܲܝܵܐ ܘܬܲ [...] ܥܵܐ ܘܟܼܠܡܵܐ ܕܲܒܼܗܘܿܢ 486 ܕܐܸܡܲܬܼܝ ܢܸܐܬܹܐ ܗܵܘ̇ ܚܘܼܕܵܬܵܐ ܕܠܵܐ ܡܸܫܬܲ ܚܠܲܦ . 487 : ܐܲܝܟ ܕܲܠܡܝܼܬܼܵܐ ܒܵܟܼܝܵܐ ܒܪܝܼܬܼܵܐ ܗ̤ܝ ܠܲܩܢܘܿܡܵܗ̇ 488 ܕܐܸܡܲܬܼܝ ܬܸܚܸܐ ܒܗܵܝ̇ ܚܲܝܘܼܬܼܵܐ ܕܠܵܐ ܡܸܬܼܚܲܒܿܠܵܐ . 489 : ܐܲܝܟ ܥܲܢܝܼܕܵܐ ܣܝܼܡ ܠܵܗ̇ ܚܲܫܵܗ̇ ܩܕܼܵܡ ܒܵܒܼܵܬܹ̈ܗ̇ 490 ܘܡܸܬܼܒܲܩܝܵܐ ܒܹܗ ܕܐܸܡܲܬܼܝ ܬܸܚܙܹܝܘܗܝ ܒܚܲܝܹ̈ܐ ܚܲܕ̈ܬܹܐ . pb. f.173v 491 : ܩܵܠ ܬܢܚ̈ܬܼܵܐ ܡܲܙܥܸܩ ܒܐܲܪܥܵܐ ܡ̣ܢ ܟܠ ܦܘܼ̈ܡܝܼܢ 492 : ܘܡܲܪܝܼܪܵܐܝܼܬܼ ܒܵܟܹ̇ܝܢ ܚܲܪ̈ܫܹܐ ܥܲܠ ܡܲܠܵܠܐ 493 : ܠܚܲܕ ܣܘܼܟܵܝܵܐ ܡܣܲܟܹܿܝܢ ܟܠܗܘܿܢ ܒܲܚܕܵܐ ܫܲܘܝܘܼ 494 ܥܕܲܡܵܐ ܕܢܵܚ̇ܝܼܢ ܒܵܠܡܹܐܝܢ ܚܘܼܒܹܗ ܠܵܐ ܡܸܬܿܬܿܢܝܼܚܢ . 495 : ܩܵܠ ܗܵܝ̇ ܩܲܪܢܵܐ ܕܵܒܼܫܘܼܠܵܡܵܐ ܪܓܼܝܼܓܼܝܼܢ ܠܲܡܨܵܬܼ 496 ܘܐܸܠܵܐ ܫܲܡܥܘܼܪ ܠܵܐ ܡܸܬܼܒܲܝܐܝܼܢ ܡ̣ܢ ܟܲܪܝܘܼܬܼܵܐ . 497 : ܡܸܫܡܲܥ ܒܲܠܚܘܿܕ ܫܡܲܠܘ ܕܲܥܬܼܝܼܕܵܐ ܕܬܸܩܪܸܬ ܒܚܲܪܬܼܵܐ 498 ܘܝܘܿܡ ܒܘܼܕܸܩܵܗ̇ ܟܣܸܐ ܘܲܡܣܲܬܲܪ ܡ̣ܢ ܟܠ ܒܸܪ̈ܝܵܢ . 499 : ܚܲܕܘ ܒܲܠܚܘܿܕ ܝܵܕܲܥ ܝܵܘܡܵܐ ܕܡܸܫܬܲܡܥܵܐ ܒܹܗ 500 ܗܵܘ̇ ܕܲܟܼܣܸܐ ܒܹܗ ܨܲܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ . 501 : ܗܘ̤ ܥܲܡ ܟܲܣܝܵܐ ܝܵܕܲܥ ܝܵܘܡܵܐ ܕܝܘܿܡ ܓܸܠܝܵܢܵܗ̇ 502 ܘܐܲܡܲܬܼܝ ܕܨܵܒܹ̇ܐ ܓܵܠܹ̇ܐ ܚܲܝܠܹܗ ܘܲܡܚܵܘܸܐ ܠܹܗ . 503 : ܠܡܸܢܝܵܢ ܚܲܝܹ̈ܐ ܕܥܘܼܡܪܵܐ ܕܙܲܒܢܵܐ ܡܩܵܘܸܐ ܪܸܡܙܹܗ 504 ܥܕܲܡܵܐ ܕܫܵܠܹ̇ܡ ܘܐܟ̇ܢ ܓܵܡ̇ܪ ܫܘܼܘܕܵܝ ܡܸܠܵܘ̈ܗܝ . 505 : ܡ̣ܢ ܫܹܠܝ ܕܵܢܲܚ̇ ܒܲܕ ܡܘܼܬܼ ܩܲܪܩܵܐ ܥܲܠ ܥܵܡܲܪܬܵܐ 506 ܘܲܡܟܲܣܸܐ ܠܹܗ ܠܪܵܘܡܵܐ ܘܥܘܡܩܵܐ ܒܢܘܼܗܪܵܐ ܕܡܸܠܵܘ̈ܗܝ . 507 : ܢܘܼܗܪܵܐ ܪܲܒܵܐ ܕܠܵܐ ܡܸܬܼܡܲܠܲܠ ܡܲܒܼܪܸܩ ܡܸܢܹܗ 508 ܘܗܵܘܹ̇ܐ ܢܘܼܗܪܵܐ ܐܲܝܟ ܠܵܐ ܢܘܼܗܪܵܐ ܒܦܸܚܡܵܐ ܕܢܘܼܗܪܹܗ . 509 : ܪܡܝܼܢܵܐ ܦܵܬܲܚ ܒܝܲܕ ܡܲܚܲܬܬܹܗ ܘܐܟܿܢ ܢܵܚܹ̇ܬܼ 510 ܘܚܲܝ̈ܠܲܝ ܪܵܘܡܵܐ ܡܙܲܡܸܢ ܩܵܪܹܐ ܕܲܢܙܲܚܝܘܼܢܵܝܗܝ . 511 : ܟܠܗܘܿܢ ܐܲܟܼܚ̄ܕܵܐ ܟܵܢ̇ܫܝܼܢ ܨܹܐܕܵܘܗܝ ܡ̣ܢ ܟܠ ܕܘܼܟܵܐ 512 ܘܲܡܙܲܚܝܼܢ ܠܹܗ ܒܚܘܼܒܵܐ ܕܲܦܐܹܐ ܠܪܲܒܿܘܼܬܼ ܕܲܪܓܹܗ . 513 : ܐܸܠܹܦ ܐܲܠܦܝܼ̈ܢ ܩܵܥܹ̇̄ܝܢ ܫܘܼܒܼܚܹܗ ܕܠܵܐ ܣܲܒܼܥܘܼܬܼܵܐ 514 ܘܪܸ̈ܒܿܘܼ ܪܸ̈ܒܿܘܿܢ ܬܵܢܹ̇ܝܢ ܫܘܼܒܼܚܹܗ ܕܠܵܐ ܩܘܼܛܵܥܵܐ . 515 ܫܘܼܒܼܚܵܐ ܘܩܘܼܕܫܵܐ ܛܥܝܼܢܝܼܢ ܟܠܗܘܿܢ ܒܙܘ̈ܵܥܹܐ ܕܲܒܼܘܗܘܿܢ : pb. f.174r 516 ܘܲܡܩܲܪ ܒܼܝܼܢ ܠܹܗ ܟܠܝܼܠ ܙܵܟܼܘܼܬܼܵܐ ܕܦܵܐܝܵܐ ܠܲܫܡܹܗ . 517 : ܒܪܝܼܟ ܙܲܟܵܝܵܐ ܩܵܥܹ̇ܝܢ ܟܠܗܘܿܢ ܬܸܓܼܡܹ̈ܐ ܠܬܓܼܡܹ̈ܐ 518 ܘܲܡܙܲܝܼܥܝܼܢ ܠܵܗ̇ ܠܐܲܪܥܵܐ ܒܩܵܠܵܐ ܕܩܘܼܕܵܫܲܝ̈ܗܘܿܢ . 519 : ܫܒܼܝܼܚ ܡܲܚܸܐ ܟܠ ܩܵܥܹ̇ܝܢ ܣܸܕܪܹ̈ܐ ܕܛܘܼܟܵܝ̈ܗܘܿܢ 520 ܘܲܡܒܲܠܗܝܼܢ ܠܹܗ ܠܥܵܠܡܵܐ ܒܬܲܗܪܵܐ ܕܦܸܬܼܓܼܵܡܲܝ̈ܗܘܿܢ . 521 : ܬܲܗܪܵܐ ܪܲܒܵܐ ܡܲܠܝܵܐ ܩܥܵܬܼܵܐ ܕܫܝܼܦܘܿܪ̈ܝܗܘܿܢ 522 : ܘܠܵܐ ܡܨܸܐ ܦܘܼܡܵܐ ܠܲܡܬܼܵܢܵܝܘܼ ܥܲܠ ܩܲܫܝܼܘܼܬܼܵܗ̇ . ܕ̄ 523 : ܕܚܝܼܠܵܐ ܣܲܓܿܝܼ ܚܙܵܬܼܵܐ ܕܐܲܦܹ̈ܐ ܕܡܸܬܼܚܵܘܹܝܬ ܒܵܗ̇ 524 ܘܲܒܼܨܝܼܪ ܢܘܼܗܪܵܐ ܕܥܲܝܢܲܝ̈ ܒܸܣܪܵܐ ܕܢܸܬܼܒܲܩܸܐ ܒܲܗ̇ . 525 : ܒܲܪ̈ܩܹܐ ܕܢܘܼܗܪܵܐ ܢܵܦ̇ܩܝܼܢ ܡܸܢܗܘܿܢ ܕܢܘܼܪ̈ܢܵܝܹܐ 526 ܘܫܵܓ̇ [ ܓܼܵ ] ܐ ܚܙܵܬܹܐ ܠܲܡܚܵܪ ܠܥܘܼܙܵܐ ܕܦܲܪ̈ ܨܘܼܦܲܝܗܘܿܢ . 527 : ܩܸܢܛܵܐ ܘܚܘܼܒܵܐ ܡܲܠܝܵܐ ܚܙܵܬܼܗܘܿܢ ܘܩܵܠ ܡܸܠܲܬܗܘܿܢ 528 ܩܸܢܛܵܐ ܠܒܼܝܼ̈ܫܹܐ ܘܛܘܒܼܵܐ ܠܛܵܒܹ̈ܐ ܛܘܼܒܼ ܠܲܕ ܡܲܚܸܒܼ . 529 : ܛܘܼܒܹ̈ܐ ܘܢܸܓܼ̈ܕܸܐ [...] ܝܢ ܒܐܸܣܟܹܿܡܵܐ ܕܡܸܬܼܚܵܘܹܝܢ ܒܹܗ 530 ܛܘܼܒܹ̈ܐ ܠܟܹܐܢܹ̈ܐ ܘܢܸ̈ܓܼܕܹܐ ܠܕܲܐܣܟܸܿܠܘ ܘܵܝ ܠܲܕܠܵܐ ܬܵܒܼܘ . 531 : ܣܒܲܪܬܼܵܐ ܛܵܒܼܬܼܵܐ ܕܚܘܼܕܵܬܼ ܟ̱ܠܵܐ ܙܵܪܥܝܼܢ ܒܐܲܪܥܵܐ 532 ܘܐܲܝܟ ܕܲܠܙܲܪ̈ܥܹܐ ܡܟܲܢܫܝܼܢ ܦܲܓܼܪܹ̈ܐ ܠܐܸܕܪܵܐ ܕܚܲܝܹ̈ܐ . 533 : ܩܕܼܵܡ ܦܲܪܨܘܿܦܵܐ ܕܚܲܕ ܩܲܪܨܘܿܦܵܐ ܟܵܢ̇ܫܝܼܢ ܩܵܝ̇ܡܝܼܢ 534 ܘܲܡܣܲܟܹܿܝܢ ܠܹܗ ܕܢܸܣܥܘܿܪ ܚܲܝܠܹܗ ܒܫܘܼܠܛܵܢܲܝ̈ܗܘܿܢ . 535 : ܬܚܹܝܬܼ ܫܘܼܠܛܵܢܹܗ ܟܕܝܼܢܝܼܢ ܟܠܗܘܿܢ ܐܲܝܟ ܕܲܒܼܢܝܼܪܵܐ 536 ܘܗܲܢܝܼܵܐܐ ܠܗܘܿܢ ܛܥܲܡܬܼܵܐ ܕܲܫܡܹܗ ܡ̣ܢ ܟܠ ܦܘܼܡܝܼ̈ܢ . 537 : ܥܲܠ ܡܲܪ ܟܲܒܼܬܼܵܐ ܕܪܘܼܚܵܐ ܝܵܬܸ̇ܒܼ ܡܲܠܟܵܐ ܕܡܲܠܟܹ̈ܐ 538 ܘܲܟܼܕܝܼܢܝܼܢ ܒܵܗ̇ ܐܲܠ̈ܦܸܐ ܕܪܘܼܚܵܐ ܕܠܵܐ ܡܸܢܝܵܢܵܐ . 539 : ܚܲܬܿ ܡܸܢܝܵܢܵܐ ܠܚܲܝ̈ܠܘܵܬܼܵܐ ܕܲܡܙܲܚܝܼܢ ܠܹܗ 540 ܘܠܵܐ ܫ [...] ܡܵܐ ܠܩܵܠ ܩܘܼܕܵܫܵܐ ܕܲܡ̣ܩܲܕ ܫܵܢܵܘ̈ܗܝ . pb. f.174v 541 : ܒܗܸܕܪܵܐ ܪܲܒܵܐ ܡܚܵܘܸܐ ܢܲܦܫܹܗ ܠܥܹܝܢ ܟܠ ܒܸܪ̈ܝܵܢ 542 ܘܲܒܼܬܸܫܒܿܘܿܚܬܹܗ ܡܫܲܒܿܚܝܼܢ ܐ̄ܢܵܫܵܐ ܘܲܫܡܲܝܵܢܹ̈ܐ . 543 ܢܝܼܫܵܐ ܕܚܲܫܹܗ ܘܲܕ ܙܵܟܼܘܼܬܹܗ ܐܵܬܹ̇ܐ ܩܕܼܵܡܵܘܗܝ . 544 ܘܬܹܵܗܪܵܐ ܒܪܝܼܬܼܵܐ ܒܓܲܒܼܪܵܐ ܙܩܝܼܦܵܐ ܟܡܵܐ ܐܸܬܼܪܲܡܪܲܡ . 545 : ܒܗܵܘ̇ ܥܸܕܵܢܵܐ ܒܵܗ̇ܬܝܼܢ ܫܹ̈ܐܕܹܐ ܥܲܡ ܙܵܩ̈ܘܿܦܹܐ 546 ܕܚܵܙܹ̇ܝܢ ܢܝܼܫܵܐ ܕܲܒܲܙܚܘ ܗ̄ܘ̣ܵܘ ܒܹܗ ܟܲܕ ܡܸܙܕܲܝܲܚ . 547 : ܒܬܲܗܪܵܐ ܪܲܒܵܐ ܩܵܝ̇ܡܝܼܢ ܕܲܝ̈ܘܹܐ ܘܲܝܗܘܼ̈ܕܵܝܹܐ 548 ܟܲܕ ܡܸܬܼܒܲܩܹܝܢ ܒܓܲܒܼܪܵܐ ܕܲܙܒܲܦܘ ܕܐܲܡܠܸܟ ܥܲܠ ܟܠ . 549 : ܓܘܼܢܚܵܐ ܓܢܝܼܚܵܐ ܢܵܦܹ̇ܠ ܡ̣ܢ ܫܹܠܝ ܥܲܠ ܣܵܛܵܢܵܐ 550 ܕܲܫܡܵܐ ܕܨܲܚܝܼ ܩܵܥܹ̇ܝܢ ܫܘܼܒܚܹܗ ܫܡܲܝܵܐ ܘܐܲܪܥܵܐ . 551 : ܐܸܒܼܠܵܐ ܗ̄ܘ̣ ܩܲܫܝܵܐ ܕܠܵܐ ܒܘܼܝܵܐܵܐ ܠܒܲܪ ܐܲܒܼܕܵܢܵܐ 552 ܕܐܵܒܹ̇ܕ ܟܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ . 553 : ܩܵܠܵܐ ܕܚܝܼܠܵܐ ܡܲܫܡܲܥ ܨܹܐܕܵܘܗܝ ܫܡܵܐ ܕܲܟܼܦܲܪ ܒܹܗ 554 ܘܲܡܟܲܦܲܪ ܠܹܗ ܡ̣ܢ ܚܲܝܘܼܬܼܵܐ ܒܢܲܦܫܹܗ ܘܦܲܓܼܪܹܗ . 555 : ܟܠܗ ܒܟܼܠܹܗ ܐܒܹܕ ܥܲܛܠܵܐ ܕܐܵܘܒܸܿܕ ܗܘ̤ ܠܹܗ 556 : ܘܠܵܐ ܦܵܐܹ̇ܫ ܒܹܗ ܣܪܝܼܕܼܵܐ ܒܝܼܚܹ̈ܐ ܠܵܐ ܡܵܝ̈ܘܬܹܐ 557 : ܚܕܵܐ ܒܲܪܬܼ [ ܩܐܐ ] ܡܲܙܥܸܩ ܨܹܐܕܵܘܗܝ ܡܫܝܼܚܵܐ ܡܲܠܟܵܐ 558 ܘܛܵ [ ܠܸ ] ܛ ܟܠܹܗ ܘܒܼܿܗܹ̇ܬܼ ܚܘܬܼܪܵܐ ܕܪܵܒܹܿܗ ܢܟܼܝܼܠܵܐ . 559 : ܚܕܲܬܵܐ ܚܵܙܹ̇ܝܢ ܥܝܼܪܹ̈ܐ ܘܐ̄ܢܵܫܵܐ ܒܝܘܿܡ ܐܲܒܼܕܵܢܹܗ 560 ܘܬܵܗ̇ܪܝܼܢ ܣܲܓܿܝܼ ܒܚܹܝܠ ܥܵܒܼܘܿܕܵܐ ܕܚܹܝܠ ܟܠ ܡܸܫܟܲܚ . 561 : ܚܕܲܬܵܐ ܡܚܵܘܸܐ ܡܵܪܐ ܠܥܲܒܼܕܵܘ̈ܗܝ ܒܲܥܒܼܵܕ ܐܝܼܕܵܘ̈ܗܝ 562 ܘܟܲܕ ܡܸܕܸܡ ܗ̄ܘ̣ ܡܨܸܐ ܥܵܒܹ̇ܕ ܠܹܗ ܐܲܝܟ ܠܵܐ ܡܸܕܹܡ . 563 : ܡ̣ܢ ܠܵܐ ܡܸܕܸܡ ܒ̣ܪܵܐ ܟܠ ܡܸܕܸܡ ܐܲܝܟ ܕܲܫܦܲܪ ܠܹܗ 564 ܘܲܕ ܫܵܦܲ̇݁ܪ ܠܹܗ ܡܲܗܦܸܟ ܡܸܕܸܡ ܠܘܵܬܼ ܠܵܐ ܡܸܕܸܡ . 565 ܫܲܦܝܼܪ ܐܲܝܬܿܝܼ ܟܠ ܠܲܗܘܝܵܐ ܡ̣ܢ ܠܵܐ ܡܸܕܸܡ : pb. f.175r 566 ܘܫܲܦܝܼܪ ܡܵܘܒܸܿܕ ܠܒܲܪ ܐܲܒܼܪܵܢܵܐ ܕܠܵܐ ܚܵܘܣܵܢܵܐ . 567 : ܠܲܡܠܝܼܠܘܼܬܼܵܐ ܡܚܲܟܸܿܡ ܛܵܒܼܵܐ ܒܝܲܕ ܐܲܒܼܕܵܢܹܗ 568 ܕܙܵܕܸ̇ܩ ܗ̄ܘ̣ܵܐ ܠܵܗ̇ ܕܬܸܛܲܪ ܛܲܟܼܣܵܐ ܕܒܼܵܪܘܿܝܼܬܹܗ . 569 : ܠܒܲܪ ܡ̣ܢ ܛܲܟܼܣܵܐ ܕܒܼܵܪܘܝܘܼܬܼܵܐ ܢܦܲܩ̣ ܚܲܪܡܵܢܵܐ 570 ܥܲܠ ܗܵܕ ܡܵܘܒܸܕ ܘܲܡܛܲܠܸܩ ܠܹܗ ܡ̣ܢ ܚܲܝܘܼܬܼܵܐ . 571 : ܐܸܒܼܠܵܐ ܥܦܝܼܦܵܐ ܣܵܓܹ̇ܐ ܠܪܲܒܹܿܗ ܒܝܲܕ ܐܲܒܼܕܵܢܹܗ 572 ܘܢܸܓܼܕܵܐ ܩܲܫܝܵܐ ܡܸܬܿܬܵܘܣܲܦ ܠܹܗ ܒܛܘܼܠܵܩ ܚܲܝܵܘ̈ܗܝ . 573 : ܡܢܚ ܗ̄ܘ̣ܵܐ ܐܵܦ ܗܘ̤ ܕܢܹܐܒܲܕ ܠܲܓܼܡܲܪ ܥܲܡ ܬܲܠܡܝܼܕܹܗ 574 ܘܠܵܐ ܕܢܸܫܬܲܢܲܫ ܥܲܙܝܼܙܵܐܝܼܬܼ ܕܠܵܐ ܫܘܼܠܵܡܵܐ . 575 : ܚܲܟܿܝܼܡܵܐܝܼܬܼ ܣܵܥܲ݁ܪ ܨܹܐܕܵܘܗܝ ܪܸܡܙܵܐ ܕܲܒܼܪܵܝܗܝ 576 ܘܠܵܐ ܐ̄ܢܵܫ ܝܵܕܲܥ ܕܢܹܐܡܲܪ ܕܲܟܼܡܵܐ ܗ̄ܝ̣ ܪܸܚܡܲܬܼ ܚܘܼܒܹܿܗ . 577 : ܚܘܼܒܵܐ ܪܲܒܵܐ ܡܠܸܐ ܣܘܼܥܪܵܢܵܐ ܕܣܵܥܲ݁ܪ ܬܲܡ̇ܢ 578 ܕܠܵܐ ܡܵܘܩܸܕ ܠܹܗ ܠܓܲܒܵܐ ܕܒܼܝܼ̈ܫܹܐ ܐܲܝܟ ܕܲܠܗܵܘ̇ ܚܲܕ . 579 : ܒܚܲܕ ܕܲܡܚܲܒܸܿܠ ܡܚܵܘܸܐ ܕܟܹܐܢܵܐ ܗ̄ܘ̣ ܐܵܦ ܪܲܚܡܵܢܵܐ ܗ̄ܘ̣ 580 ܕܐܲܝܟ ܕܐܸܘܒܸܿܕ ܚܲܕ ܡܨܸܐ ܗ̄ܘ̣ܵܐ ܕܢܵܘܒܸܿܕ ܐܵܦ ܣܲܓܿܝܼ̈ܐܐ . 581 : ܠܵܘ ܠܐܲܒܼܕܵܢܵܐ ܪܓܼܝܼܓܼ ܠܐܲܒܼܕܵܢܹܗ ܕܒܲܪ ܐܲܒܼܕܵܢܵܐ 582 ܐܸܠܵܐ ܕܢܸܓܼܠܸܐ ܥܲܠ ܟܹܐܢܘܼܬܹܗ ܘܒܲܣܝܡܘܼܬܹܗ . 583 : ܠܬܲܪܬܹܿܝܢ ܡܵܘܕܲܥ ܠܲܬܼܪܹܝܢ ܓܲܒܹ̈ܐ ܕܛܵܒܹ̈ܐ ܘܒܼܝܼ̈ܫܹܐ 584 ܕܟܲܕ ܛܵܒܼ ܛܵܒܼܵܐ ܗ̄ܘ̣ ܚܠܝܼܛܵܐ ܒܛܲܒܼܬܹܗ ܐܵܦ ܟܹܐܢܘܼܬܼܵܐ . 585 : ܠܛܵܒܼ ܡܸܣܬܼܥܪܵܐ ܟܠ ܡܲܪܕܘܼܬܼܵܐ ܕܡ̣ܢ ܝܼܕܲܥܬܹܗ 586 ܘܝܵܕܥܲܝ̈ ܚܘܼܒܹܗ ܝܵܕܥܝܼܢ ܒܲܠܚܘܿܕ ܕܲܢܩܲܠܣܘܼܢܵܝܗܝ . 587 : ܫܲܦܝܼܪ ܪܵܕܸܐ ܠܣܵܢܝܲܝ̈ ܥܘܼܬܼܪܵܐ ܕܒܲܣܝܼܡܘܼܬܹܗ 588 ܘܫܲܦܝܼܪ ܩܵܢܹ̇ܐ ܠܢܵܛܪ̈ܝ ܐ̄ܪܵܙܵܐ ܕܗܲܝܡܵܢܘܼܬܹܗ . 589 :[...] ܕܝܼܢܵܐ ܟܹܐܢܵܐ ܒܵܚܲ݁ܪ ܥܵܘ̣ܠܵܐ ܘܙܲܕܝܼܩܘܼܬܼܵܐ 590 ܘܲܩܕܵܡ ܪܸܡܙܹܗ ܡܩܝܼܡ ܠܲܡ̈ܠܝܼܠܹܐ ܒܣܘܼܥܪ̈ܢܲܝܗܘܿܢ . pb. f.175v 591 : ܠܟܼܘܪ ܒܘܼܚܪܵܢܵܐ ܡܲܥܸܠ ܟܠ̱ܵܐ ܒܝܲܕ ܚܲܕ ܓܲܒܪܵܐ 592 ܘܝܵܗܹ̇ܒܼ ܒܐܝܼܕܵܘ̈ܗܝ ܛܘܼܒܼܵܐ ܠܛܵܒܹ̈ܐ ܘܢܸܓܼܪܵܐ ܠܒܼܝܼ̈ܫܹܐ . 593 : ܠܗܵܕܹܐ ܦܲܪܫܹܗ ܡ̣ܢ ܫܘܼܪܵܝܵܐ ܕܲܓܼܒܼܝܼܠܘܼܬܹܗ 594 ܕܲܢܦܲܪܸ̈ܫ ܒܹܗ ܬܸܓܼܡܹ̈ܐ ܕܟܹܐܢܹ̈ܐ ܘܲܕܥܵܘ̈ܠܹܐ . 595 : ܠܗܵܕܹܐ ܣܵܡܹܗ ܡ̣ܢ ܟܲܕ ܨܵܪܹܗ ܕܠܵܐ ܙܘܘܵܓܼܵܐ 596 ܕܲܢܚܲܕܼܬܼ ܒܹܗ ܒܪܝܼܬܼܵܐ ܕܥܸܬܼܩܲܬ̤ ܒܡܝܘܿܬܼܘܼܵܬܼܵܐ . 597 : ܠܟܼܠܵܗ̇ ܒܪܝܼܬܼܵܐ ܡܚܲܕܸܬܼ ܪܸܡܙܹܗ ܒܡܸܨܥܵܝܘܼܬܹܗ 598 ܘܲܡܚܲܟܸܿܡ ܠܵܗ̇ ܕܬܸܕܲܥ ܗ̤ܝ ܠܵܗ̇ ܘܲܠܥܒܼܘܿܕܵܗ̇ . 599 : ܒܲܕ ܡܘܼܬܼ ܐܲܡܬܼܵܐ ܡܩܝܼܡ ܠܵܗ̇ ܩܕܼܵܡܵܘܗܝ ܒܝܘܿܡ ܓܸܠܝܵܢܹܗ 600 ܘܲܡܙܲܚܝܵܐ ܠܹܗ ܒܩܵܠ ܬܸܫܒܿܘܿܚܬܵܐ ܕܠܵܐ ܡܬܿܕܲܪܟܵܐ . 601 : ܥܵܠܡܵܐ ܟܠܹܗ ܥܲܡ ܥܵܡܘܪ̈ܘܗܝ ܡܲܦܸܩ ܠܐ̄ܘܪܥܹܗ 602 ܕܢܸܓܼܕܘܿܠ ܠܲܫܡܹܗ ܟܠܝܼܠ ܩܘܼܠ̈ܣܹܐ ܕܲܦܐܹܝܢ ܠܲܫܡܹܗ . 603 : ܫܡܵܐ ܩܲܕܝܼܫܵܐ ܕܝܲܠܕܵܐ ܕܡܸܢܹܗ ܟܣܸܐ ܒܲܚܙܵܬܹܗ 604 ܘܒܹܗ ܡܸܬܼܩܲܕܲܫ ܡ̣ܢ ܪ̈ܘܼܚܵܢܐ ܘܡ̣ܢ ܦܲܓܼܪ̈ܢܹܐ . 605 : ܫܒܼܚܼܝ ܓܸܠܝܵܢܹܗ ܘܠܵܐ ܡܸܬܼܡܲܠܠܵܐ ܚܙܵܬܼܵܐ ܕܦܲܓܸܪܹܗ 606 ܘܲܙܥܘܿܪ ܦܘܼܡܵܐ ܕܩܵܢܝܲܝ̈ ܡܸܠܬܐ ܕܢܹܐܡܲܪ ܕܲܟܼܡܲܐ ܗ̄ܝ̣ . 607 : ܐܲܠ̈ܦܸܐ ܕܥܝܼܪܹ̈ܐ ܘܲܕܡܲܠܲܐܟܹ̈ܐ ܛܥܝܼܢܝܼܢ ܢܝܼܫܹܗ 608 ܘܲܡܙܲܚܝܼܢ ܠܹܗ ܘܡܸܙܕܲܚܝܼܢ ܒܹܗ ܐܲܝܟ ܡܵܐ ܕܫܵܘܹ̇ܝܢ . 609 : ܒܐܲܦܲܝ̈ ܪܵܘܡܵܐ ܡܛܲܝܒܼܝܼܢ ܩܵܝ̇ܡܝܼܢ ܟܲܕ ܡܸܬܹܚܵܘܹܐ 610 ܘܲܡܩܲܒܿܠܝܼܢ ܠܹܗ ܒܩܵܠܹܵ̇ܐ ܕܟܲܝ̈ܐ ܕܩܘܼܕܵܫܲܝ̈ܗܘܿܢ . 611 : ܒܲܕܡܘܼ [...] ܡܫܵܐ ܡܕܝܼܩ ܡ̣ܢ ܪܵܘܡܵܐ ܠܐܲܦܲܝ̈ ܐܲܪܥܵܐ 612 : ܘܢܵܗܲ݁ܪ ܥܵܠܡܵܐ ܡ̣ܢ ܙܲܠܝܼܩܹ̈ܐ ܕܪܲܒܿܘܼܬܼ ܢܘܼܗܪܹܗ 613 : ܥܵܪܹܩ ܫܸܡܫܵܐ ܘܛܲܫܹ̇ܐ ܣܲܗܪܵܐ ܐܵܦ ܙܲܠܲܝܩܵܘ̈ܗܝ 614 ܘܒܼܵܛܹ̇ܠ ܪܲܗܛܵܐ ܕܟܼܵܘܟܲܒܼ ܢܘܼܓܼܗܵܐ ܘܕܲܟܼܢܵܘ̈ܬܹܗ . 615 ܫܵܠܹ̇ܐ ܐܵܐܲܪ ܡ̣ܢ ܡܲܪܕܝܼܬܼܵܐ ܕܩܲܠܝܼܠܘܼܬܹܗ : pb. f.176r 616 ܘܢܵܐܲܚ ܝܲܡܵܐ ܬܲܟܼܬܘܼܫܵܐ ܫܓܼܝܼܫܵܐ ܕܓܲܠܠܵܘ̈ܗܝ . 617 : ܗܵܦ̇ܟܿܝܼܢ ܚܲܪ̈ܫܹܐ ܠܘܵܬܼ ܗܵܘ̇ ܡܸܕܹܗ ܕܲܗܘ̤ܵܘ ܡܸܢܹܗ 618 ܘܗܵܘܹ̇ܐ ܥܵܠܡܵܐ ܐܲܝܟ ܗܵܘ̇ ܕܲܗܘ̤ܵܐ ܒܪܵܫܝܼܬܼ ܕܲܗܘ̤ܵܐ . 619 : ܟܝܵܢ ܡܲܠ̈ܠܹܐ ܡܩܵܘܹܐ ܒܲܠܚܘܿܕ ܘܠܵܐ ܡܸܬܼܚܲܒܲܠ 620 ܘܗܘ̤ ܒܲܠܚܘܿܕܵܘܗܝ ܥܵܐ̇ܐ ܠܟܼܘܼܪܵܐ ܕܒܘܼܚܪܵܢ ܝܲܨܪܹܗ . 621 : ܠܒܼܠܼܐ ܚܪܵܢ ܟ̱ܠܵܐ ܐܵܬܹ̇ܐ ܒܚܲܪܬܼܵܐ ܕܵܐܹ̇ܢ ܟܠܵܐ 622 ܘܩܵܥܹ̇ܐ ܒܐܲܪܥܵܐ ܚܕܼܵܐ ܒܲܪܬܼ ܩܵܐܐ ܕܡܲܠܝܵܐܬܲܗܘܵܐ . 623 : ܒܐܲܪ̈ܒܲܥܦܸܢܝܵܢ ܪܵܗܹ̇ܛ ܩܵܠܹܗ ܐܲܝܟ ܐܝܼܙܓܲܕܵܐ 624 ܘܢܵܕܵܐ ܒܪܝܼܬܼܵܐ ܐܲܝܟ ܡ̣ܢ ܫܢܬܼܵܐ ܕܝܲܩܝܼܪܘܼܬܼܵܐ . 625 : ܚܹܝܠ ܚܲܝܘܼܬܼܵܐ ܙܵܪܲܥ ܒܐܪܥܵܐ ܒܡܸܠܲܬܼ ܦܘܼܡܹܗ 626 ܘܪܵܦܹܬܼ ܥܲܦܪܵܐ ܘܩܵܢܹ̇ܐ ܪܸ̈ܓܼܫܹܐ ܪ̈ܲܓܼܘܼܫܬܼܵܢܹܗ . 627 : ܐܲܝܟ ܙܲܪ̈ܥܘܿܢܹܐ ܝܵܥܹ̇ܝܢ ܦܲܓܼܪܹ̈ܐ ܡ̣ܢ ܕܲܚܝܼܚܵܐ 628 ܘܢܵܗ̇ܪܵܐ ܚܙܵܬܼܵܐ ܕܪܸ̈ܥܝܵܢܲܝܗܘܿܢ ܛܵܒܼ ܡ̣ܢ ܫܸܡܫܵܐ . 629 : ܟܠܹܗ ܦܲܓܼܪܵܐ ܦܲܢܹ̇ܐ ܠܚܲܝܹ̈ܐ ܠܵܐ ܡܵܝ̈ܘܿܬܹܗ 630 ܘܠܵܐ ܛܵܥܝܵܐ ܒܹܗ ܐܵܦܠܵܐ ܡܢܵܬܼܵܐ ܙܥܘܿܪܬܼܵܐ ܕܣܲܥܪܵܐ . 631 : ܟܠܹܗ ܒܟܼܠܹܗ ܩܵܐܹ̇ܡ ܐܲܟܲܚ̄ܕ ܟܠ ܟܵܪ ܕܲܢܦ̣ܠ 632 ܘܠܵܐ ܦܵܐܹ̇ܫ ܒܵܗ̇ ܒܐܲܪܥܵܐ ܡ̣ܢܹܗ ܐܵܦܠܵܐ ܛܲܪܦܵܐ . 633 ܪܸܡܙܵܐ ܕܓܲܒܼܠܹܗ ܡܒܥܪ ܡܸܕܪܹܡ ܡ̣ܢ ܓܵܘ ܡܸܕܪܵܐ ܆ 634 ܘܲܡܪܲܟܸܿܒܼ ܠܹܗ ܐܘܼܡܵܢܵܐܝܬܼ ܕܠܵܐ ܬܘܼܒܼ ܢܹܐܒܲܕ . 635 : ܕܝܼܢܵܐ ܐܵܡܲ݁ܪ ܥܲܡ ܣܵܛܵܢܵܐ ܘܡܵܘܬܵܐ ܚܠܵܦܵܘܗܝ 636 ܘܬܼܵܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܹܗ ܘܲܕܫܘܼܠܛܵܢܹܗ . 637 : ܒܒܹܝܬܼ ܐܲܣܝܼܪܹ̈ܐ ܕܚ̣ܫܘܵܐ ܡܲܪܡܹܐ ܠܫܹ̈ܐܕܹܐ ܕܕܵܪܫܘܼܗܝ 638 ܘܲܒܼܫܸܫ̈ܠܵܬܼܵܐ ܕܫܲܠܗܹܒܼܝܼܬܼܵܐ ܡܦܲܟܲܪ ܕܲܝ̈ܘܹܐ . 639 : ܒܣܵܢܐܘ̈ܗܝ ܐܣܲ݁ܪ ܘܡܲܪܡܸܐ ܒܦܘܼܡܗܘܿܢ ܩܹܐܡܵܐ ܕܫܸܬܼܩܵܐ 640 ܘܠܹܗ ܫܵܪܹܐ ܠܹܗ ܡ̣ܢ ܫܸܢ̈ܠܵܬܼܵܐ ܕܡܵܝܘܿܬܼܘܼܬܼܵܐ . pb. f.176v 641 ܒܡܲܝ̈ܐ ܕܪ̈ܲܚܡܹܐ ܡܫܝܼܓܼ ܨܵܐܘܼܬܼܵܐ ܕܥܲܠ ܗܲܕܵܡܵܘ̈ܗܝ . 642 ܘܲܡܨܲܒܸܿܬܼ ܠܹܗ ܒܢܲܚܬܵܐ ܕܫܘܼܒܼܚܵܐ ܕܠܵܐ ܡܸܬܼܚܲܒܲܠ . 643 : ܚܒܼܵܠܵܐ ܘܡܵܘܬܵܐ ܡܵܪܹܩ ܡܸܢܹܗ ܕܡܸܬܼ ܚܲܒܿܠܵܢܵܐ 644 ܘܲܚܠܵܦ ܦܲܓܼܪܵܐ ܡܲܦܪܲܚ ܦܲܓܸܪܹܗ ܠܪܵܘܡܵܐ ܕܲܠܥܸܠ . 645 : ܒܝܲܩܝܼܪܘܼܬܹܗ ܬܵܗ̇ܪܝܼܢ ܟܸܢ̈ܫܹܐ ܪ̈ܘܼܚܵܢܝܵܢܹܐ 646 ܕܐܲܝܟܢ ܦܵܪܲܚ ܟܝܵܢܵܐ ܥܲܒܼܝܵܐ ܕܠܵܐ ܒܲܥܥܝܵܕܼܵܐ . 647 : ܐܵܦ ܗܘ̤ ܩܢܘܿܡܹܗ ܒܹܗ ܡܸܬܿܕܲܡܲܪ ܕܠܵܐ ܣܲܒܼܥܘܼܬܼܵܐ 648 ܕܒܲܐܝܢܵܐ ܚܲܝܠܵܐ ܩܢܵܬ̤ ܪܲܦܝܘܼܬܹܗ ܦܵܪܘܿܚܘܼܬܼܵܐ . 649 : ܘܲܟܼܒܲܪ ܐܵܡܲ݁ܪ ܟܝܵܢ ܡܵܝ̈ܘܿܬܹܐ ܗܘ̤ ܠܲܟܝܢܹܗ 650 ܕܐ̄ܢܵܐ ܐ̄ܢܵܐ ܟܝܵܢܵܐ ܐܵܘ ܕܲܠܡܵܐ ܟܵܝ ܐ̄ܚܪܹܝܢ ܗ̄ܘ̣ ܚܘܼܠܦ . 651 : ܐܸܠܘܼ ܡܲܨܝܵܐ ܕܪܵܢܹ̇ܐ ܗܵܕܹܐ ܟܒܲܪ ܪ̈ܵܢܹܐ ܗ̄ܘ̣ܵܐ 652 ܐܸܠܵܐ ܠܵܐ ܡܨܹܐ ܕܡܸܬܼܥܲܩܪܵܐ ܠܵܗ̇ ܠܵܐ ܝܼܕܲܥܬܼܵܐ . 653 : ܗܵܘ̇ ܕܲܡܢܲܚܸܡ ܠܡܵܝܘܿܬܹ [...] ܬܹܗ ܡ̣ܢ ܕܲܚܝܼܚܵܐ 654 ܗܘ̤ ܡܚܲܝܸܠ ܠܹܗ ܕܠܵܐ ܢܸܬܼܦܲܠܲܓܼ ܥܲܠ ܫܘܼܚܠܵܦܹܗ . 655 : ܥܲܡ ܚܘܼܕܵܬܹܗ ܩܵܢܹ̇ܐ ܚܲܝܠܵܐ ܕܚܲܣܝܼܢ ܡ̣ܢ ܟܠ 656 ܘܠܵܐ ܡܨܸܝܢ ܚܲܫܹ̈ܐ ܠܡܸܫܬܲ ܠܵܛܘܼ ܥܲܠ ܚܘܼܫܲܒܼܵܘ̈ܗܝ . 657 : ܒܪܲܒܿܘܼܬܼ ܚܲܝܠܵܐ ܕܡܸܬܼ ܝܲܗ̄ܒܵܐ ܠܹܗ ܬܸܗ̇ܪܸܬܼ ܐܵܦ ܐ̄ܢܵܐ 658 ܘܐܲܣܛܝܼܬܼ ܡܸܠܲܬܼܝ ܡ̣ܢ ܡܲܪܕܝܼܬܹܗ ܠܘܵܬܼ ܪܲܒܿܘܼܬܹܗ . 659 : ܒܫܲܪܒܵܐ ܕܛܵܥܝܵܐ ܚܙܲܩܘ ܚܘܼܫܵܒܲܝ̈ ܡ̣ܢ ܫܲܘܼܪܵܝܵܐ 660 ܘܲܒܼܬܲܫܥܝܼܬܹܗ ܕܒܲܪ ܐܲܒܼܕܵܢܵܐ ܨܒܹ̇ܝܬܼ ܕܐܸܬܼܗܲܓܹܿܐ . 661 : ܠܘܼܩܒܲܠ ܚܘܼܬܼܪܹܗ ܒܥܹ̇ܝܬܼ ܕܐܸܙܕܲܝܲܢ ܒܡܲܢܵܐ ܕܡܸܠܹ̈ܐ 662 ܘܕܲܚܙܹ̇ܝܬܼ ܕܲܥܬܼܝܼܕ ܠܡܸܬܼ ܦܲܪܣܵܝܘܼ ܫܠܹ̇ܝܬܼ ܠܝܼ ܡܸܢܹܗ . 663 : ܠܪܲܡܘܼܬܼ ܪܘܼܚܹܗ ܒܨܹ̇ܝܬܼ ܠܝܼ ܕܐܸܡܲܪ ܒܩܵܠ ܦܸܬܼܓܼܵܡܲܝ̈ 664 ܘܩܲܕܡܹ̇ܬܼ ܚܵܪܹ̇ܬܼ ܒܝܲܕ ܡܲܦܘܼܠܬܹܿܗ ܕܲܟܼܡܵܐ ܩܲܫܝܵܐ . 665 ܒܡܲܪܵܚܘܼܬܹܗ ܕܲܕܠܵܐ ܢܵܡܘܿܣ ܬܸܗ̇ܪܹܬܼ ܣܲܓܿܝܼ : pb. f.177r 666 ܘܲܒܼܫܘܼܢܵܩܹܗ ܕܲܕܠܵܐ ܫܘܼܠܵܡ ܬܸܡܗܹ̇ܬܼ ܪܲܒܲܬܼ . 667 : ܚܸܪܚܵܘܼܬܹܗ ܩܪܵܬ̤ ܓܲܪܓܼܬܲܢܝ ܕܐܸܬܼܢܸܐ ܢܸܟܼܠܹܗ 668 ܘܲܦܗ̣ܵܐ ܠܹܗ ܠܹܒܿܝ ܒܲܓܼܙܵܪ ܕܝܼܢܵܐ ܕܲܡܛܲܝܲܒܼ ܠܹܗ . 669 : ܒܩܲܫܝܘܼܬܼ ܢܸܓܼܕܵܘ̈ܗܝ ܦܸܟܗܲܬ̤ ܡܸܠܲܬܝ ܡ̣ܢ ܩܲܫܝܘܼܬܹܗ 670 ܘܐܸܡ̇ܪܹܬܼ ܐ̄ܢܵܐ ܠܝܼ ܕܡ̇ܢ ܡܲܒܼܐܸܫ ܐ̄ܢܵܐ ܠܒܼܝܼܫܵܐ ܕܐܲܒܝܼܕ . 671 : ܢܸܫܠܸܐ ܡܵܕܹܝܢ ܡ̣ܢ ܒܝܘܼܛܪܵܓܹܗ ܕܲܡܛܝܛܪ̈ܓܼ ܗ̄ܘ̣ 672 ܘܢܸܡܠܘܿܟ ܢܲܦܫܲܢ ܕܠܵܐ ܬܸܬܼܪܲܦܸܐ ܒܩܹܐ ܪܣܵܐ ܕܥܲܡܹܗ . 673 : ܩܹܐܪܣܵܐ ܪܲܒܵܐ ܥܬܝܼܕ ܗ̄ܘ̣ ܕܢܸܣܕܘܿܪ ܠܘܼܩܒܲܠ ܥܲܡ̇ܢ 674 ܬܵܘ ܢܸܚܫܘܿܠ ܠܲܢ ܙܵܝܼܢܵܐ ܕܚܵܣܹ̇ܢ ܠܲܛܪܘܿܢܘܼܬܹܗ . 675 : ܓܹܐܪܹ̈ܐ ܕܪܘܼܓܼܙܵܐ ܡܛܲܝܸܒܼ ܫܵܕܹܐ ܒܡܲܫܪܝܼܬܼ ܓܸܢܣܲܢ 676 ܢܹܐܚܘܿܕ ܒܐܲܦܵܘ̈ܗܝ ܣܲܟܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ . 677 : ܒܣܲܝܦܵܐ ܕܝܲܨܪܸܗ ܪܓܼܝܼܓܼ ܕܲܢܛܲܠܸܩ ܚܲܝܘܼܬܼ ܚܲܝܹ̈ܢ 678 ܢܣܝܼܡ ܣܲܢܘܼܪܬܵܐ ܕܣܲܒܼܪܵܐ ܛܵܒܼܵܐ ܒܪܹܫ ܪܸܥܝܵܢܲܢ . 679 : ܒܢܲܝܙܟܼܵܐ ܕܚܸܡܬܹܗ ܣܝܼܡ ܠܹܗ ܕܢܸܥܩܘܿܪ ܒܸܢܝܵܢ ܢܲܦܫܲܢ 680 ܢܸܠܒܲܫ ܚܘܼܒܵܐ ܐܲܝܟ ܫܸܪܝܵܢܵܐ ܕܠܵܐ ܢܸܬܼܪܲܦܸܐ . 681 : ܒܟܼܠ ܐܘܼܡܵܢܘܼ ܡܸܬܼܦܲܪܲܣ ܠܲܢ ܕܐܲܝܟܢ ܢܸܙܟܹܿܝܢ 682 ܬܵܘ ܢܸܙܕܲܝܲܢ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ ܀ ܫܘܼܠܵܡܹܗ . ܫܘܼܒܼܚܵܐ ܠܚܲܝܠܵܟ ܦܵܪܘܿܩܲܢ ܕܒܹܗ ܙܟܲܝܬܵܝܗܝ ܠܐ̄ܟܹ̇ܠܩܲܪܨܵܐ ܀ ܐ̄ܚܪܹܢܵܐ ܡܛܲܛܸܠ ܩܪ̈ܒܹܐ ܡ̣ܢ ܣܵܪ̈ܦܹܝܗ̇ ܕܐܲܪܥܵܐ : ܒܲܛܸܠ ܡܸܢܲܢ ܩܪ̈ܒܼܵܘܗܝ ܕܲܢܟܼܝܼܠܵܐ ܀ ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ